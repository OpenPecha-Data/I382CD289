༄༅། །ཆོ་ག་ཕྱོགས་བསྒྲིགས་པོད་གསུམ་པ་བཞུགས་སོ། །

༄༅། །ཆོ་ག་ཕྱོགས་བསྒྲིགས་དཀར་ཆག་བཞུགས། །གླེགས་བམ་གསུམ་པ། །
དཔལ་ཀྱེ་རྡོ་རྗེའི་བཤད་པའི་རྒྱུད་རྡོ་རྗེ་གུར་ནས་གསུངས་པའི་མཁའ་འགྲོ་ལྔ་རིགས་བསྡུས་པའི་
དཀྱིལ་འཁོར་གྱི་ཆོ་ག་ཡ་མུ་ནཱའི་ཀླུང་ཆེན་རབ་གཙང་མྱུར་འབབས་ཞེས་བྱ་བ།                                   ༡་༣༨༨ ༡་༡༩༣བར
དཔལ་ཡང་དག་པར་སྦྱོར་བའི་རྒྱུད་ནས་གསུངས་པའི་རྡོ་རྗེ་དབྱིངས་ཀྱི་དཀྱིལ་འཁོར་
གྱི་ཆོ་ག་གངྒཱའི་ཀླུང་ཆེན་གླང་ཆེན་ཁ་འབབས་ཞེས་བྱ་བ།                                                            ༣༨༩་༦༧༤ ་༌༡༦༣བར
རྣལ་འབྱོར་གྱི་དབང་ཕྱུག་ལཱུ་ཧི་པའི་བཞེད་སྲོལ་དཔལ་འཁོར་ལོ་

བདེ་མཆོག་གི་དཀྱིལ་ཆོག་སིནྡྷཱའི་ཀླུང་ཆེན་ཁྱུ་མཆོག་ཁ་འབབས་ཞེས་བྱ་བ།                      ༦༧༥་༡༠༢༨                 ༡ ་༡༥༧བར
བསྡོམས་དེབ་གྲངས་༥༩༣བཞུགས།།

༄༅། །ཤྲཱི ཧེ བཛྲ སྱ བྷཱ ཥ ཏན བ ཛྲ པ ཉྫ རཱ ད བོ ཙ ཏྠ ཉྩཊཱ ཀ ཀུ ལ སཾ གྲ ཧཱ ཎཾ མཎྜ ལ བི དྷི ཡ མུ ནཱ མ ཧཱ ན དཱི སུ ཤུ ཙི ཤཱི བྷྲཱ བ ཏཱ ར ནཱ མཱ སྟི། །
༄༅། །དཔལ་ཀྱེ་རྡོ་རྗེའི་བཤད་པའི་རྒྱུད་རྡོ་རྗེ་གུར་ནས་གསུངས་པའི་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ཆོ་ག་ཡ་མུ་ནཱའི་ཀླུང་ཆེན་རབ་
གཙང་མྱུར་འབབས་ཞེས་བྱ་བ་བཞུགས་སོ། །

༄༅། །བླ་མ་རྡོ་རྗེ་འཆང་ཆེན་པོའི་ཐུགས་ཡེ་ཤེས་ལྔའི་རང་གཟུགས་དཔལ་མཁའ་འགྲོ་ལྔའི་དཀྱིལ་འཁོར་གྱི་ལྷ་
ཚོགས་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །བདེ་ཆེན་བརྗོད་པ་དང་བྲལ་བའི་ཡེ་ཤེས་མྱུར་བ་ཉིད་དུ་རྟོགས་
པར་བྱིན་གྱིས་བརླབ་ཏུ་གསོལ། འདིར་དཔལ་ཀྱེ་རྡོ་རྗེའི་བཤད་པའི་རྒྱུད་རྡོ་རྗེ་གུར་ནས་གསུངས་པའི་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ཆོ་
ག་ལག་ཏུ་བླང་པའི་རིམ་པ་ནག་པོ་འགྲོ་ཤེས་ཡ་མུ་ནའི་ཀླུང་ཆེན་རབ་གཙང་མྱུར་འབབ་མའི་ཚུལ་དུ་བྲི་བར་བྱའོ། །དེ་ལ་ས་ཆོག་དང་སྟ་གོན་དང་། དངོས་གཞི་གསུམ་སྟེ།

༄༅། །དུས་མཆོད་ཆེན་མོ་སོགས་ཀྱི་སྐབས་སུ་གུར་པའི་ས་ཆོག་གིས་འཐུས་པར་མཛད་དེ་གཞན་ལས་རྒྱས་པའི་ཕྱིར་རོ། །དེའི་དང་པོ་ལ་བདུན་གྱི། བརྟག་པ་དང་། མངོན་པ་ལས་
བསླང་བ་ནི་རྟོག་སླ་ལ། མི་མངོན་པ་ལས་བསླང་བ་ནི། གང་དུ་དཀྱིལ་འཁོར་འདྲི་བའི་སའི་དབུས་སུ་མཎྜལ་ལ་མེ་ཏོག་གི་ཚོམ་བུ་བཀོད། དེའི་གཡས་སུ་ཆུ་བཞི་དང་། གཡོན་དུ་ཉེར་སྤྱོད་ལྔ་
མདུན་ནས་རྒྱབ་ཏུ་སྒྲེང་ཚར་དུ་བཤམ། མདུན་དུ་དཀར་གཏོར་གཉིས་དང་། ཤར་ངོས་སུ་སློབ་དཔོན་གྱི་གདན་བཤམ་པའི་མདུན་དུ། གཡོན་དུ་ནང་མཆོད། གཡས་སུ་དུང་ཕོར་དུ་དྲི་བཟང་གི་
བསང་ཆུ་ཀུ་ཤའི་འཐོར་ཡབ་བཅས་དང་། དེ་གཉིས་ཀྱི་བར་དུ་རྡོ་རྗེ་དྲིལ་བུ་གོ་མ་ལོག་པ་བཞག །རྣལ་འབྱོར་པ་གཞན་ཐམས་ཅད་ཀྱི་མདུན་དུ་རྡོ་རྗེ་དྲིལ་བུ་བཤམ། རོལ་མོ་དང་། གུ་གུལ་སོགས་

དང་། ལོགས་ཤིག་ཏུ་བུམ་པ། ཐིག་ཚོན་སོགས་ཀྱང་འདུ་བྱའོ། །ངག་འདོན་ལ། སྟན་ལ་འཁོད་དེ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་
བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་
བོ༑ ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག །རྗེ་བཙུན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །
འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་ཀྱི་མཐར་ཐལ་མོ་སྦྱར་ཏེ། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་
མཆིའོ༑ །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པར་བསམ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་

༄༅། །རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་ལམ་ཟབ་མོ་ཉམས་སུ་བླང་བར་བགྱིའོ། །ལན་གསུམ་གྱིས་སྐྱབས་སེམས་དང་། རང་སྐད་ཅིག་གིས་རྡོ་རྗེ་
མཁའ་འགྲོར་གསལ་བའི་ཐུགས་ཀར་ཉི་མ་ལ་གནས་པའི་ཧཱུྃ་སྔོན་པོ། དེ་ལས་འོད་འཕྲོས་པས་བླ་མ་མི་བསྐྱོད་པའི་རྣམ་པ་ཅན་གྱིས་དབུར་བརྒྱན་པའི་དཔལ་རྡོ་རྗེ་མཁའ་
འགྲོ་ཡབ་ཡུམ་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲངས། ན་མོ་གུ་རུ་བྷྱཿ ན་མོ་བཛྲ་ཌཱ་ཀཱ་ཡ། ཞེས་པས་ཕྱག་བྱ། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་
རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་
བརྡུང་༑ །འདི་རྣམས་ཀྱིས་ནི་གཙོ་བོར་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཀྱིས་མཆོད། དེ་ནས་རྒྱུན་བཤགས་བྱ་བ་ནི།
དོན་དྲན་བཞིན་པས་ངག་ཏུ། བདག་གིས་ཐོག་མ་མེད་དུས་ནས། །ལོག་རྟོག་དབང་གིས་སྡིག་བགྱིས་གང་། །ཐུགས་རྗེའི་མངའ་བདག་ཁྱེད་རྣམས་ཀྱི། །སྤྱན་སྔར་བཤགས་

བགྱི་སླན་ཆད་བསྡོམ། །རྒྱལ་དང་དེ་ཡི་སྲས་རྣམས་དང་། །འགྲོ་བའི་བསོད་ནམས་མ་ལུས་པ། །དེ་ལ་ཡང་དག་ཡི་རང་ཞིང་། །བྱང་ཆུབ་དམ་པར་བསྔོ་བར་བགྱི། །
གང་དང་གང་གིས་འདུལ་འགྱུར་བ། །དེ་དང་དེ་ཡི་སྐུར་སྟོན་པ། །སྣ་ཚོགས་གཟུགས་ནོར་ཇི་ལྟ་བུའི། །རྫོགས་སངས་རྒྱས་ལ་སྐྱབས་སུ་མཆི། །ཀུན་རྟོག་མ་ལུས་
དག་གྱུར་པ། །རང་རིག་ཡང་དག་ཡེ་ཤེས་བསྐྱེད། །ལྷན་ཅིག་སྐྱེས་དགའི་ངོ་བོ་ཉིད། །དམ་པའི་ཆོས་ལའང་སྐྱབས་སུ་མཆི། །གོ་རིམ་ཇི་བཞིན་དབང་བསྐུར་ཐོབ། །
མ་ལོག་ལམ་ལ་ངེས་གནས་དང་། །སྲས་མཆོག་འཁོར་འདུས་ཚོགས་མཆོག་ལ། །རྟག་ཏུ་བདག་ནི་སྐྱབས་སུ་མཆི། །ཡང་དག་ཡེ་ཤེས་མེ་བོ་ཆེ། །གཏི་མུག་མུན་པ་
བསལ་བ་དང་། །སྒྲིབ་པ་མ་ལུས་སྦྱང་བའི་ཕྱིར། །བྱང་ཆུབ་མཆོག་ཏུ་སེམས་བསྐྱེད་དོ། །རྒྱལ་སྲས་དཔའ་བོ་རྣམས་ཀྱི་ལམ། །སྤྱོད་པ་དཔག་ཡས་གང་ཡིན་དང་། །
མ་བཅོས་ཇི་བཞིན་གནས་ལམ་ལ། །ད་ནི་ཡང་དག་གནས་པར་བགྱི། །ཞེས་ལན་གསུམ་བརྗོད། ཚད་མེད་བཞི་བསྒོམ། ཤཱུ་ནྱ་ཏཱས་སྦྱངས། སྟོང་པའི་ངང་ལས་པདྨ་དཀར་དམར་

༄༅། །འདབ་མ་བརྒྱད་པའི་ལྟེ་བར་བདུད་བཞི་བརྩེགས་པའི་སྙིང་གར་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་དང་མྃ་ལས་རྡོ་རྗེ་དང་གྲི་གུག་ཧཱུྃ་དང་མྃ་གྱིས་མཚན་པ་
ལས༑ རང་ཉིད་རྡོ་རྗེ་མཁའ་འགྲོ་སྐུ་མདོག་ཨིནྡྲ་ནཱི་ལ་ལྟར་སྔོ་བ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་སྔོན་པོ། གཡས་དཀར།
གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ། མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ།
སྤྱི་བོར་རྡོ་རྗེ་ནག་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་གླང་པོ་ཆེ་རྟ་བོང་བུ་གླང་རྔ་མོ་མི་ཤ་ར་བྷ་བྱི་བླ། གཡོན་པ་རྣམས་ན་
སའི་ལྷ་ཆུའི་ལྷ་མེའི་ལྷ་རླུང་གི་ལྷ་ཟླ་བའི་ལྷ་ཉི་མའི་ལྷ་གཤིན་རྗེ་ནོར་སྦྱིན་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་རློན་པ་ལྔ་བཅུའི་དོ་
ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱང་བའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་

བཞུགས་ཤིང་གར་གྱི་ཉམས་དགུ་དང་ལྡན་པ། དེའི་པང་ན་ཡུམ་མཱ་མ་ཀཱི་སྐུ་མདོག་ནག་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ། དབུ་སྐྲ་སེར་པོ་གྱེན་
དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔས་དབུར་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་
བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཡབ་ཀྱི་
ཐུགས་ཀར་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ཡོངས་སུ་གྱུར་པ་ལས་རང་འདྲའི་ཡེ་ཤེས་སེམས་དཔའི་ཐུགས་ཀར་ཏིང་ངེ་འཛིན་སེམས་དཔའ་ཧཱུྃ་ལས་རྡོ་རྗེ་ཧཱུྃ་གིས་
མཚན་པ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྡོ་རྗེ་མཁའ་འགྲོ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་
ཛཿ   ཞེས་པས་སྤྱན་དྲངས། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །

༄༅། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོར་མཆོད། །འདོད་ཆགས་ཆེན་
པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་པས་མཆོད་ཛཧཱུྃ་བྃ་ཧོཿས་བསྟིམ། མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་
མ༑ ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་
ཀར་ཐུགས་རྡོ་རྗེ་མ། ཞེས་པས་བྱིན་གྱིས་བརླབ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། དཀར་མོ་རི་
དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་
ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོར་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་།

ཉིད་༑ །ཅེས་པས་མཆོད། བཅོམ་ལྡན་དེ་བཞིན་གཤེགས་པ་ཀུན། །སོགས་ཀྱིས་གསོལ་བ་གདབ། སངས་རྒྱས་རྣམས་ནི་ཐམས་ཅད་ཀྱིས་སོགས་དང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ་
ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་ཡབ་ཡུམ་གཉིས་ཀ་ལ་མི་བསྐྱོད་པས་དབུར་བརྒྱན།
ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྡྷ་མནྡྷ་བཛྲ་དྷྲྀཀ་ཕཊ་སྭཱ་ཧཱ། ཞེས་ཉེར་གཅིག་ཙམ་བཟླ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་
ཅད་ཀྱིས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་བཅོམ་ལྡན་འདས་རྡོ་རྗེ་མཁའ་འགྲོའི་གོ་འཕང་ཐོབ་
པར་བྱིན་གྱིས་བརླབ་ཏུ་གསོལ། ཞེས་བརྗོད། བསང་ཆུ་ལ་དམིགས་ཏེ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་ཉེར་གཅིག་ཙམ་གྱིས་བྱིན་གྱིས་བརླབ། དེ་ནས་འཐོར་ཡབ་
ཀྱིས་ཚོམ་བུ་སོགས་ལ་གཏོར་ཏེ། ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་པོ་ལས་པདྨ་དང་། ཨ་ལས་ཟླ་བའི་སྟེང་དུ་བོ་ལས་སའི་ལྷ་མོ་སྐུ་མདོག་སེར་མོ་ཞལ་།

༄༅། །གཅིག་ཕྱག་གཉིས་ཀྱིས་རིན་པོ་ཆེའི་བུམ་པ་ཐུགས་ཀར་འཛིན་པ། རིན་པོ་ཆེའི་རྒྱན་གྱིས་བརྒྱན་པ། རང་གི་སྙིང་གའི་ས་བོན་གྱི་འོད་ཀྱིས་ས་འོག་ནས་
སའི་ལྷ་མོ་ཨོཾ་བཛྲ་ས་མཱ་ཛ༔ ཨོ་པྲྀ་ཐི་ཝཱི་དེ་ཝཱི་རེ་རེའི་མགོར་སྦྱར་བའི་ཨོ་ནཱི་རཱི་ཧཱུྃ་ཁཾ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་
ཧཱ་ཨརྒྷྃ་པྲ་ཏཱིཙྪ་སྭཱ་ཧཱ། ཕྱག་རྒྱ་དང་བཅས། ཨོཾ་བཛྲ་གཽ་རཱི་ཨཱ་ཀཪྵ་ཡ་ཛཿ ཨོཾ་བཛྲ་ཙོ་རི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལི་བནྡྷ་བཾ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿ མིག་ཏུ་
གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ།
སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་
དང་བཅས་པ་ཨོཾ་བཛྲ་ས་མཱ་ཛ༔ བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་ནས་ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་།

དབུར་བརྒྱན། ཨོ་པྲི་ཐི་ཝི་དེ་ཝཱི་རེ་རེའི་མགོར་སྦྱར་བའི་ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་དང་། རོལ་ཆེན་མཐའ་སྡུད་དང་བཅས་པས་གྷནྡྷེ་ར་ཎི་བརྗོད། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་།
ཨོ་པྲི་ཐི་ཝཱི་དེ་ཝཱི་ཨོཾ་ཨཱཿཧཱུྃ། གཏོར་མ་བྲན་ལ། ལག་པ་གཡོན། གཡས་གཉིས་ཀ །བྱ་ཁྱུང་གི་ཕྱག་རྒྱ་རྣམས་རིམ་པས་བསྟན་ཏེ། ཨོ་ཨཱཿཧཱུྃ་ཧོཿཞེས་དང་། ཨོཾ་ཨཱཿཧཱུྃ་ཧ་ཧོ་ཧྲཱིཿལན་གསུམ་གྱིས་བྱིན་གྱིས་བརླབ།
གཡས་མཆོག་སྦྱིན་གྱི་ཕྱག་རྒྱ་དང་། ཨོཾ་པྲི་ཐི་ཝཱི་དེ་ཝཱི་ཨོཾ་ཨ་ཀཱ་རོ་ཞེས་སོགས་ལན་གསུམ་གྱིས་ཕུལ། དྲིལ་གསིལ་དང་བཅས། མ་མ་རིན་ཆེན་སྣ་ཚོགས་འཛིན། །རྡོ་རྗེ་མཁའ་འགྲོ་ཁྲོས་མཆོད་པའི། །
ལྷ་མོ་ཁྱོད་ནི་དབང་དུ་གྱུར། །ས་འདིར་དཀྱིལ་འཁོར་བྲི་བར་བྱ། །ཡོངས་སུ་བརྟག་པའི་ས་བཟང་པོ། །འདི་ནི་ཁྱོད་ཀྱིས་བདག་ལ་སྩོལ། །ཞེས་པའི་མཐར། རྡོ་རྗེ་ཁུ་ཚུར་
ཁ་སྦྱར་བ་སྨིན་མཚམས་སུ་བཞག་སྟེ། ཨོ་ཧཱུྃ་ཛྲཾ་ཛྲྃ་སྭཱ་ཧཱ། ཞེས་ཚིགས་བཅད་སྔགས་བཅས་ལན་གསུམ་དང་། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་
མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་མཁའ་འགྲོ་ལྔའི་གོ་འཕང་ཐོབ་པར་བྱ་བའི་ཕྱིར་དུ་སའི་ཕྱོགས་འདིར་དཀྱིལ་འཁོར་ཆེན་པོ་

༄༅། །བཞེངས་ཏེ། སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན་ཞེས་སམ། སློབ་མ་གཞུག་ཅིང་དབང་བསྐུར་བར་འཚལ་ན་ཞེས་སྐབས་དང་སྦྱར་ལ། །
སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩོལ་བར་མཛད་དུ་གསོལ། ཁུ་ཚུར་གཉིས་རྡོར་དྲིལ་འཛིན་བཞིན་པས་མཐེའུ་ཆུང་སྦྲེལ། མཛུབ་མོ་བརྐྱང་སྟེ་རྩེ་སྤྲད་པ་སྤྱི་བོར་བཟློག་སྟེ།
ཧཱུྃ་བཛྲ་ཨུཏྟིཥྛ་སའི་ལྷ་མོས་བདག་ལ་དཀྱིལ་འཁོར་གྱི་ས་གནང་ནས་མདུན་གྱི་ནམ་མཁའ་ལ་བཞུགས་ཏེ་དཀྱིལ་འཁོར་གྱི་ལས་ལ་དབང་བའི་དབང་པོར་མཛད་པར་གྱུར།
ཞེས་བརྗོད། གཏོར་མ་གཉིས་པ་ཨོཾ་ཨཱཿཧཱུྃ་ཧོཿཞེས་དང་། ཨོཾ་ཨཱཿཧཱུྃ་ཧ་ཧོ་ཧྲཱིཿལན་གསུམ་གྱིས་བྱིན་གྱིས་བརླབ། ཁུ་ཚུར་གཡོན་པའི་སྟེང་དུ་གཡས་ཀྱི་གྲུ་མོ་བཞག་པའི་མཛུབ་མོ་ལྕགས་ཀྱུ་ལྟར་བྱས་ལ། ༀ་ཀྵེ་ཏྲ་པཱ་ལ་ས་པ་
རི་ཝཱ་ར་ཨཱ་ཀཪྵ་ཡ་ཛཿ ཞེས་པས་མགྲོན་དགུག །ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་གྱིས་གཏོར་མ་ཕུལ། ༀ་ཀྵེ་ཏྲ་པཱ་ལ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་ཧཱུྃ་ཁྃ་
སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁཾ་རཾ་མ་ཧཱ་ཨརྒྷྃ་པྲ་ཏཱིཙྪ་སྭཱ་ཧཱ། བཛྲ་ཤབྡ་ཨཱཿཧཱུྃ། རོལ་ཆེན་དང་བཅས་པས་གྷཎྜེ་ར་ཎི་སོགས་

བརྗོད༑ རྡོར་དྲིལ་འཛིན་པས། གང་དག་འདིར་གནས་ལྷ་དང་ཀླུ། །གནོད་སྦྱིན་འབྱུང་པོ་གཞན་དག་ལ། །དཀྱིལ་འཁོར་དོན་དུ་ས་གཞི་འདིར། །བདག་ཞུ་ཁྱེད་ཀྱིས་སྩལ་དུ་
གསོལ༑ །ཞེས་ལན་གསུམ་དང་། རེ་རེའི་མཇུག་ཏུ། ཨོྃ་ཧཱུྃ་ཛྲཾ་ཛྲཾ་སྭཱ་ཧཱ་ཞེས་དང་ཕྱག་རྒྱ་སྔར་བཞིན་བྱ། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་
མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་མཁའ་འགྲོ་ལྔའི་གོ་འཕང་ཐོབ་པར་བྱ་བའི་ཕྱིར་དུ་སའི་ཕྱོགས་འདིར་དཀྱིལ་འཁོར་ཆེན་པོ་
བཞེངས་ཏེ། སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན་ཞེས་སམ། སློབ་མ་གཞུག་ཅིང་དབང་བསྐུར་བར་འཚལ་ན་ཞེས་སྐབས་དང་སྦྱར་ལ། སའི་
ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩོལ་བར་མཛད་དུ་གསོལ། ཞེས་བརྗོད་དེ། ༀ་ཀྵེ་ཏྲ་པཱ་ལ་ས་པ་རི་ཝཱ་ར་བཛྲ་མུཞེས་པས་གཤེགས་སུ་གསོལ་ལ་མཆོད་གཏོར་ཚོམ་བུར་བཅས་
བསྡུའ༑ །བགེགས་གཞོམ་པ་དང་བསྲུང་བའི་ཕྱིར། སྟོང་པའི་ངང་ལས་སྐད་ཅིག་གིས་ནམ་མཁའི་དབྱིངས་སུ་སེམས་ཀྱི་སྣང་བ་ལས་བྱུང་བའི། པྃ་ལས་པདྨ་དང་རཾ་ལས་ཉི་མའི་དཀྱིལ་འཁོར། །

༄༅། །དེའི་སྟེང་དུ་ཧཱུྃ་མཐིང་ནག་ལས་བྱུང་བའི་སྣ་ཚོགས་རྡོ་རྗེ་རྩེ་མོ་ཉི་ཤུ་པ་ར་རྣམས་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་
ཧཱུྃ་གིས་མཚན་པ། ཧཱུྃ་དེ་ལས་འོད་ཟེར་ཕྱོགས་བཅུར་འཕྲོས་པས་འོག་རྡོ་རྗེའི་ས་གཞི། ཁོར་ཡུག་རྡོ་རྗེ་ནག་པོ་གདེངས་པ་འགྲེང་བུར་གྱུར་པ་བར་མཚམས་མེད་པའི་ར་བ།
སྟེང་རྡོ་རྗེའི་གུར་དང་བླ་རེ། ར་བའི་ཕྱི་རོལ་དུ་བསྐལ་པ་འཇིག་པའི་དུས་ཀྱི་མེ་དང་མཚུངས་པའི་ཡེ་ཤེས་ཀྱི་མེ་ཁ་དོག་ལྔ་འབར་བས་བསྐོར་བར་གྱུར། ཨོཾ་རཀྵ་རཀྟ་ཧཱུྃ་ཧཱུྃ་
ཧཱུྃ་ཕཊ། ལན་གསུམ་དང་། ཨོ་མེ་དཱི་ནི་བཛྲ་བྷ་ཝ་བནྡྷ་ཧཱུྃ། ཨོཾ་བཛྲ་པྲ་ཀཱ་ར་ཧཱུྃ་བྃ་ཧཱུྃ། ཨོཾ་བཛྲ་པཉྫར་ཧཱུྃ་ཡྃ་ཧཱུྃ། ཨོཾ་བཛྲ་ཝི་ཏཱ་ན་ཧཱུྃ་ཁྃ་ཧཱུྃ། ཨོཾ་བཛྲ་ས་ར་ཛ་ལ་ཏྲྃ་སྃ་ཏྲྃ། 
ཨོཾ་བཛྲ་ཛྭཱ་ལ་ཨ་ན་ལཱརྐ་ཧཱུྃ་རྃ་ཧཱུྃ། རྡོ་རྗེའི་ས་གཞི་ར་བ་གུར་བླ་རེ་མདའི་དྲ་བ་མེ་རི་འབར་བ་དང་བཅས་པའི་སྲུང་བའི་འཁོར་ལོར་གྱུར། དེའི་ནང་དུ་པྃ་ལས་པདྨ་དང་རཾ་
ལས་ཉི་མའི་དཀྱིལ་འཁོར་གྱི་སྟེང་དུ་བྷྲཱུྃ་སེར་པོ་ཡོངས་སུ་གྱུར་པ་ལས་འཁོར་ལོ་སེར་པོ་རྩིབས་བཅུ་པ། རྩེ་མོ་རྣོ་བ་ཁོག་པ་སྟོང་པ། ཡངས་ཤིང་རྒྱ་ཆེ་བ། བརྟན་ཞིང་

གོ་སྐབས་མེད་པ། གཡས་ཕྱོགས་སུ་མྱུར་དུ་འཁོར་བར་བསམས་ལ་ཨོཾ་བཛྲ་ཙཀྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ་ཞེས་བརྗོད་པས་བྱིན་གྱིས་བརླབ། དེ་ལྟ་བུའི་སྲུང་བའི་འཁོར་ལོའི་ནང་གི་།
དབུས་དང་ཕྱོགས་བཅུར་པདྨ་དང་ཉི་མའི་དཀྱིལ་འཁོར་རེ་རེ་དེ་རྣམས་ཀྱི་སྟེང་དུ་ཧཱུྃ་རེ་རེ། དེ་ཡང་ལྷོའི་དཀར་པོ། ནུབ་ཀྱི་དམར་པོ། སྟེང་གི་སེར་པོ། གཞན་
ཐམས་ཅད་སྔོན་པོ་དེ་རྣམས་ཡོངས་སུ་གྱུར་པ་ལས་དབུས་སུ་རང་ཉིད་ཧཱུྃ་མཛད་ནག་པོ། ཕྱག་གཉིས་ཀྱིས་རྡོ་རྗེ་དང་དྲིལ་བུ་རང་གི་ཕྱག་རྒྱས་ཐུགས་ཀར་བསྣོལ་ནས་འཛིན་
པ༑ ཤར་དུ་གཤིན་རྗེ་གཤེད་སྔོན་པོ་ཐོ་བ་འཛིན་པ། ལྷོར་ཤེས་རབ་མཐར་བྱེད་དཀར་པོ་བེ་ཅོན་འཛིན་པ། ནུབ་ཏུ་པདྨ་མཐར་བྱེད་དམར་པོ་པདྨ་འཛིན་པ། བྱང་
དུ་བགེགས་མཐར་བྱེད་ནག་པོ་རྡོ་རྗེ་འཛིན་པ། དབང་ལྡན་དུ་འདོད་པའི་རྒྱལ་པོ་ནག་པོ་ལྕགས་ཀྱུ་འཛིན་པ། མེར་དབྱུག་སྔོན་ཅན་སྔོན་པོ་དབྱུག་པ་འཛིན་པ། བདེན་
བྲལ་དུ་མི་གཡོ་བ་སྔོན་པོ་རལ་གྲི་འཛིན་པ། རླུང་དུ་སྟོབས་པོ་ཆེ་ནག་པོ་རྩེ་གསུམ་འཛིན་པ། སྟེང་དུ་གཙུག་ཏོར་འཁོར་ལོས་སྒྱུར་བ་སེར་པོ་འཁོར་ལོ་འཛིན་པ། འོག་།

༄༅། །ཏུ་གནོད་མཛེས་ནག་པོ་གཏུན་ཤིང་འཛིན་པ། ཧཱུྃ་མཛད་མ་གཏོགས་པ་གཞན་ཐམས་ཅད་ཕྱག་གཡས་པས་རང་རང་གི་ཕྱག་མཚན་འཕྱར་བའི་ཚུལ་དུ་འཛིན་
ཅིང་༑ གཡོན་པས་ཐུགས་ཀར་སྡིགས་མཛུབ་མཛད་པ། དབུས་དང་ཕྱོགས་བཞིའི་ཁྲོ་བོ་རྣམས་བརྗིད་པའི་ཁྲོ་བོ་སྟེ། ཞལ་མཆེ་བ་གཙིགས་ཤིང་དམར་ལ་ཟླུམ་པའི་
སྤྱན་གསུམ་དང་ལྡན་པ་སྐུ་སྦོམ་ཞིང་ཐུང་ལ་གསུས་ཁྱིམ་ཆེ་བ། དབུ་སྐྲ་དང་། སྨིན་མ་དང་། སྨ་ར་དམར་སེར་གྱེན་དུ་འབར་བ། སྟག་གི་པགས་པའི་ཤམ་ཐབས་
ཀླུ་ཆེན་པོ་བ བརྒྱན་པ། གཞན་རྣམས་ནི་མཛེས་པའི་ཁྲོ་བོ་སྟེ་ཅུང་ཟད་སྒེག་ཅིང་ཡིད་ཙམ་ཁྲོས་པ། སྐུ་སྐེམ་ཞིང་གྲིམས་པ་དབུ་སྐྲ་ནག་པོའི་ཐོར་ཅོག་
ཅན༑ རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་དར་སྣ་ཚོགས་ཀྱི་ཤམ་ཐབས་ཅན། ཐམས་ཅད་ཀྱང་ཞབས་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་མེ་འབར་བའི་
དབུས་ན་བཞུགས་པར་བསམ་མོ། །དེ་ལྟར་དམ་ཚིག་པ་བསྐྱེད་ནས་སྒྲུབ་པའི་ཡན་ལག་ནི། རང་གི་སྙིང་གའི་ས་བོན་ལས་འོད་ཟེར་འཕྲོས་པས་རང་བཞིན་གྱི་གནས་ནས་སྲུང་བའི་འཁོར་ལོ་ཡེ་

ཤེས་ཀྱི་ཁྲོ་བོ་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་ཨོཾ་ཨེ་ཧྱེ་ཧི་བཛྲ་མ་ཧཱ་ཀྲོ་དྷ་རཱ་ཛ་ས་པ་རི་ཝཱ་ར་བཛྲ་ས་མཱ་ཛ༔ ཞེས་བརྗོད་ཅིང་། ཨོཾ་ནི་རི་ཧཱུྃ་ཁཾ་སྭཱ་ཧཱ། ཨོ་།
བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷྃ་པྲ་ཏིཙྪ་སྭཱ་ཧཱ། ཨོཾ་བཛྲ་ཤབྡ་ཨཱཿཧཱུྃ་མཆོད་ནས། ཨོཾ་བཛྲ་གཽ་རཱི་ཨཱ་ཀཪྵ་ཡ་
ཛཿ ཨོཾ་བཛྲ་ཙཽ་རི་པྲ་བེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལཱི་བནྡྷ་བྃ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿཞེས་པའི་སྔགས་དང་ཕྱག་རྒྱས་དགུག་གཞུག་བཅིང་དབང་དུ་བྱའོ། །དེ་ནས་ཉེར་སྒྲུབ་ནི། མིག་ཏུ་
གཏི་མུག་རྡོ་རྗེ་མ། །རྣ་བར་ཞེ་སྡང་རྡོ་རྗེ་མ། །སྣ་ལ་སེར་སྣ་རྡོ་རྗེ་མ། །ཁ་ལ་འདོད་ཆགས་རྡོ་རྗེ་མ། །ལུས་ལ་ཕྲག་དོག་རྡོ་རྗེ་མ། །ཡིད་ལ་བདག་མེད་རྣལ་འབྱོར་མ། །
སྤྱི་བོར་སྐུ་རྡོ་རྗེ་མ། །མགྲིན་པར་གསུང་རྡོ་རྗེ་མ། །ཐུགས་ཀར་ཐུགས་རྡོ་རྗེ་མ་ཞེས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་བོ། །སྒྲུབ་པ་ཆེན་པོ་ནི། སླར་ཡང་སྙིང་གའི་ས་བོན་ལས་
འོད་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་ནི་རི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་།

༄༅། །བྃ་ཧོཿཁྃ་རྃ་མ་ཧཱ་ཨརྒྷྃ་པྲ་ཏཱིཙྪ་སྭཱ་ཧཱ། བཛྲ་ཤབྡ་ཨཱཿཧཱུྃ་བར་གྱིས་མཆོད་ཅིང་། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་
རྣམས༑ །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་སྩོལ། །ཞེས་སོགས་ཀྱིས་གསོལ་བ་བཏབ་པས། སངས་རྒྱས་རྣམས་ནི་ཐམས་ཅད་ཀྱི། །
གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་
བུམ་པའི་ཆུས་སྤྱི་བོ་ནས་དབང་བསྐུར། ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་ཧཱུྃ་མཛད་དང་། ཤེས་རབ་མཐར་བྱེད། འདོད་རྒྱལ།
གནོད་མཛེས་རྣམས་ལ་མི་བསྐྱོད་པ། གཤིན་རྗེ་གཤེད། དབྱུག་སྔོན་ཅན། གཙུག་ཏོར་འཁོར་ལོས་སྒྱུར་བ་རྣམས་ལ་རྣམ་པར་སྣང་མཛད། པདྨ་མཐར་བྱེད་དང་
སྟོབས་པོ་ཆེ་ལ་འོད་དཔག་མེད། བགེགས་མཐར་བྱེད་དང་མི་གཡོ་བ་རྣམས་ལ་དོན་ཡོད་གྲུབ་པས་དབུར་བརྒྱན་པར་བསམས་ཏེ། དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པའོ། །

དེ་ནས་ཁྲོ་བོའི་དབང་པོ་རྣམས་ཀྱི་གཟི་བརྗིད་ཀྱིས་བར་དུ་གཅོད་པའི་བགེགས་ཐམས་ཅད་བསྐྲད་དེ། དཔག་ཚད་བརྒྱའི་ཚད་ཚུན་ཆད་བསྲུང་བར་གྱུར། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ། ཅེས་ལན་གསུམ་བརྗོད། སྦྱང་བ་ལ་གསུམ་གྱི་
ལས་ཀྱིས་སྦྱང་བ་ནི། ལྟོ་འཕྱེ་བརྟགས་ཏེ་ས་བསྐོས་ལ་སྐྱོན་རྣམས་བསལ་ནས་གཏེར་གཞུག་པ་རྣམས་དགོས་ན་དབང་ཆུའི་རྣམ་བཤད་སོགས་སུ་གསལ། དཀྱིལ་འཁོར་གྱི་ཁང་པ་རྙིང་པ་ལ་ནི། གཏེར་གཞུག་གསོ་བ་ཙམ་དུ། སློབ་དཔོན་
ལངས་ཏེ་དབུས་ཀྱི་ཕུར་ཁུང་ནས་མར། ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྡྷ་མརྡྷ་བཛྲ་དྷྲྀཀ་ཕཊ་སྭཱ་ཧཱ། ཞེས་དང་། ཨོཾ་བཛྲ་ཨ་མྲྀ་ཏ་སོགས་བཟླ་ཞིང་རིན་པོ་ཆེ་བདར། སྔགས་ཀྱིས་སྦྱང་བ་ནི། ལག་
པ་གཉིས་ས་ལ་བཞག་སྟེ། ཨོཾ་ཧ་ན་ཧ་ན་ཀྲོ་དྷ་ཧཱུྃ་ཕཊ། ཅེས་དང་། ཨོཾ་བྷུ་ཁཾ་ས་ནམ་མཁའི་རང་བཞིན་དུ་གྱུར་པར་བསམ། ཨོཾ་བཛྲ་ཨ་མྲྀ་ཏ་སོགས་བཟླས་ཤིང་བསང་ཆུས་ཕྱོགས་ཀུན་ཏུ་གཏོར་ལ། 
གནས་འདིར་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་ཆེན་པོ་བཞེངས་ཏེ་སེམས་ཅན་གྱི་དོན་རྒྱ་ཆེན་པོ་སྒྲུབ་པར་བགྱིའོ་ཞེས་བརྗོད་ནས་སློབ་དཔོན་སྟན་ལ་འཁོད། བགེགས་བསྐྲད་ཅིང་
ཚར་བཅད་པ་ལ་གསུམ་གྱི་དང་པོ་བགེགས་བསྐྲད་པ་ནི། དཀར་གཏོར་ཅིག་ཆུ་གཙང་གིས་སྦྱངས་ཏེ། ཨོ་ཨཱཿཧཱུྃ་གིས་བྱིན་གྱིས་བརླབ། གོང་གི་ལྕགས་ཀྱུའི་ཕྱག་རྒྱ་བྱས་ཏེ། མ་ཧཱ་ནཱ་ག་ས་པ་རི་ཝཱ་ར་ཨཱ་ཀཪྵ་ཡ་ཛཿ

༄༅། །ཞེས་པས་ཀླུས་གཙོར་བྱས་པའི་འབྱུང་པོ་རྣམས་བཀུག །གཡས་མཆོག་སྦྱིན་དང་། མ་ཧཱ་ནཱ་ག་ས་པ་རི་ཝཱ་ར་ཨོཾ་ཨ་ཀཱ་རོ་སོགས་བཏག་པ་ལན་གསུམ་གྱིས་ཕུལ། ཀླུ་དང་འབྱུང་པོ་ཐམས་ཅད་
གཏོར་མ་འདིས་ཚིམ་པར་གྱིས་ལ་སའི་ཕྱོགས་འདིར་མ་གནས་པར་གཞན་དུ་སོང་ཤིག་ཅེས་དང་། རྡོར་དྲིལ་འཛིན་པས། ཨོ་ཀླུ་དང་གནོད་སྦྱིན་དྲི་ཟ་དང་། །འབྱུང་པོ་འབྱུང་མོ་
མཁའ་འགྲོ་མ། །གནས་ཀྱི་བདག་པོ་དང་ཁ་ཅིག །མ་འདུག་པ་རུ་དེང་སོང་ཤིག །སེམས་ཅན་དོན་བྱེད་བྱ་བ་རྩོམ། །ཁྱེད་རྣམས་མྱུར་བ་ཉིད་དུ་སོང་། །ཨོཾ་ཧཱུྃ་
ཕཊ༑ ཅེས་ལན་གསུམ་བརྗོད་ཅིང་རྡོ་རྗེ་ཁུ་ཚུར་གཉིས་ནུ་མ་གཉིས་ཀྱི་སྟེང་དུ་བཞག་ལ། སྙིང་ག་ནས་སྤྲོས་པའི་ཁྲོ་བོ་རྣམས་ཀྱིས་ཀླུ་དང་འབྱུང་པོ་གདུག་པ་ཅན་རྣམས་རྒྱང་རིང་དུ་བསྐྲད་པར་བསམས་ལ། གཙོ་བོའི་སྔགས་དང་འཁྱིལ་པ་
བཟླས་ཏེ་དྲག་རོལ་དང་བཅས་པས་གཏོར་མ་ཕྱིར་དོར་རོ། །འདི་དང་གཞན་དུ་དྲག་རོལ་ཅེས་པ་ཀུན་ལ། སྒྲུབ་སིལ་འཁོར་བརྡུང་དལ་བ་ལྔ། དེ་ནས་ཆེམས་བརྡུང་གྱིས་རིམ་གྱིས་འདུར་བའི་མཐར་དྲག་པོ་ཆེ་བ་གཅིག་གིས་བཅད། དུང་ཡང་
འཁོར་བརྡུང་གཉིས་རེ་ལ་དྲག་གཅོད་ནས་ཕྱེད་མ་རེ་དང་། ལྔ་པ་ནས་འདུར་ཞིང་མཐར་དྲག་ཏུ་བྱས་ནས་བཅད་དོ། །སྲུང་འཁོར་བསྒོམ་པ་ནི། བཤད་མ་ཐག་པའི་ཨོཾ་མེ་དཱི་ནི་བཛྲ་བྷ་ཝ་བནྡྷ་ཧཱུྃ། ཨོཾ་བཛྲ་པྲཱ་ཀཱ་ར་ཧཱུྃ་བྃ་

ཧཱུྃ༑ ཨོཾ་བཛྲ་པཉྫར་ཧཱུྃ་ཡྃ་ཧཱུྃ། ཨོཾ་བཛྲ་ཝི་ཏཱ་ན་ཧཱུྃ་ཁྃ་ཧཱུྃ། ཨོཾ་བཛྲ་ས་ར་ཛ་ལ་ཏྲྃ་སྃ་ཏྲྃ། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་རྃ་ཧཱུྃ། རྡོ་རྗེའི་ས་གཞི་ར་བ་གུར་བླ་རེ་མདའི་དྲ་བ་
མེ་རི་འབར་བ་དང་བཅས་པའི་སྲུང་བའི་འཁོར་ལོར་གྱུར་ཞེས་ཚར་གཅིག་བརྗོད་ལ་གསལ་གདབ། བགེགས་ཚར་བཅད་པ་ནི། ཐུགས་ཀ་ནས་སྤྲོས་པའི་ཁྲོ་བོ་རྣམས་ཀྱིས་བགེགས་ཕྲ་མོ་
རྣམས་བཏུལ་ནས་སྐྱབས་སུ་འགྲོ་བ་དང་སེམས་བསྐྱེད་པ་ལ་བཀོད། གདུལ་དཀའ་བའི་བགེགས་རྣམས་བཀུག་ནས་མེ་རིའི་ཕྱི་རོལ་གྱི་ཕྱོགས་མཚམས་སྟེང་འོག་རྣམས་སུ་
བཀོད་༑ རང་གི་སྙིང་ག་ནས་སྟོད་ཁྲོ་བོ་བཅུའི་རྣམ་པ་ཅན་གྱི་ཕུར་བུ་བཅུ་སྤྲོས་ཏེ་བགེགས་རྣམས་ཀྱི་སྤྱི་བོར་བཏབ་པར་བསམས་ལ། གཡོན་པས་ཕུར་བུ་འཛིན་པའི་ཚུལ་དང་། གཡས་པ་རྡོ་
རྗེ་རྩེ་གསུམ་པའི་ཕྱག་རྒྱས་ཕུར་བུ་བརྡུང་བའི་ཚུལ་བྱ་ཞིང་ཤར་དང་སྟེང་ལྷན་ཅིག་ཏུ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། བྱང་དུ་ཨོཾ་གྲྀཧྣ་གྲྀཧྣ་ཧཱུྃ་ཧཱུྃ་ཕཊ། ནུབ་དང་འོག་ཏུ་ཨོཾ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ།
ལྷོར་ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཤར་ལྷོར་ཨོཾ་གྷ་གྷ། གྷཱ་ཏ་ཡ། གྷ་ཏ་ཡ། སརྦ་དུཥྚཾ་བིགྷྣཱཾ་ཧཱུྃ་ཕཊ། ལྷོ་ནུབ་ཏུ་ཨོཾ་ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཧཱུྃ་ཕཊ།

༄༅། །ནུབ་བྱང་དུ་ཨོཾ་ཧཱུྃ་ཧཱུྃ་ཧཱུྃ་བཛྲ་ཀཱི་ལ་ཡ་བཛྲ་དྷ་རོ་ཨཱཛྙ་པ་ཡ་ཏི་སརྦ་བིགྷྣཱཾ་ཀཱ་ཡ་ཝཱཀྩིཏྟ་བཛྲ་ཀཱི་ལ་ཡ་ཧཱུྃ་ཕཊ། བྱང་ཤར་དུ་ༀ་བཛྲ་མུངྒ་ར་བཛྲ་ཀཱི་ལ་ཡ་ཨཱ་ཀོ་ཊ་ཡ་ཧཱུྃ་ཕཊ།
ཅེས་སྔགས་ཚན་བརྒྱད་བརྗོད་ལ། བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་ཕུར་བུས་སོན་པར་བཏབ་པས་སྲོག་དང་བྲལ་ནས་སེམས་སངས་རྒྱས་ཀྱི་ཞིང་ཁམས་རྣམ་པར་
དག་པར་སྐྱེས་ཤིང་རོ་རྣམས་སྟོང་པ་ཉིད་དུ་གྱུར་ཞེས་བརྗོད། སྐབས་འདིར་ཕུར་བུ་དངོས་སུ་མེད་ཀྱང་ཕྱག་རྒྱ་དང་དམིགས་པས་ཆོག །སྟ་གོན་གྱི་སྐབས་སུ་ནི་ཕུར་བུ་དངོས་སུ་འདེབས་དགོས། བྱིན་གྱིས་བརླབ་པ་ལ་བཞིའི་
དང་པོ་གསོལ་བ་གདབ་པ་ནི། རང་ཉིད་རྡོ་རྗེ་ཅན་དུ་གསལ་བའི་ཐུགས་ཀའི་ཧཱུྃ་ལས་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ལྷ་ཚོགས་དཔག་ཏུ་མེད་པ་སྤྲོས་ཏེ་མདུན་གྱི་
ནམ་མཁའི་ཁམས་ཐམས་ཅད་ཁྱབ་པར་བཞུགས་པར་གྱུར་ཞེས་བརྗོད་ལ། རང་གི་ལག་པ་གཡས་པ་ཧཱུྃ་ལས་རྡོ་རྗེ་རྩེ་ལྔ་པའི་ལྟེ་བར་ཉི་མ་ལ་ཧཱུྃ། གཡོན་པ་ཨཱལས་པདྨ་འདབ་
མ་ལྔ་པའི་ལྟེ་བར་ཟླ་བ་ལ་ཨཱཿ དེ་དག་ཞུ་བ་ལས་བྱུང་བའི་རྡོ་རྗེའི་ལག་པར་བསམ། ལག་པ་གཉིས་རྣམ་ལྔ་འདོད་སྐོར་བྱས་ལ། ཨོཾ་མ་ཧཱ་བཛྲ་ཧཱུྃ་ཞེས་བརྗོད་ཅིང་། གཡས་པས་རྡོ་རྗེ་བླངས་ནས་སྨིན་

མཚམས་ཀྱི་བར་དུ་ལན་གསུམ་གསོར་ཏེ་སྙིང་གར་བཟུང་ལ། ཐོག་མ་དང་ཐ་མ་མེད་པའི་བྱང་ཆུབ་ཀྱི་སེམས་ཀྱི་རང་བཞིན་རྡོ་རྗེ་ཐུགས་ཀྱི་དམ་ཚིག་ཅེས་བརྗོད། ཨོཾ་བཛྲ་གྷནྡྷེ་ཨཱཞེས་བརྗོད་ཅིང་གཡོན་
པས་དྲིལ་བུ་བླངས་ནས་ལན་གསུམ་དཀྲོལ་ཏེ་དཀུ་གཡོན་པར་ཁ་གྱེན་དུ་བསྟན་ཏེ་བཟུང་ལ། སྲིད་པ་ཐམས་ཅད་རང་བཞིན་གྱིས་དག་པ་སྟོན་པར་བྱེད་པའི་གསུང་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་
ངོ་བོ་དྲིལ་བུ་གསུང་གི་དམ་ཚིག་ཅེས་དང་། རྡོར་དྲིལ་སྙིང་གར་བསྣོལ་ཏེ། རང་ཉིད་རྡོ་རྗེ་ཅན་ཡབ་ཡུམ་གྱི་སྐུ་སྣང་ལ་རང་བཞིན་མེད་པ་སྒྱུ་མ་ལྟ་བུ་ཕྱག་རྒྱ་སྐུའི་དམ་ཚིག་ཅེས་དྲན་པར་
བྱ༑ དྲིལ་བུ་ཕྱོགས་མཚམས་བརྒྱད་དུ་དཀྲོལ་ཞིང་གྷཎྜེ་ར་ཎི་སོགས་ལན་གཅིག་བརྗོད། སྤོས་དང་བཅས་པའི་རྡོར་དྲིལ་འཛིན་པས། ཇི་སྲིད་འཁོར་ལོ་ཡོངས་རྫོགས་པ། །བདག་ཅག་བསྲུང་བར་བྱ་བའི་
ཕྱིར༑ །ས་འདི་བྱིན་གྱིས་བརླབ་པ་ནི། །བདེ་བར་གཤེགས་པ་དེ་ཉིད་འོས། །ཞེས་ལན་གསུམ་གྱིས་གསོལ་བ་གདབ་བོ། །གར་གྱི་བཀོད་པས་བྱིན་གྱིས་བརླབ་པ་ནི། གར་སྐོར་དང་བཅས་པས་རྡོ་རྗེ་
གསོར་ལ་སྐྱིལ་ཀྲུང་གཡས་པ་བཤིག །དེ་བཞིན་དུ་གཡོན་པ་བཤིག །དེ་བཞིན་དུ་ལངས་ལ་རྡོ་རྗེ་ཐུགས་ཀ་དང་དྲིལ་བུ་དཀུར་གཟུང་། རང་གི་མིག་གཡས་པ་མ་ལས་ཉི་མ་དང་གཡོན་པ་ཊ་ལས་ཟླ་བར་བསམ། ཧཱུྃ་དྲག་པོ་བརྗོད་ཅིང་རྡོ་རྗེའི་

༄༅། །ལྟ་བས་གཡས་སུ་བལྟས་པས་བགེགས་རྣམས་བསྲེགས། ཞི་བ་བརྗོད་ཅིང་གཡོན་དུ་བལྟས་པས་གསོས་པར་བསམ། རྐང་པའི་མཐིལ་དུ་ཨཿཚེག་དྲག་ཅན་ལས་བྱུང་བའི་སྣ་ཚོགས་རྡོ་རྗེ་ལས་
འོད་ཟེར་འཕྲོས་པས་བགེགས་རྣམས་བསྲེགས་ཤིང་འོག་ཐམས་ཅད་རྡོ་རྗེའི་ས་གཞིར་གྱུར་ཞེས་བརྗོད། དེ་ནས་དྲིལ་བུ་གསིལ་ཞིང་རྡོ་རྗེ་སྙིང་གའི་ཐད་དུ་བཟུང་ལ་དགའ་བ་ཡོངས་འགྱུར་གྱི་འགྲོས་ཀྱིས་དབང་
ལྡན་དུ་འགྲོ་སྟེ། དེའང་ཨོ་ཞེས་པས་རྐང་པ་གཡོན་པའི་ནང་གཡས་པའི་མགོར་གཞག །ནི་ཞེས་དང་གཡས་པའི་མགོ་གཡོན་པའི་རྒྱབ་ཏུ་གཞག །སུམྦྷ་ཞེས་དང་གཡོན་པའི་ནང་གཡས་པའི་རྟིང་པར་གཞག །བཛྲ་ཞེས་དང་གཡས་པའི་
ནང་གཡོན་པའི་མགོར་གཞག །ཧཱུྃ་ཞེས་དང་གཡོན་པའི་མགོ་གཡས་པའི་རྒྱབ་ཏུ་གཞག །ཕཊ་ཅེས་དང་གཡས་པའི་ནང་གཡོན་པའི་རྟིང་པར་གཞག་པའོ། །དེ་ལྟ་བུའི་འགྲོས་ཀྱིས་དབང་ལྡན་དུ་སླེབས་པ་དང་། རྡོ་རྗེ་གསོར་དྲིལ་བུ་སྙིང་
གར་དཀྲོལ་ཞིང་ཧཱུྃ་དྲག་ལ་རིང་བ་བརྗོད་པ་དང་བཅས་པས་དཀྱིལ་འཁོར་གྱི་ས་ལ་ལན་གསུམ་བསྐོར། ཡང་དབང་ལྡན་དུ་སླེབས་པ་དང་། རྡོར་དྲིལ་གསོར་དཀྲོལ་དང་པད་སྐོར་སྔོན་དུ་འགྲོ་བས་ཧཱུྃ་མཛད་ཀྱི་ཕྱག་རྒྱ་དང་རྐང་པ་གཡས་བརྐྱང་
གཡོན་བསྐུམ་བྱས་ལ། ཧཱུྃ་ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ང་ལ་ཉོན། །ང་ནི་དཔལ་ལྡན་སྙིང་རྗེའི་སྟོབས། །སྲུང་བའི་འཁོར་ལོ་རབ་སྦྱོར་བས། །

རྡོ་རྗེ་འབར་བའི་ལུས་འདི་ལས། །སྐུ་གསུམ་ལས་ནི་སྐྱེས་པ་སྤྲོ། །གལ་ཏེ་ལ་ལས་འདའ་བྱེད་ན། །འཇིག་པར་འདི་ལ་ཐེ་ཚོམ་མེད། །ལུས་སྲུལ་པོ་དང་གང་ཁ་ཅིག །
བདེ་ཆེན་ཡེ་ཤེས་འབྱུང་བ་དང་། །རྡོ་རྗེ་སེམས་དཔའ་རང་བཞིན་སྐྱེས། །གཟུར་ཅིག་བགེགས་ནི་ཆེན་པོ་རྣམས། །ན་མཿས་མན་བུདྡྷེ་བྷྱོ། ན་མོ་བཛྲ་ཀྲོ་དྷཱ་ཡ་མ་ཧཱ་དཾ
ཥྚོཏྐ་ཊ་བྷཻ་ར་ཝཱ་ཡ། བཛྲ་སནོ་ཧ་དརྦ་པཱ་ཡ། ཨ་མྲྀ་ཏ་ཀུཎྜ་ལི་ཧཱུྃ་ཕཊ། ཅེས་པ་རྣམས་རེ་རེའི་མཐར་ཡུངས་ཀར་འཐོར་ཞིང་། གུ་གུལ་གྱི་བདུག་པ་དྲག་རོལ་དང་བཅས་པ་ལན་གསུམ་བྱས་ལ་བགེགས་ཐམས་
ཅད་བྱེར་བར་བསམ། དེ་ནས་དགའ་བ་ཡོངས་འགྱུར་གྱིས་ཤར་དུ་ཕྱིན་ལ་དབུས་སུ་བལྟས་ཏེ། བར་སྣང་ལ་སྔར་སྤྲུལ་པའི་སངས་རྒྱས་རྣམས་བཞུགས་པར་དམིགས་ལ། རྐང་པ་མཉམ་པོར་གཤིབས་ཐལ་མོ་སྙིང་གར་སྦྱར་མགོ་འདུད་པ་དང་
བཅས་པས། ཨོཾ་སརྦ་ཏ་ཐཱ་ག་ཏ་པཱ་ད་བནྡ་ནཾ་ཀ་རོ་མི། ཞེས་པས་ཕྱག་བྱ། ཧཱུྃ་རིང་པོ་བརྗོད་ཅིང་གར་སྐོར་སྔོན་དུ་འགྲོ་བའི་ཉེར་སྤྱོད་ལྔའི་ཕྱག་རྒྱ་རིམ་བཞིན་བྱ། རྐང་པ་གཡས་བརྐྱང་གཡོན་བསྐུམས་པའི་ཕྱེད་ཀྲུང་གི་
སྟབས་དང་། ལག་པ་ཏིང་ཤག་འཛིན་པའི་ཚུལ་བྱས་པ་དཀུ་གཉིས་སུ་གཞག །མིག་དཀུ་གཡས་ནས་གཡོན་དུ་བལྟ་བ་དང་བཅས་དཀུ་གཡས་སུ་ཕེབ་རྡོབ་པའི་ཚུལ་བྱ། དེ་བཞིན་དུ་སྟང་སྟབས་དེ་ལས་བཟློག་སྟེ་དཀུ་གཡོན་དུའང་བྱ། ཕེག་

༄༅། །རྡོབ་ཅེས་པ་རྒྱ་གར་ན་ཐལ་མོ་རྡེབ་པ་དང་། བལ་པོར་ཏིང་ཤག་བརྡུང་བ་ཡིན་གསུང་། དེ་ནས་ལུས་གཡོ་བ་དང་བཅས་པའི་གར་སྐོར་གྱི་རྗེས་སུ་རྡོ་རྗེ་གསོར་དྲིལ་བུ་གསིལ་བ་ནི་གར་བསླང་བ། རྐང་པ་གཡས་པ་གཡོན་གྱི་
མདུན་ནས་བསྐོར་ཏེ་སྔར་ཤུལ་དུ་བཞག་པ་དང་། གར་སྐོར་གྱི་རྗེས་སུ་རྡོར་སེམས་སམ་སྒེག་མོའི་ཕྱག་རྒྱ་བཅའ་བ་ནི་འགྱིང་བཙལ་བ། རྐང་པ་གཡས་མདུན་ནས་བསྐོར་ཏེ་ས་ལ་བརྡབ་པ་དང་། གར་སྐོར་གྱི་རྗེས་སུ་ལག་པ་གཡས་རྡོ་རྗེ་དང་
བཅས་པས་བསྣུན་པ་ལྟར་བྱ་བ་ནི་བསྡིགས་པ་སྟེ། རེ་རེའང་ལན་གསུམ་གསུམ་བྱ། དེ་ནས་རྒྱས་པར་བྱེད་ན་རྐང་སྟབས་ལག་སྟབས་འདུག་སྟངས་གར་གྱི་ཉམས། གླུའི་བཀོད་པ་རྣམས་ལེགས་པར་བསྡུ་བ་ནས་འབྱུང་བ་བཞིན་བྱ། དེ་ཙམ་མི་
ནུས་ན་ཕྱོགས་མཚམས་བརྒྱད་དུ་རྩ་བའི་སྟང་སྟབས་བརྒྱད་པོ་ཙམ་ཞིག་བྱ་སྟེ། དེའི་ཚུལ་ནི། རེ་རེ་ལའང་བཅའ་བ་གསུམ། བསྒྲུབ་པ་གསུམ། བསྡུ་བ་གསུམ་སྟེ་དགུ་ལས། བཅའ་བ་གསུམ་ནི་གང་སྔོན་དུ་འགྲོ་བའི་རྐང་པ་མདུན་ནས་ཅུང་
ཟད་བསྐོར་ཏེ་ཅིག་ཤོས་ཀྱི་མདུན་དུ་རྐང་མགོ་ཕྱིར་བསྟན་ལ་བཞག །དེ་ནས་ཅིག་ཤོས་ཀྱང་མདུན་ནས་བསྐོར་ཏེ་རྐང་སྟབས་གང་ཡིན་པ་དེའི་ཚུལ་དུ་གཞག །དེ་ནས་སྔ་མ་མདུན་ནས་བསྐོར་ཏེ་སྔར་གྱི་ཚུལ་དུ་གཞག་པའོ། །བསྒྲུབ་པ་གསུམ་ནི།
སོ་སོའི་ཕྱག་རྒྱ་བཅིངས་ཏེ་གཡས་གཡོན་དབུས་གསུམ་དུ་བལྟ་བའོ། །བསྡུ་བ་གསུམ་ནི། གང་སྔོན་འགྲོ་ཡིན་པའི་རྐང་པ་དེ་དལ་བུས་བསྡུས་ལ་ཅི་བདེར་གཞག །དེ་ནས་ཅིག་ཤོས་མདུན་ནས་བསྐོར་ཏེ་དེ་བཞིན་གཞག །སླར་ཡང་སྔ་མ་མདུན་

ནས་བསྐོར་ཏེ་སྔར་ཤུལ་དུ་གཞག་པའོ། །དེ་ལྟ་བུའི་བཅའ་བ་གསུམ་དང་བསྒྲུབ་པ་གསུམ་དང་བསྡུ་བ་དང་པོ་གཉིས་ལ་ཧཱུྃ་རིང་པོ་ངར་སྒྲ་དང་བཅས་པ་དང་བསྡུ་བ་ཕྱི་མ་ལ་ཧཱུྃ་ཐུང་རེ་བརྗོད། ད་ནི་སོ་སོའི་ངོ་བོ་བཤད་པར་བྱ་སྟེ། ཤར་དུ་གཡས་
སྔོན་འགྲོའི་མཐོ་ལྔ་རྣམ་པར་བརྒྱངས་པའི་གཡས་བརྐྱང་དང་། ལག་པ་གཉིས་རྒྱབ་སྦྱར་བའི་མཐེའུ་ཆུང་གཉིས་དང་མཛུབ་མོ་གཉིས་སྦྲེལ་ནས་བཞིན་ཁྲོས་པའི་ཚུལ་ལོ། །དེ་ནས་དགའ་བ་ཡོངས་འགྱུར་གྱི་འགྲོས་ཀྱིས་ལྷོར་ཕྱིན་ཏེ། གཡོན་སྔོན་
འགྲོའི་མཐོ་ལྔ་རྣམ་པར་བརྒྱངས་པའི་གཡོན་བརྐྱང་དང་། ཕྱག་རྒྱ་སྔར་བཞིན་ལས། མཛུབ་མོ་བསྒྲེང་ཞིང་བཞིན་ཁྲོས་པའོ། །དེ་བཞིན་དུ་ཕྱིན་ལ་ནུབ་ཏུ་གཡོན་སྔོན་འགྲོའི་རྐང་པ་གཉིས་ཀྱི་བར་དུ་ཁྲུ་གང་ལྷག་ཙམ་ཡོད་པར་བསྒྲད་དེ་པུས་མོ་
དྲང་པོར་བསྲང་བ་ས་ག་དང་། གཡས་རྡོ་རྗེ་སྙིང་གར་བཟུང་གཡོན་དྲིལ་བུ་དཀུར་བརྟེན་ཏེ་བཞིན་ཞི་བའོ། །བྱང་དུ་གཡས་སྔོན་འགྲོའི་པུས་མོ་གཉིས་ཀྱི་བར་དུ་ཁྲུ་གང་ཙམ་བཞག་པའི་ཟླུམ་པོའི་སྟབས་དང་། ལག་པ་གཉིས་ཕྱོགས་མཚམས་
ཐམས་ཅད་དུ་གར་བྱེད་ཅིང་བཞིན་སྐྲག་པའི་ཚུལ་ལོ། །བྱང་ཤར་དུ་གཡས་སྔོན་འགྲོའི་གཡས་ཀྱི་རྟིང་པ་གཡོན་གྱི་མཐིལ་ལ་བཙུགས་པ་རྡོ་རྗེའི་སྟབས་དང་། ཕྱག་རྒྱ་ས་ག་བཞིན་ནོ། །ཤར་ལྷོར་གཡས་སྔོན་འགྲོའི་རྐང་པ་གཉིས་བཤིབས་ཏེ་
བསྲང་བ་མཉམ་པའི་སྟབས་དང་། ལག་པ་གཉིས་རྡོ་རྗེ་དྲིལ་བུ་དཀུར་བརྟེན་པའོ། །ལྷོ་ནུབ་ཏུ་གཡས་སྔོན་འགྲོའི་གཡོན་པའི་བོལ་གོང་ལ་གཡས་པའི་མཐིལ་གཏད་པ་རུས་སྦལ་གྱི་སྟབས་དང་། ལག་པ་གཉིས་དཔུང་པའི་ཐད་ཀར་བསྐུམ་མེ་

༄༅། །བྱས་པའོ། །ནུབ་བྱང་དུ་གཡས་སྔོན་འགྲོའི་བརླ་གཡོན་པར་གཡས་པའི་མཐིལ་གཏད་པ་བུང་བ་འཕུར་བའི་སྟབས་དང་། ལག་པ་གཉིས་མཐིལ་གདེངས་ཤིང་སྒེག་པའི་བཞིན་ནོ། །དཀྱིལ་འཁོར་གྱི་ཁང་པ་བྱིན་གྱིས་བརླབ་
པ་ནི། ཤཱུ་ན་ཏཱས་སྦྱངས་ལ་གནས་ཁང་མི་དམིགས་ཏེ་སྟོང་པའི་ངང་ལས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་བརྒྱད་ཕྱག་
བཅུ་དྲུག་པ། ཞབས་བཞི་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ།
བྱི་བླ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། སྤྱི་བོར་རྡོ་རྗེ་
ནག་པོས་མཚན་ཞིང་། ཡུམ་རྡོ་རྗེ་སྙེམས་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། དེ་གཉིས་སྙོམས་
པར་ཞུགས་པ་ལས་བྱུང་བའི་ཆོས་ཀྱི་འབྱུང་གནས་ཕྱོགས་ཀུན་ནས་གྲུ་གསུམ་པ་གདེངས་ཁ་ཆེ་བ་གྱེན་དུ་ཕྱོགས་པ། ཕྱི་དཀར་ལ་ནང་དམར་བ་རྩ་བ་ཕྲ་བ་ཐུར་དུ་ཟུག་པ་

ཡངས་ཤིང་རྒྱ་ཆེ་བ་དེའི་ནང་དུ་ཧྲཱིཿ ལས་བྱུང་བའི་སྣ་ཚོགས་པདྨ་འདབ་མ་སུམ་ཅུ་རྩ་གཉིས་པའི་ལྟེ་བར་ཨཚེག་དྲག་ཅན་ལས་བྱུང་བའི་སྣ་ཚོགས་རྡོ་རྗེ་རྩེ་མོ་ཉི་ཤུ་པ་རྭ་རྣམས་
ཤར་དཀར་ལྷོ་སེར་ནུབ་དམར་བྱང་ལྗང་ལྟེ་བ་མཐིང་ནག །དེའི་ལྟེ་བར་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་མཆོག་མ་གཉིས་ཀྱི་ངོས་སུ་གཡོ་བའི་བ་
དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་བས་མཚན་པ། དེའི་སྟེང་དུ་བྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་
ཆུས་གང་བས་མཚན་པ། དེའི་སྟེང་དུ་ལྃ་ལས་སའི་དཀྱིལ་འཁོར་སེར་པོ་གྲུ་བཞི་ཟུར་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་བྷྲཱྃ་ལས་བྱུང་བའི་འཁོར་ལོ་
རྩིབས་བརྒྱད་པའི་སྟེང་དུ་བྷྲཱུྃ་ལས་རྣམ་པར་སྣང་མཛད་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་
གཡས་པ་རྣམས་ན་རྨ་བྱ། མ་ཧེ། ཆུ་སྲིན་མ་ཀ་ར། ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ། སྤྲིན་

༄༅། །ཤུགས༑ སྦྲུལ་ཧ་ལ། རྩངས་པ་ནག་པོ། བྱི་བ། གཡག །གླ་བ། བྱ་བཞད་རྣམས་འཛིན་པ། རྩ་ཞལ་གྱི་སྤྱི་བོར་འཁོར་ལོ་དཀར་པོས་
མཚན་ཅིང་། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བའོ། །དེ་གཉིས་སྙོམས་པར་ཞུགས་པས་འོད་དུ་ཞུ་སྟེ་འབྱུང་བཞི་འཁོར་ལོ་
དང་བཅས་པ་རོ་གཅིག་ཏུ་འདྲེས་པ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞིས་མཛེས་ཤིང་རྒྱན་ཐམས་ཅད་ཀྱིས་བརྒྱན་པ།
འོད་ཟེར་དཔག་ཏུ་མེད་པ་འཕྲོ་བ་དང་བཅས་པར་གྱུར་ཞེས་བརྗོད། རྫས་བྱིན་གྱིས་བརླབ་པ་ནི། དཀྱིལ་འཁོར་གྱི་དབུས་སུ་པདྨ་འདབ་བརྒྱད་བྲིས་ཏེ་དེའི་ལྟེ་བར་ལས་ཐམས་ཅད་པའི་བུམ་པ་ཆོ་ག་བཞིན་བཤམ། དུང་
ཆོས་སོགས་མི་དགོས། ཤར་གྱི་འདབ་མར་ཚོན་སྣ་ལྔའི་ཐིག་སྐུད། ལྷོར་རྡོ་རྗེ་མགོ་གཤམ་མ་ལོག་པར་འགྱིང་ཚུགས་སུ་བཙུགས་པ། ནུབ་ཏུ་བདུད་རྩི་ལྔས་བཀང་བའི་དུང་ཕོར། བྱང་དུ་དྲིལ་བུ་ཚངས་ཞལ་ནང་དུ་བསྟན་པ། བྱང་ཤར་ནས་
བརྩམས་ཏེ་མཚམས་ཀྱི་འདབ་མ་བཞི་ལ་རྡུལ་ཚོན་དཀར་པོའི་དཀར་པོ་སོགས་ལྔ་ལྔ་དང་། བུམ་པའི་མཐར་སྔོན་པོའི་སྔོན་པོ་སོགས་གཞག །དེ་རྣམས་ཀྱི་གཡས་ངོས་སུ་ཆུ་བཞི་དང་།གཡོན་ངོས་སུ་ཉེར་སྤྱོད་ལྔ་མདུན་ནས་རྒྱབ་ཏུ་སྒྲེང་ཚར་དུ་

བཤམས་ལ་མདུན་དྲང་པོར་གཏོར་མ་གཅིག་རྣམས་བཤམ། དེའི་ཤར་ནས་སློབ་དཔོན་ཞལ་ནུབ་ཏུ་ཕྱོགས་པས་འདུག་ལ་ལས་བུམ་ལ་བསང་ཆུས་གཏོར་ཏེ་བསང་སྦྱངས། སྟོང་པའི་ངང་ལས་པྃ་ལས་པདྨ་དང་ཨ་ལས་ཟླ་བའི་
སྟེང་དུ་བྷྲཱུྃ་ལས་རིན་པོ་ཆེའི་བུམ་པ་ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷའི་གོས་ཀྱི་མགུལ་ཆིངས་དང་། དཔག་
བསམ་གྱི་ཡལ་གིས་ཁ་བརྒྱན་པ། དྲི་ཞིམ་པོའི་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བ། དེའི་དབུས་སུ་པདྨ་དང་ཉི་མའི་གདན་གྱི་སྟེང་དུ་གོང་ལྟར་རྡོ་རྗེ་སེམས་དཔའ་ཡབ་
ཡུམ་བསྐྱེད་པའམ། ཡང་ན་ཧཱུྃ་ལས་ཁྲོ་བོ་བདུད་རྩི་འཁྱིལ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་པ། གཡས་སྣ་ཚོགས་རྡོ་རྗེ་ནམ་མཁའ་ལ་འཕྱར་བ། གཡོན་དེས་ཡུ་བ་
བྱས་པའི་དྲིལ་བུ་དཀུར་བརྟེན་པ། སྦྲུལ་དང་རིན་པོ་ཆེའི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་
མེ་འབར་བའི་དབུས་ན་བཞུགས་པ། རང་གི་ཐུགས་ཀའི་ཧཱུྃ་ལས་འོད་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཁྲོ་བོ་བདུད་རྩི་འཁྱིལ་

༄༅། །པའི་རྣམ་པར་ཨོཾ་བཛྲ་ས་མཱ་ཛས་སྤྱན་དྲངས། ཛཿཧཱུྃ་བྃ་ཧོཿས་བསྟིམ། དེའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་
འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་
རྗེ་མ། ཐུགས་ཀའི་ཧཱུྃ་ལས་འོད་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། བཅོམ་ལྡན་དེ་བཞིན་སོགས་ཀྱིས་གསོལ་བ་བཏབ། སངས་རྒྱས་རྣམས་ནི་སོགས་
ཀྱིས་དབང་བསྐུར། སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་དོན་ཡོད་གྲུབ་པས་དབུར་བརྒྱན། ཨོཾ་བཛྲ་ཀྲོ་དྷ་རཱ་ཛ་ནཱི་རཱི་ཧཱུྃ་ཁྃ་ཞེས་སོགས་མཚན་སྔགས་རེ་རེའི་མགོར་སྦྱར་བའི་ཆུ་
བཞི་ཉེར་སྤྱོད་རོལ་ཆེན་དང་བཅས་པས་མཆོད། ཨོཾ་བཛྲ་ཀྲོ་དྷ་རཱ་ཛ་ཨོཾ་ཨཱ༔ཧཱུྃ་གིས་ནང་མཆོད་ཕུལ། རོལ་མོ་དང་བཅས་འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམ་མཛད་
པ༑ །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཀྱིས་བསྟོད། རྡོ་རྗེ་ཁུ་ཚུར་གཉིས་གཤིབས་པའི་མཛུབ་མོ་གཉིས་བརྐྱངས་ཏེ་རྩེ་སྦྱར་བ་བུམ་པའི་ཕྱོགས་སུ་བསྟན་ཏེ།

ཨོ་ཨཱཿསྭཱ་ཧཱ། ཞེས་པ་གསུམ་མམ་བདུན་གྱིས་བརྟན་པར་བྱ། རྡོ་རྗེ་རྩེ་གསུམ་པའི་ཕྱག་རྒྱའམ་རྡོ་རྗེའི་རྩེས་བུམ་པ་ལ་རེག་ལ། ཨོ་ཧཱུྃ་སྭཱ་ཧཱ་ཞེས་བརྒྱ་རྩ་བརྒྱད་བཟླས་ཏེ་ཨོཾ་བཛྲ་ཀྲོ་དྷ་རཱ་ཛ་ནི་རཱི་ཧཱུྃ་ཁྃ་ཞེས་སོགས་མཚན་སྔགས་
རེ་རེའི་མགོར་སྦྱར་བའི་ཆུ་བཞི་ཉེར་སྤྱོད་རོལ་ཆེན་དང་བཅས་པས་མཆོད། ཨོཾ་བཛྲ་ཀྲོ་དྷ་རཱ་ཛ་ཨོཾ་ཨཱཿ ཧཱུྃ་གིས་ནང་མཆོད་ཕུལ། རོལ་མོ་དང་བཅས་འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་
འཇོམ་མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཀྱིས་བསྟོད། བདུད་རྩི་འཁྱིལ་པ་ཞུ་བ་ལས་བྱུང་བའི་བུམ་པའི་ཆུ་བདུད་རྩིའི་
རང་བཞིན་ཅན་དུ་གྱུར། ཞེས་བརྗོད། ཧཱུྃ་ཨོཾ་ཧྲཱྃ་ཨཱྃ་ཁཾ་བརྒྱ་རྩ་བརྒྱད་བཟླས་ལ་ལས་བུམ་གྱི་ཆུས་རྫས་གཞན་རྣམས་ལ་གཏོར་ཏེ་བགེགས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་རིགས་གཞན་རྣམས་
ལ་པདྨ་དང་ཉི་མའི་གདན་དང་། རྣམ་སྣང་ལ་པདྨ་དང་ཟླ་བའི་གདན་གྱི་སྟེང་དུ་ཐིག་ཚོན་སྔོན་པོ་དང་དྲི་ཆུ་ཧཱུྃ་ལས་ཐུགས་ཀྱི་མཁའ་འགྲོ་སྐུ་མདོག་དབང་པོ་སྔོན་པོ་ལྟ་བུ་ཞལ་བརྒྱད་
ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་སྔོ། གཡས་དཀར་གཡོན་དམར། ཕྱག་བཅུ་དྲུག་གི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་།

༄༅། །རྔ་མོ། མི། ཤ་ར་བྷ། བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་
སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་ནག་པོས་མཚན་ཅིང་ཡུམ་མཱ་མ་ཀཱི་སྐུ་མདོག་སྔོན་མོ་དང་མཉམ་པར་སྦྱོར་བ། ཐིག་ཚོན་དཀར་པོ་དང་དྲི་ཆེན་ཨོཾ་ལས་རྟག་པ་སྐུ་
མདོག་ཟླ་བ་ལྟར་དཀར་ཞིང་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ་རྩ་བའི་ཞལ་དཀར་བ་གཡས་གནག་གཡོན་དམར་བ། ཕྱག་བཅུ་དྲུག་གི་གཡས་པ་རྣམས་ན། རྨ་བྱ།
མ་ཧེ། ཆུ་སྲིན་མ་ཀ་ར། ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ སྤྲིན་ཤུགས། སྦྲུལ་ཧ་ལ། རྩངས་པ་
ནག་པོ། བྱི་བ། གཡག །གླ་བ། བྱ་བཞད་རྣམས་འཛིན་པ། རྩ་ཞལ་གྱི་སྤྱི་བོར་འཁོར་ལོ་དཀར་པོས་མཚན་ཞིང་། ཡུམ་སངས་རྒྱས་སྤྱན་མ་སྐུ་མདོག་དཀར་མོ་
དང་མཉམ་པར་སྦྱོར་བ། ཐིག་ཚོན་སེར་པོ་དང་རཀྟ་ཧཱུྃ་ལས་རིན་ཆེན་རྒྱལ་པོ་སྐུ་མདོག་གསེར་བཙོ་མ་ལྟ་བུ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ་རྩ་བའི་ཞལ་སེར། 

གཡས་གནག །གཡོན་དམར་བ། ཕྱག་བཅུ་དྲུག་གི་གཡས་པ་རྣམས་ན་བྱ་ཀ་རནྡ། ངུར་པ། ལུག །བྱེའུ་ཙ་ཀོ་ར། བྱེ་ཁྲ། ཧོར་ཁྲ། འོལ་བ། ཉ་ཁྲ།
གཡོན་པ་རྣམས་ན་སྟོབས་ཀྱི་རྒྱུ། དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས། མཐའ་ཡས་རྣམས་འཛིན་པ། རྩ་ཞལ་གྱི་སྤྱི་བོར་རིན་
པོ་ཆེ་སེར་པོ་ཟུར་བརྒྱད་པས་མཚན་ཅིང་། ཡུམ་རིན་ཆེན་སྒྲོལ་མ་སྐུ་མདོག་སེར་མོ་དང་མཉམ་པར་སྦྱོར་བ། ཐིག་ཚོན་དམར་པོ་དང་བྱང་སེམས་ཨཱྃ་ལས་རྟ་མགྲིན་སྐུ་མདོག་
པདྨ་རཱ་ག་ལྟར་དམར་བ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་དམར་གཡས་གནག་གཡོན་དཀར་བ། ཕྱག་བཅུ་དྲུག་གི་གཡས་པ་རྣམས་ན་དོམ། བྱ་
རྒོད༑ བསེ། བ་མེན། སྟག །སྤྲེའུ ཆུ་སྲིན་ན་ཀྲ། ཅེ་སྤྱང་། གཡོན་པ་རྣམས་ན་ཁྭ། འུག་པ། བྱ་དཀར། ནེ་ཙོ། སེང་གེ །ས་ར་ས། ཀྲྀཥྞ་ས་
རི༑ ཕག་རྣམས་འཛིན་པ། རྩ་ཞལ་གྱི་སྤྱི་བོར་པདྨ་དམར་པོས་མཚན་ཅིང་། ཡུམ་གོས་དཀར་མོ་སྐུ་མདོག་དམར་མོ་དང་མཉམ་པར་སྦྱོར་བ། ཐིག་ཚོན་ལྗང་གུ་དང་ཤ་

༄༅། །ཆེན་གྱི་དངས་མ་ཁྃ་ལས་རྟའི་རྒྱལ་པོ་སྐུ་མདོག་ཨིནྡྲ་ནཱི་ལ་ལྟར་ལྗང་པ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ་རྩ་ཞལ་རྟའི་གདོང་པ་ཅན་ལྗང་གུ། གཡས་
གནག་གཡོན་དཀར་བ། ཕྱག་བཅུ་དྲུག་གི་གཡས་པ་རྣམས་ན་གཟའ་ལྷག །ཕུར་བུ། མཇུག་རིངས། སྒྲ་གཅན། མིག་དམར། པ་སངས། སྤེན་པ། ཁྱབ་
མཇུག །གཡོན་པ་རྣམས་ན་དབང་པོ། ཚངས་པ། དྲག་པོ། བདུད་སྡིག་ཅན། ཁྱབ་འཇུག་གི་བུ་མོ་གཤོལ་མདའ་འཛིན། ལྷ་རྒྱལ་བ་དམ་པ། ཐགས་ཟངས་
རིས༑ ལྷ་མ་ཡིན་སྟོབས་ལྡན་རྣམས་འཛིན་པ། རྩ་ཞལ་གྱི་སྤྱི་བོར་རལ་གྲི་དཀར་པོས་མཚན་ཅིང་། ཡུམ་དམ་ཚིག་སྒྲོལ་མ་སྐུ་མདོག་ལྗང་གུ་དང་མཉམ་པར་སྦྱོར་བ།
ཐམས་ཅད་ཀྱི་སྟེང་ཞལ་དུད་ཀ་རྒྱབ་ཞལ་བཞི་ནག་པ། ཞལ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་
རྫོགས་པ་ལྔ་ལྔས་དབུ་ལ་བརྒྱན་པ། རློན་པ་ལྔ་བཅུའི་དོ་ཤལ་ཅན། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་

གདུ་བུ། རྐེད་པ་ལ་སྐེ་རགས། སེ་རལ་ཁར་མཆོད་ཕྱིར་ཐོགས། ལུས་ཐམས་ཅད་ལ་ཐལ་ཆེན་གྱི་རྒྱ་སྟེ་ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱང་བའི་
བརླ་ལ། གཡོན་གཉིས་བསྐུམ་པའི་སོར་མོ་རྣམས་གཏད་པའི་སྐྱིལ་ཀྲུང་ཕྱེད་པའི་གར་གྱིས་བཞུགས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང༌། །
སྙིང་རྗེ་ངམ་དང་ཞི་བ་སྟེ། །གར་གྱི་ཉམས་དགུ་དང་ལྡན་པ། །འདི་དག་གི་པང་ན་གནས་པའི་ཡུམ་རྣམས་ཀྱང་ཞལ་གཅིག་ཕྱག་གཉིས་མ། སྤྱན་གསུམ་དང་ལྡན་ཞིང་ཞལ་
མཆེ་བ་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། ཕྱག་གཡས་པས་གྲི་གུག་སྡིགས་མཛུབ་དང་བཅས་པ་ནམ་མཁའ་ལ་འཕྱར་ཞིང་། གཡོན་པས་བདུད་བཞིའི་ཁྲག་
གིས་གང་བའི་ཐོད་པ་འཛིན་པས་ཡབ་ཀྱི་མགུལ་ནས་འཁྱུད་པ། མི་མགོ་སྐམ་པོ་ལྔས་དབུ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཐལ་ཆེན་མ་གཏོགས་པའི་ཕྱག་རྒྱ་ལྔས་
བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་ཐམས་ཅད་ཀྱང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །རང་

༄༅། །གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དེ་བཞིན་གཤེགས་པ་ཐམས་ཅད་མཁའ་འགྲོ་ལྔའི་ལྷ་ཚོགས་ཀྱི་རྣམ་པར་ཨོཾ་བཛྲ་ས་མཱ་ཛཿ  ཛཿཧཱུྃ་བྃ་ཧོཿ མིག་
ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་
མ༑ སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུྃ་ལས་འོད་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་
པ་ཨོཾ་བཛྲ་ས་མཱ་ཛ༔ བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་དང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུངས་ཤིང་བུམ་པའི་ཆུས་སྤྱི་བོ་
ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རང་རང་གི་སྤྱི་བོར་རང་རང་གི་རིགས་ཀྱི་བདག་པོ་དང་། དེ་རྣམས་ཀྱི་སྤྱི་བོར་ཡང་རང་
རང་གི་རིགས་ཀྱི་ཕྱག་མཚན་གྱིས་དབུར་བརྒྱན་ཞེས་བརྗོད། རྡོ་རྗེ་ཧཱུྃ་དང་གསེར་སོགས་ལས་གྲུབ་པ་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པའི་ལྟེ་བར་རྡོ་རྗེ་སེམས་

དཔའ་ཡབ་ཡུམ། སྟེང་གི་རྭ་ལྔ་ལ་དབུས་སུ་རྣམ་པར་སྣང་མཛད། ཤར་དུ་མི་བསྐྱོད་པ། ལྷོར་རིན་འབྱུང་། ནུབ་ཏུ་འོད་དཔག་མེད། བྱང་དུ་དོན་ཡོད་གྲུབ་པ།
རཱའི་འོག་གི་པདྨའི་འདབ་མ་བརྒྱད་ལ་ཤར་དུ་སྤྱན་རས་གཟིགས། ལྷོར་བྱམས་པ་ནུབ་ཏུ་ནམ་མཁའ་མཛོད། བྱང་དུ་ཀུན་ཏུ་བཟང་པོ། བྱང་ཤར་དུ་ཕྱག་ན་རྡོ་རྗེ།
ཤར་ལྷོར་འཇམ་པའི་དབྱངས། ལྷོ་ནུབ་ཏུ་སྒྲིབ་པ་རྣམ་སེལ། ནུབ་བྱང་དུ་སའི་སྙིང་པོ། འོག་གི་པདྨ་འདབ་མ་བརྒྱད་ལ་ཤར་དུ་རྡོ་རྗེ་ལྕགས་ཀྱུ་མ། ལྷོར་རྡོ་རྗེ་
ཞགས་པ་མ། ནུབ་ཏུ་རྡོ་རྗེ་ལྕགས་སྒྲོག་མ། བྱང་དུ་རྡོ་རྗེ་སྒྲོལ་མ། བྱང་ཤར་དུ་སྐུལ་བྱེད་མ། ཤར་ལྷོར་རིན་ཆེན་གློག་མ། ལྷོ་ནུབ་ཏུ་ལུ་གུ་རྒྱུད་མ། ནུབ་
བྱང་དུ་གཞན་གྱིས་མི་ཐུབ་མ། འོག་གི་རྭ་ལྔ་ལ་དབུས་སུ་ཡེ་ཤེས་མཁའ་འགྲོ་མ། ཤར་དུ་རྡོ་རྗེ་མཁའ་འགྲོ་མ། ལྷོར་གཏུམ་མོ། ནུབ་ཏུ་རོ་ལངས་མ། བྱང་དུ་
འཇིགས་པའི་མཁའ་འགྲོ་མ། དྲིལ་བུ་ཨདང་འཁར་བ་སོགས་ལས་གྲུབ་པ་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པའི་བུམ་པར་ཤེས་རབ་ཀྱི་ཕ་རོལ་ཏུ་ཕྱིན་མ་

༄༅། །ཡབ་དང་བཅས་པ་ཁོག་པའི་སྟེང་གི་ཨུཏྤ་ལའི་འདབ་མ་ལ་ཤར་དུ་ལྷ་མོ་སྒྲོལ་མ། ལྷོར་སྤྱན་མ། ནུབ་ཏུ་མཱ་མ་ཀཱི། བྱང་དུ་གོས་དཀར་མོ། བྱང་
ཤར་དུ་ནོར་རྒྱུན་མ། ཤར་ལྷོར་ཙུནྡ། ལྷོ་ནུབ་ཏུ་ཁྲོ་གཉེར་ཅན་མ། ནུབ་བྱང་དུ་རྡོ་རྗེ་ཕྲེང་བ་མ། དེའི་སྟེང་གི་ར་ལྔ་ལ་དབུས་སུ་རྣམ་པར་སྣང་མཛད། ཤར་
དུ་མི་བསྐྱོད་པ། ལྷོར་རིན་འབྱུང་། ནུབ་ཏུ་འོད་དཔག་མེད། བྱང་དུ་དོན་ཡོད་གྲུབ་པ། རྭའི་འོག་གི་པདྨའི་འདབ་མ་བརྒྱད་ལ་ཤར་དུ་སྤྱན་རས་གཟིགས། ལྷོར་
བྱམས་པ། ནུབ་ཏུ་ནམ་མཁའ་མཛོད། བྱང་དུ་ཀུན་ཏུ་བཟང་པོ། བྱང་ཤར་དུ་ཕྱག་ན་རྡོ་རྗེ། ཤར་ལྷོར་འཇམ་པའི་དབྱངས། ལྷོ་ནུབ་ཏུ་སྒྲིབ་པ་རྣམ་སེལ། ནུབ་
བྱང་དུ་སའི་སྙིང་པོ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྡོ་རྗེ་དྲིལ་བུའི་ལྷ་ཚོགས་ཀྱི་རྣམ་པར་ཨོཾ་བཛྲ་
ས་མཱ་ཛས་སྤྱན་དྲངས། ཛཿ ཧཱུྃ་བྃ་ཧོཿ ས་བསྟིམ། མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་

ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུྃ་ལས་
འོད་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ  བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་དང་། ཨོྃ་
བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རྡོ་རྗེའི་ལྷ་རྣམས་ལ་མི་བསྐྱོད་
པ་དང་། དྲིལ་བུའི་ལྷ་རྣམས་ལ་དོན་ཡོད་གྲུབ་པས་དབུར་བརྒྱན་པར་བསམ། དེ་ནས་ཧཱུྃ་ཨོཾ་ཧཱུྃ་ཨཱྃ་ཁཾ་ཞེས་དང་། ༀ་མ་ཧཱ་བཛྲ་ཧཱུྃ། ཨོཾ་བཛྲ་གྷནྡྷེ་ཨཞེས་པ་རྣམས་ཅི་ནུས་བཟླས་ལ། ཨོཾ་
བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌ་ཀ་ས་པ་རི་ཝཱ་ར་ནཱི་རི་ཧཱུྃ་ཁཾ་སྭཱ་ཧཱ། ཞེས་སོགས་མཚན་སྔགས་རེ་རེའི་མགོར་སྦྱར་བའི་ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿ ཧཱུྃ་
བྃ་ཧོཿ ཁཾ་རཾ་མ་ཧཱ་ཨརྒྱུ་པྲ་ཏཱིཙྪ་སྭཱ་ཧཱ། ནས་བཛྲ་ཤབྡ་ཨཱཿ ཧཱུྃ། རོལ་ཆེན་དང་བཅས་པས་གྷཎྚེ་ར་ཎི་ཞེས་ཆུ་བཞི་ཉེར་སྤྱོད་ལྔ་རོལ་ཆེན་གྱི་བར་གྱིས་མཆོད། ཧཱུྃ་ཨོཾ་ཏྲཱྃ་ཨཱྃ་ཁཾ་ཨོཾ་ཨཱཿ ཧཱུྃ་ཞེས་པས་ནང་མཆོད་ཕུལ།

༄༅། །རོལ་མོ་དང་བཅས་མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོར་ཕྱག་འཚལ་
བསྟོད༑ །རྣམ་པར་སྣང་མཛད་དག་པ་སྟེ། །རྡོ་རྗེ་ཞི་བ་དགའ་ཆེན་པོ། །རང་བཞིན་གྱིས་ནི་འོད་གསལ་མཆོག །སངས་རྒྱས་མཁའ་འགྲོར་ཕྱག་འཚལ་བསྟོད། །
རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པས་གོས་པ་མེད། །རིན་ཆེན་མཁའ་འགྲོར་ཕྱག་འཚལ་བསྟོད། །རྡོ་རྗེ་དཔག་མེད་
རྒྱལ་པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་
རྒྱས༑ །བསམ་པ་ཐམས་ཅད་རྫོགས་མཛད་པ། །དངོས་ཀུན་དག་པ་ཉིད་ལས་བྱུང་། །སྣ་ཚོགས་མཁའ་འགྲོར་ཕྱག་འཚལ་བསྟོད། །ཅེས་པས་བསྟོད། གཏོར་མ་ནང་
མཆོད་ལྟར་བྱིན་གྱིས་བརླབས་པར་གསུངས་པས་དེའི་ཚུལ་ནི། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭ་བྷ་ཝ་ཤུདྡྷསརྦ་དྷརྨཱཿ སྭ་བྷཱ་ཝ་ཤུདྡྷོ྅ཧྃ། སྟོང་པའི་ངང་ལས་ཡཾ་

ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་
སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་གླང་གི་ཤ །
ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷཱུྃ་ལས་དྲི་
ཆེན༑ ལྷོར་ཨཱྃ་ལས་རཀྟ། ནུབ་ཏུ་ཛྲཱིཾ་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷཱུྃ་མི་ལོང་ལྟ་
བུའི་ཡེ་ཤེས། ལྷོར་ཨཱྃ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། བྱང་དུ་ཁཾ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་
ཤེས༑ ཟླ་བའི་མཐར་གཡོན་སྐོར་གྱིས་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨེེ་ཨོ་ཨཽ་ཨཾ་ཨཿ གཡས་སྐོར་གྱིས་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་

༄༅། །ན༑ པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རཾ་ལས་ཉི་མའི་
དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའིཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་
གཡོས་མེ་སྦར་བས་ཤ་ལྔ་བདུད་རྩི་ལྔ་རྣམས་བསྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེའི་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་
ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་རྣམས་ཧེ་རུ་ཀ་ཕྱག་གཉིས་པའི་རྣམ་པར་
བྱོན་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོཾ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་
སུ་མེད་པར་གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ ཧཱུྃ་ཧ་ཧོ་ཧྲཱིཿ  ཞེས་གསུམ་མམ་ལྔ་བརྗོད་དེ་བྱིན་གྱིས་བརླབས་ལ།

ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨི་དཾ་བ་ལཾ། བྷཛི་གྷ། ཕུལླ། དྷཔྤ། མཱཾ་ས། པིཾ་གྷ། ཨམྦྷ། སཔྤ། ཀཛྫ། སཱ་དཱ། ཁནྟི། 
ཁུ་ཎི། ཕེ་ཌ། གཱ་ད། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨཱདྱ་ནུཏྤནྣ་ཏཱ་ད། ཨོཾ་ཨཱཧཱུྃ་ཕཊ་སྭཱ་ཧཱ་ཞེས་ལོན་གསུམ་གྱིས་ཕུལ། ༀ་བཛྲ་པུབྦེ་ཨཱཧཱུྃ་ནས་ནཻ་ཝི་དྱེ་ཨཱཿཧཱུྃ་བར་དང་། ཧཱུྃ་ཨོཾ་ཏྲཱྃ་
ཨཱྃ་ཁྃ་ཨོཾ་ཨཱཿ ཧཱུྃ་གིས་ནང་མཆོད་ཕུལ། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོར་ཕྱག་འཚལ་
བསྟོད༑ །རྣམ་པར་སྣང་མཛད་དག་པ་སྟེ། །རྡོ་རྗེ་ཞི་བ་དགའ་ཆེན་པོ། །རང་བཞིན་གྱིས་ནི་འོད་གསལ་མཆོག །སངས་རྒྱས་མཁའ་འགྲོར་ཕྱག་འཚལ་བསྟོད། །རིན་
ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པས་གོས་པ་མེད། །རིན་ཆེན་མཁའ་འགྲོར་ཕྱག་འཚལ་བསྟོད། །རྡོ་རྗེ་དཔག་མེད་རྒྱལ་པོ་ཆེ། །
མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་

༄༅། །ཅད་རྫོགས་མཛད་པ། །དངོས་ཀུན་དག་པ་ཉིད་ལས་བྱུང་། །སྣ་ཚོགས་མཁའ་འགྲོར་ཕྱག་འཚལ་བསྟོད། །བཅོམ་ལྡན་འདས་བདག་དང་སེམས་ཅན་ཐམས་
ཅད་ལ་མཆོག་དང་ཐུན་མོང་གི་དངོས་གྲུབ་སྩལ་དུ་གསོལ། ཞེས་བརྗོད། ལྷ་རྣམས་འོད་དུ་ཞུ་བ་ལས་བྱུང་བའི་ཐིག་ཚོན་དང་བདུད་རྩིའི་ཆུ་དང་རྡོ་རྗེ་དང་དྲིལ་བུ་རྣམས་སུ་གྱུར་ཞེས་
བརྗོད༑ དེ་ནས་ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྡྷ་མརྡྷ་བཛྲ་དྷིཀ་ཕཊ་སྭཱ་ཧཱ། ཞེས་གཙོ་བོའི་སྔགས་བརྒྱ་རྩ་བརྒྱད་དང་། ཡི་གེ་བརྒྱ་པ་ལན་བདུན་བཟླ་ཞིང་། རང་གི་ཐུགས་ཀའི་ས་བོན་ལས་
དཀྱིལ་འཁོར་གྱི་ལྷ་ཚོགས་དཔག་ཏུ་མེད་པ་སྤྲོས་པས་སེམས་ཅན་ཐམས་ཅད་མཁའ་འགྲོ་ལྔའི་གོ་འཕང་ལ་བཀོད། སླར་འདུས་རང་གི་ཐུགས་ཀའི་ས་བོན་ལ་ཐིམ་པར་བསམ་མོ། །
ཡོ་བྱད་དེ་རྣམས་ལས་བུམ་པ་ནི་སྒྲུབ་མཆོད་ཀྱི་སྐབས་སུའང་ལས་བུམ་དུ་བྱ་ཞིང་། དུང་ཕོར་གྱི་བདུད་རྩི་ཡང་ནང་མཆོད་ཀྱི་གཞི་བྱ། དཀྱིལ་འཁོར་ཁག་མང་ཚེ་ཚོན་རྣམས་ལས་ཅུང་ཟད་བཀྱེ་དགོས་སྲོལ་ཞིག་སྔ་སོར་ཡོད་སྐད། དེ་མཚུངས་གུར་པས་
རྫས་བྱིན་རླབས་ཀྱི་མཚམས་སུ་མ་སླེབ་བར་དུ་དཀྱིལ་འཁོར་གཞན་གྱི་ཐིག་གདབ་སྲོལ་མེད། གུར་པས་ནི་ཤཱངྡྷཱའི་རྒྱ་གཞུང་གི་ཐིག་རྒྱས་པ་ངེས་པར་འདེབས་སྲོལ་ཡོད་ཅིང་དེའི་ལག་ལེན་ཟུར་དུ་སྤྲོའོ།། ༈ གཉིས་པ་སྟ་གོན་ལ། སྦྱོར་བའི་

ཆོས་ནི། སྐྱ་ཐིག་རྫོགས་པར་བཏབ་པའི་དབུས་སུ་མཎྜལ་ལ་ས་ལྷའི་ཚོམ་བུ་གཅིག་བཀོད། གཡས་སུ་ཆུ་བཞི་དང་། གཡོན་དུ་ཉེར་སྤྱོད་ལྔ་མདུན་ནས་རྒྱབ་ཏུ་སྒྲེང་ཚར་དང་། མདུན་དུ་གཏོར་མ་གཅིག་བཤམ། སེང་ལྡེང་ལ་སོགས་པའི་ཕུར་བུ་
བཅུ་མགུལ་དུ་ཡུངས་ཀར་གྱི་ཐུམ་བུ་རེ་དང་དར་དམར་པོའི་ཅོད་པན་གྱིས་བརྒྱན་པ་འདུ་བྱ་ཞིང་། དཀྱིལ་འཁོར་གྱི་ཁང་པའི་ཕྱོགས་མཚམས་སོ་སོར་ཕུར་ཁུང་ཡང་འདུ། ལྷ་སྟ་གོན་ལ་མཁོ་བའི་དྲི་བཟང་གི་ཆུ། ཚོམ་བུ་དགོད་རྒྱུའི་མེ་ཏོག །མཆོད་
གཏོར་སོགས་ལོགས་ཤིག་ཏུ་གྲབ་བྱ། རས་བྲིས་ལ་བརྟེན་པ་ཡིན་ན། གཞི་བཟང་པོའི་སྟེང་དུ་མཉྫི་བཙུགས་ལ། དེར་མཎྜལ་ལ་གཙོ་བོ་ཡབ་ཡུམ་རྣམས་ཀྱི་གནས་སུ་དྲི་བཟང་གི་ཐིག་ལེ་གྲུ་བཞི་དང་། འཁོར་རྣམས་ཀྱི་གནས་སུ་ཟླུམ་པོ་རེ་བྱས་ལ།
མེ་ཏོག་གི་ཚོམ་བུ་ལྔ་བཅུ་རྩ་བཞི་ལྷའི་བཀོད་པ་བཞིན་དགོད། འོག་ཏུ་མཎྜལ་ལ་ས་ལྷའི་ཚོམ་བུ་གཅིག་བཀོད། ཕྱི་རོལ་ཏུ་མཆོད་གཏོར་བཤམ་ཚུལ་འོག་ནས་འབྱུང་བ་ལྟར་དང་། ས་ལྷའི་མཎྜལ་གྱི་ཉེ་ལོགས་སུ་གཏོར་མ་གཅིག་དང་། སྒོས་མཆོད་
སྤོས་མར་མེ་ཞལ་ཟས་གསུམ་ཙམ་མམ། གྲུབ་ན་ཆུ་བཞི་ཉེར་སྤྱོད་བཅས་སྔར་བཞིན་བཤམ་ན་ལེགས། གང་ལྟར་ཡང་བུམ་པ་གཉིས་ལེགས་པར་བཀྲུས། ལས་ཐམས་ཅད་པ་བཟླ་ཞིང་ཁ་ནས་གུ་གུལ་གྱིས་བདུག་ཅིང་། ཞབས་ནས་ཡུངས་ཀར་
གྱིས་བྲབས་ཏེ་བགེགས་བསལ། ལྷའི་ཁ་དོག་དང་མཐུན་པའི་དར་རམ། རས་ཁ་ཚར་མ་ཉམས་པས་མགུལ་ཆིངས་པྲོག་ལྔ་པའམ་བདུན་པ་བྱས་ལ། ལས་ཐམས་ཅད་པ་བཟླས་པའི་སྲད་བུ་དཀར་པོས་བཅིངས། རྣམ་རྒྱལ་ལ་རིགས་ལྔའི་མཚན་མ་

༄༅། །དང་༑ ལས་ཐམས་ཅད་པ་ལ་སྣ་ཚོགས་རྡོ་རྗེ་ཉི་མ་ལ་གནས་པ་བྲིས་ནས་གདག །ནང་དུ་བཅུད་སོ་ལྔ་ཚང་མའམ། ཅི་འབྱོར་པ་བླུག །རང་གི་སྙིང་ག་ནས་ལྷ་མོ་མདོག་སྣ་ཚོགས་པ་སྤོས་ཏེ། 
ཆུ་བོ་གངྒཱ་ནས་ཆུ་བླངས་ཏེ་འགེངས་པར་བསམས་ལ། ཨོཾ་ཏཔྟེ་ཏཔྟེ་མ་ཧཱ་ཏཔྟེ་སྭཱ་ཧཱ། ཞེས་ལན་བདུན་བཟླས་ལ་བུམ་པའི་སུམ་ཆ་དྲི་ཞིམ་པོའི་ཆུས་དགང་། ཨོཾ་ཧཱུྃ་སྭཱ་ཧཱ་ཞེས་བརྗོད་ཅིང་འབྲས་བུ་ཅན་གྱི་ཤིང་
རློན་པའམ་ཀུ་ཤས་ཁ་བརྒྱན། སློབ་དཔོན་གྱི་མདུན་ངོས་སུ་བུམ་གདན་ལ་རྣམ་རྒྱལ་དང་། དེའི་གཡོན་དུ་ལས་བུམ་བཞག་གོ །དཔོན་སློབ་རྣམས་ཀྱི་མདུན་གྱི་གཡས་ནས་རིམ་བཞིན་རྡོ་རྗེ། དྲིལ་བུ། ཐོད་པའི་ནང་དུ་བདུད་རྩི་རིལ་བུ་
སྤངས་པའི་ནང་མཆོད་རྣམས་བསྒྲིག །ལོགས་ཤིག་ཏུ་སྔོན་འགྲོའི་གཏོར་མའང་བཤམ་མོ། །དངོས་གཞི་ངག་འདོན་གྱི་རིམ་པ་ལ་དྲུག་སྟེ། ཐོ་རངས་ཀྱི་བྱ་བ་དང་། སའི་ལྷ་མོ་སྟ་གོན་དང་། ཏིང་ངེ་འཛིན་གྱི་དཀྱིལ་འཁོར་བསྒོམ་པ་དང་། བུམ་
པ་སྟ་གོན་དང་ལྷ་སྟ་གོན་དང་། སློབ་མ་སྟ་གོན་ནོ། །དང་པོ་ནི། ཐོ་རངས་ལྡང་བའི་རྣལ་འབྱོར་གྱིས་ལངས་ལ་བདག་མེད་པ་ལ་ལྷག་པར་མོས་པས། ཨོཾ་སྭ་བྷ་ཝ་ཤུདྡྷསརྦ་དྷརྨཱཿ སྭ་བྷཱ་ཝ་ཤུདྡྷོ྅ཧྃ། ཨོཾ་བཛྲ་ཤུདྡྷཿ 
སརྦ་དྷརྨཱ་བཛྲ་ཤུདྡྷོ྅ཧྃ། ཨོ་ཡོ་ག་ཤུདྡྷསརྦ་དྷརྨཱ་ཡོ་ག་ཤུདྡྷོ྅ཧྃ། ཞེས་དག་པ་གསུམ་གྱི་སྔགས་བརྗོད་པས་ནང་གི་ཁྲུས་བྱས་ལ། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ། ཅེས་ལན་གསུམ་གྱིས་བདག་དང་།

གནས་དང་། རྣལ་འབྱོར་བསྲུངས་ལ་ཁྲུས་ཀྱི་རྣལ་འབྱོར་གྱིས་ཕྱིའི་ཁྲུས་ཀྱང་བྱས་ཏེ། སྔ་ཉིན་བཤམ་བཀོད་མ་གྲུབ་པ་རྣམས་སྐབས་འདིར་བྱ། དཔོན་སློབ་རྣམས་སྟན་ལ་འཁོད་དེ། སྔོན་འགྲོ་གཏོར་མ་ཆབ་ཀྱིས་བྲན་ཏེ། རྡོ་རྗེའི་རྩེས་ནང་མཆོད་འཐོར་
ཞིང་༑ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། འོག་ཏུ་བསང་སྦྱངས་ཞེས་པ་རྣམས་སུ་འདི་བཞིན་ཤེས་པར་བྱའོ། །ལག་པ་གཡོན་པ་བསྟན་ཏེ་
ཨོཾ༑ གཡས་པ་བསྟན་ཏེ་ཨཱཿ  གཉིས་ཀ་བསྟན་ཏེ་ཧཱུྃ། བྱ་ཁྱུང་གི་ཕྱག་རྒྱ་བསྟན་ཏེ་ཧོཿ ཞེས་དང་། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ཞེས་ལན་གསུམ་བརྗོད། རང་གི་སྙིང་གའི་ས་བོན་ལས་འོད་ཟེར་འཕྲོས་པས་གཏོར་
མའི་སྟེང་གི་ནམ་མཁར་ཆོས་འབྱུང་སུམ་བརྒྱུད་ཀྱི་ནང་དུ་ཆུད་པའི་པདྨ་དང་ཉི་མའི་གདན་ལ་གནས་པའི་འབྱུང་པོ་བརྒྱད་གསུམ་ཉི་ཤུ་རྩ་བཞི་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་
པས་གཏོར་མགྲོན་སྤྱན་དྲངས། ཨོ་ཨིནྡ་ཛ་མ། ཛ་ལ། ཛཀྑ། བྷ་ཏ། བཧྣི། བཱ་ཨུ། རཀྑ། ཙནྡ། སུཛྫ། མཱ་ད། བཔྤ། ཏ་ལ་པཱ་ཏ་ལཾ། ཨཥྛ་སཔྤ་སྭཱ་ཧཱ། ཨི་
དཾ་བ་ལིཾ། བྷུཉྫ ཛིགྷ། ཕུལླ། དྷཔྤ། མཱཾ་ས། པི་གྷ། ཨམྦྷ། སཔྤ། ཀཛྫ། སཱ་དཱ། ཁནྟི། ཁུ་ཎི། ཕེ་ཌ། གཱ་ད། ཨོཾ་ཨ་ཀཱ་རོ་མུ་ཁཾ། སརྦ་

༄༅། །དྷརྨཱ་ཎཱཾ། ཨཱདྱ་ནུཏྤནྣ་ཏྭཱཏ། ཨོཾ་ཨཱ༔ཧཱུྃ་ཕཊ་སྭཱ་ཧཱ། ཞེས་ལན་གསུམ་གྱིས་གཏོར་མ་ཕུལ། ཨོཾ་བཛྲ་པུཥྤེ་ཨཱཿ ཧཱུྃ་ནས་ནེེ་ཝི་དྱེ་ཨཱཿ ཧཱུྃ་བར་གྱིས་མཆོད། ཨོཾ་མ་ཧཱ་བྷཱུ་ཏ་ས་པ་རི་ཝཱ་ར་ཨོཾ་
ཨཱཧཱུྃ། ཞེས་པས་ནང་མཆོད་ཕུལ། རྡོ་རྗེ་ནུ་མ་གཡས་སྟེང་དུ་ཕྱག་སྟབས་དང་། དྲིལ་བུ་སུམ་བརྡུང་བྱ་ཞིང་། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་
ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་
མཆོད༑ །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཀྱིས་མཆོད། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་
གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོར་ཕྱག་འཚལ་བསྟོད། །རྣམ་པར་སྣང་མཛད་དག་པ་སྟེ། །རྡོ་རྗེ་ཞི་བ་དགའ་ཆེན་པོ། །རང་བཞིན་གྱིས་ནི་འོད་
གསལ་མཆོག །སངས་རྒྱས་མཁའ་འགྲོར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པས་གོས་པ་མེད། །རིན་

ཆེན་མཁའ་འགྲོར་ཕྱག་འཚལ་བསྟོད། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་
འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དངོས་ཀུན་དག་པ་ཉིད་ལས་བྱུང་། །སྣ་ཚོགས་མཁའ་འགྲོར་ཕྱག་འཚལ་
བསྟོད༑ །རྡོ་རྗེ་སྙིང་གར་དང་། དྲིལ་བུ་ཆིག་བརྡུང་བྱ་ཞིང་། ལྷ་ཆེན་བརྒྱད་པོ་འཁོར་དང་བཅས། །ཀླུ་ཆེན་བརྒྱད་པོ་འཁོར་དང་བཅས། །འཇིག་རྟེན་སྐྱོང་བ་བརྒྱད་པོ་དང་། །
གནོད་སྦྱིན་ཚོགས་རྣམས་མ་ལུས་དང་། །སྲིན་པོའི འབྱུང་པོའི༴ ཡི་དྭགས༴ ཤ་ཟའི༴ སྨྱོ་བྱེད༴ བརྗེད་བྱེད༴ མཁའ་འགྲོའི༴ མ་མོའི་ཚོགས་རྣམས༴
དེ་ལ་སོགས་ཏེ་འབྱུང་པོའི་ཚོགས། །མ་ལུས་ཇི་སྙེད་ཡོད་པ་རྣམས། །འདིར་གཤེགས་བདག་ལ་དགོངས་སུ་གསོལ། །མཆོད་སྦྱིན་གཏོར་མ་འདི་བསྣམས་ལ། །རྣལ་
འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་

༄༅། །སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་
དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་
དང་༑ །འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་ཐམས་ཅད་འགྲུབ་པ་དང་། །ཡིད་ལ་འདོད་པ་ཀུན་འགྲུབ་ཤོག །དཔལ་ལྡན་བླ་མ་དམ་པ་རྣམས་ཀྱི་
ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་མཁའ་འགྲོ་ལྔའི་གོ་འཕང་ཐོབ་པར་བྱ་བའི་
ཕྱིར་དུ། སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བ་དང་། སློབ་མ་གཞུག་ཅིང་དབང་བསྐུར་བར་
འཚལ་ན་སྲུང་མ་ཁྱད་པར་ཅན་ཁྱེད་རྣམས་ཀྱིས་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་སྒྲུབ་ཁང་གི་ཕྱི་རོལ་གྱི་ཕྱོགས་མཚམས་རྣམས་སུ་བཞུགས་ནས་བར་དུ་གཅོད་

པ་ཐམས་ཅད་བསྲུང་བ་དང་། དེ་ནས་ཀྱང་བྱང་ཆུབ་མ་ཐོབ་ཀྱི་བར་དུ་བསྲུང་བ་དང་བསྐྱབ་པ་དང་སྦ་བའི་ཕྲིན་ལས་མཛོད་ཅིག་མུ ཞེས་དང་། ལག་པ་གཡས་པ་བརྐྱངས་ཏེ་ས་ལ་རེག་པས་གཏོར་
མགྲོན་གཤེགས་སུ་གསོལ། གང་དག་ནག་པོའི་ཕྱོགས་ལ་མངོན་པར་དགའ་བའི་འབྱུང་པོ་གདུག་པ་ཅན་གསང་སྤྱོད་བལྟ་བར་མི་དབང་བ་རྣམས་སའི་ཕྱོགས་འདིར་མ་གནས་པར་གཞན་
དུ་སོང་ཤིག་ཅེས་པ་དང་། ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྡྷ་མརྡྷ་བཛྲ་དྷྲྀཀ་ཕཊ་སྭཱ་ཧཱ། བརྗོད་ཅིང་རྡོ་རྗེ་གསོར་དྲིལ་བུ་དྲག་ཏུ་དཀྲོལ་ལོ། །གནས་དང་མཆོད་པའི་ཡོ་བྱད་རྣམས་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་
ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷ་ཝ་སོགས་ཀྱིས་སྦྱངས། སྟོང་པའི་ངང་ལས་གནས་ཁང་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་
གྲུ་བཞི་སྒོ་བཞི་རྟ་བབས་བཞིས་མཛེས་ཤིང་རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་གི་མཆོད་རྫས་རྣམས་ཨ་ལས་བྱུང་བའི་ཡེ་ཤེས་ཀྱི་ཀ་
པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། 

༄༅། །མར་མེ། དྲི་མཆོག །ཞལ་ཟས། རོལ་མོ་ལ་སོགས་པའི་མཆོད་རྫས་རྣམས་དངས་ཤིང་ཐོགས་པ་མེད་པ་རྒྱུ་འཇིག་རྟེན་དང་འཇིག་རྟེན་ལས་འདས་པའི་
དགེ་བའི་རྩ་བ་ལས་གྲུབ་པ། ངོ་བོ་བཟང་ཞིང་གཙང་བ། ཡུལ་ནམ་མཁའི་མཐའ་ཁྱབ་པ། དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་འཆད་པར་གྱུར་ཞེས་དང༌།
ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿ ཧཱུྃ་བྃ་ཧོཿ ་ཁཾ་རཾ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿ ཧཱུྃ་ནས་ཤབྡ་ཨཱཿ ཧཱུྃ་བར་གྱི་སྔགས་དང་ཕྱག་
རྒྱས་བྱིན་གྱིས་བརླབ། གྷནྡྷེ་ར་ཎི་སོགས་ལན་གསུམ་དང་། རོལ་མོ་ཇི་སྙེད་པ་འབུད་དཀྲོལ་བྱ། གོང་འོག་གི་མཆོད་པ་བྱིན་རླབས་གཞན་རྣམས་ལ་རྒྱུ་འཇིག་རྟེན་དང་འཇིག་རྟེན་ལས་འདས་པ་སོགས་དང་། གྷཎྜེ་ར་ཎི་མི་དགོས། དེ་
ནས་ཚོགས་པ་ཆེ་ཞིང་སློབ་དཔོན་དུ་འོས་པ་ཡོད་ན་ཞུ་འབུལ་ལག་ལེན་ལྟར་བྱའོ། །གཉིས་པ་ནི། ས་ལྷའི་སྤོས་མར་མེ་སྦར་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་
བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་སྟེང་དུ་པཾ་ལས་སའི་ལྷ་མོ་སྐུ་མདོག་སེར་མོ་ཞལ་གཅིག་ཕྱག་གཉིས་ཀྱིས་རིན་པོ་ཆེའི་བུམ་པ་

ཐུགས་ཀར་འཛིན་པ། རིན་པོ་ཆེ་སྣ་ཚོགས་ཀྱིས་བརྒྱན་པ་བསྐྱེད་ལ། རས་བྲིས་ཀྱི་ཕྱོགས་ལྟ་བུས་ཆོ་ག་དང་མ་འབྲེལ་ན། རང་གི་སྙིང་གའི་ས་བོན་གྱི་འོད་ཀྱིས་ས་འོག་ནས་སའི་ལྷ་མོ་ཨོཾ་
བཛྲ་ས་མཱ་ཛཿ ས་སྤྱན་དྲངས་ནས་ཆུ་བཞི་འབུལ་བ་སོགས་བྱ་དགོས་ཀྱང་། ས་ཆོག་དང་འབྲེལ་ན་ནམ་མཁར་བཏེག་པ་དེ་ཉིད་ལ། ཨོཾ་པྲྀ་ཐི་ཝཱི་དེ་ཝཱི་རེ་རེའི་མགོར་སྦྱར་བའི་ཨོཾ་ནཱི་རཱི་སོགས་ནས་ཨོ་ཛཿ ཧཱུྃ་བྃ་ཧོཿ ཁྃ་རྃ་མ་ཧཱ་
ཨརྒྷཾ་པྲ་ཏིཙྪ་སྭཱ་ཧཱ་བར་གྱིས་ཆུ་བཞི་ཕུལ། ཕྱག་རྒྱ་དང་བཅས། ཨོཾ་བཛྲ་གོ་རཱི་ཨཱ་ཀཪྵ་ཡ་ཛཿ  ཨོཾ་བཛྲ་ཙོོ་རཱི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལི་བནྡྷ་བཾ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿ 
མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་
འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། སླར་ཡང་ཐུགས་ཀའི་ས་བོན་ལས་འོད་འཕྲོས་པས་དབང་གི་ལྷ་རིགས་ལྔ་
འཁོར་དང་བཅས་པ་ཨོཾ་བཛྲ་ས་མཱ་ཛཿ  བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་ཨོཾ་བཛྲཱི་བྷ་ཝ་ཨ་བྷི་ཥཉྩ་ཧཱུྃ་ཞེས་གསུང་ཞིང་བུམ་པའི་

༄༅། །ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། ཨོ་པྲི་ཐི་ཝཱི་དེ་ཝཱི་རེ་རེའི་
མགོར་སྦྱར་བའི་ཨོཾ་བཛྲ་པུཥྤེ་ཨཱཿ ཧཱུྃ་སོགས་ནས་ཨོཾ་བཛྲ་ཤཔྟ་ཨཱཿཧཱུྃ་བར་དང་། རོལ་ཆེན་དང་བཅས་གྷཎྜེ་ར་ཎི་སོགས་བརྗོད། ཨོ་པྲྀ་ཐི་ཝཱི་དེ་ཝཱི་ཨོཾ་ཨཱཿ ཧཱུྃ་གིས་ནང་མཆོད་འཐོར། གཏོར་མ་བྲན་ལ། ལག་པ་
གཡོན་དང་། གཡས་དང་། གཉིས་ཀ་དང་། བྱ་ཁྱུང་གི་ཕྱག་རྒྱ་རྣམས་རིམ་པས་བསྟན་ཏེ། ཨོཾ་ཨཱཿཧཱུྃ་ཧོཞེས་དང་། ཨོཾ་ཨཱཿཧཱུྃ་ཧ་ཧོ་ཧྲཱིཿ ཞེས་ཡང་ཡང་བརྗོད་པས་བྱིན་གྱིས་བརླབས་ཏེ། གཡས་མཆོག་སྦྱིན་གྱི་ཕྱག་རྒྱ་དང་།
མཐར་སེ་གོལ་གཏོགས་ཤིང་། ཨོ་པྲྀ་ཐི་ཝཱི་དེ་ཝཱི་ཨོ་ཨ་ཀཱ་རོ་སོགས་ལན་གསུམ་གྱིས་ཕུལ། དྲིལ་བུ་དཀྲོལ་ཞིང་། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་གྱིས། །ས་
དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དཔང་དུ་གྱུར། །དངོས་གྲུབ་ཐམས་ཅད་ཐོབ་བྱའི་ཕྱིར། །བདག་གིས་དཀྱིལ་འཁོར་བྲི་བར་བྱ། །ཞེས་ལན་གསུམ་བརྗོད་ལ། དཔལ་
ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་མཁའ་འགྲོ་

ལྔའི་གོ་འཕང་ཐོབ་པར་བྱ་བའི་ཕྱིར་དུ། སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང༌། བདག་ཉིད་འཇུག་ཅིང་དབང་བླང་བ་དང༌། །
སློབ་མ་གཞུག་ཅིང་དབང་བསྐུར་བར་འཚལ་ན། སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩོལ་བར་མཛད་དུ་གསོལ། ཞེས་གསོལ་བ་བཏབ་པས་རིག་པ་
འཛིན་པ་ཁྱོད་དཀྱིལ་འཁོར་གྱི་ལས་ཅི་བདེ་བར་གྱིས་ཤིག །ཅེས་གནང་བ་བྱིན་པར་བསམས་ནས། ཨོཾ་བཛྲ་མུསའི་ལྷ་མོ་ས་དེ་ཉིད་ལ་ཐིམ་ཞེས་བརྗོད་ལ་མཆོད་གཏོར་ཚོམ་བུ་རྣམས་བསལ་ལོ། །
གསུམ་པ་ནི། དཀྱིལ་འཁོར་གྱི་དབུས་སུ་ཐིག་ལ་མི་གནོད་པའི་སློབ་དཔོན་གྱི་གདན་དང་། ནང་མཆོད་རྡོར་དྲིལ་སྔར་བཞིན་བཞག །ཕྱོགས་བཞིར་སྒོའི་སློབ་དཔོན་རྣམས་དང་། བར་རྣམས་སུ་སྒྲུབ་གྲོགས་གཞན་རྣམས་ཀྱི་གདན་བཏིང་ནས། 
སློབ་དཔོན་རྣམས་ཀྱི་མདུན་དུ་གསོལ་གདབ་དུས་འབུལ་རྒྱུའི་ཆུ་བཞི་ཉེར་སྤྱོད་ཆ་བཞིའམ། མ་འབྱོར་ན་ཤར་དུ་ཚན་གཅིག་དང་། ནང་མཆོད་རྡོར་དྲིལ་སོགས་ཀྱང་བཤམ། སྟན་ལ་འཁོད་དེ་ལྷའི་རྣལ་འབྱོར་ལ་འཇུག །འདི་ལ་གསུམ་སྟེ་སྔོན་
འགྲོ༑ དངོས་གཞི་ལྷའི་རྣལ་འབྱོར། རྫས་རྫོགས་པར་བྱེད་པ་ལམ་གྱི་ཡན་ལག་གོ །དང་པོ་ལ་གསུམ་སྟེ། བསོད་ནམས་ཀྱི་ཚོགས་བསག་པ། ཡེ་ཤེས་ཀྱི་ཚོགས་བསག་པ། སྲུང་བའི་འཁོར་ལོ་བསྒོམ་པའོ། །དང་པོའི་སྔོན་དུ་སྐྱབས་

༄༅། །འགྲོ་སེམས་བསྐྱེད་རྡོ་རྗེ་སེམས་དཔའི་བསྒོམ་བཟླས་གསུམ་མཛད་པས། མདུན་གྱི་ནམ་མཁར་སྐྱབས་ཡུལ་བླ་མ་དང་དཀོན་མཆོག་གསུམ་གྱི་རང་བཞིན་ཅན། དཀྱིལ་འཁོར་གྱི་འཁོར་ལོའི་རྣམ་པ་ཅན་དུ་གསལ་བཏབ་ལ། 
ངག་ཏུ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་
དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས།
འཕགས་པའི་དགེ་འདུན་ཐམས་ཅད་ཀྱི་མངའ་བདག །རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་
སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་
ནུས་ཀྱི་མཐར་ཐལ་མོ་སྦྱར་ཏེ། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་

གསོལ༑ སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པར་བསམ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་ལམ་
ཟབ་མོ་ཉམས་སུ་བླང་བར་བགྱིའོ། །ཞེས་ལན་གསུམ། རང་གི་སྤྱི་བོར་པདྨ་དང་ཟླ་བའི་སྟེང་དུ། སྐད་ཅིག་གིས་བཅོམ་ལྡན་འདས་རྡོ་རྗེ་སེམས་དཔའ་དཔལ་ཧེ་རུ་ཀ་སྐུ་
མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་
བཞུགས་པ། རང་འདྲའི་རིགས་བདག་གི་དབུ་རྒྱན་ཅན། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་ཐོད་པ་འཛིན་པ། ཕྱག་རྒྱ་ལྔས་བརྒྱན་པ་དང་
མཉམ་པར་སྦྱོར་བ། ཡབ་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་དཀར་པོ་དེ་ལས་འོད་འཕྲོས་པས། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་སྙིང་པོ་ཡེ་
ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་ཐིམ། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་དྲི་

༄༅། །མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཧཱུྃ་ལས་བདུད་རྩི་བབས། ཧེ་རུ་ཀའི་སྐུ་གང་། དེ་ནས་དབྱིབས་བརྒྱུད། ཡུམ་གྱི་སྐུ་
གང་༑ ཡབ་ཡུམ་གྱི་སྐུ་ཐམས་ཅད་ལས་བདུད་རྩི་བབས། བདག་གི་སྤྱི་གཙུག་ནས་ཞུགས་པས་ནད་གདོན་སྡིག་སྒྲིབ་ཐམས་ཅད་དུད་ཁུའམ་རྣག་ཁྲག་གི་རྣམ་པས་བཤང་
གཅི་གཉིས་དང་རྐང་མཐིལ་གཉིས་ནས་འཐོན་ནས་ཤུལ་ཐམས་ཅད་བདུད་རྩིས་གང་བར་གྱུར། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏེ་ནོ་པ་ཏིཥྛ།
དྲྀ་ཌྷོ་མེ་བྷ་ཝ། སུ་ཏོསྐྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲི་ཡཿ ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་
ཝཱན་བཛྲ་ཧེ་རུ་ཀ་མཱ་མེ་མུཉྩ་ཧེ་རུ་ཀོ་བྷ་ཝ། མ་ཧཱ་ས་མ་ཡ་སཏྭ་ཨཱཿཧཱུྃ་ཕཊ། ཅེས་ཅི་ནུས་ཀྱི་མཐར། བདག་ནི་མི་ཤེས་རྨོངས་པ་སྟེ། །དམ་ཚིག་ལས་ནི་འགའ་ཞིང་ཉམས། །བླ་
མ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །སྐུ་གསུང་ཐུགས་རྩ་བ་

དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །སྡིག་པ་དང་སྒྲིབ་པ་ཉེས་པ་དང་ལྟུང་བ་དྲི་མའི་ཚོགས་ཐམས་ཅད་བྱང་ཤིང་དག་པར་མཛད་དུ་
གསོལ༑ རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་སྟེ། སྤྱི་བོ་ནས་རང་ལ་ཐིམ་པས་རང་གི་ལུས་འཇའ་ཚོན་ལྟ་བུར་གྱུར། རང་སྐད་ཅིག་གིས་རྡོ་རྗེ་མཁའ་འགྲོར་གསལ་
བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ། ཧཱུྃ། ཨོཾ། ཏྲཱཾ། ། ཁྃ་གི་ཡི་གེ་རྣམས་དྲི་མ་མེད་པའི་འོད་ཟེར་ལྔ་འཕྲོ་བ་དེ་ལས་འོད་ཟེར་སྣ་བུ་ག་གཡས་པ་
ནས་རླུང་ཕྱིར་རྒྱུ་བའི་དུས་སུ་ནམ་མཁར་འཕྲོས་པས་རང་བཞིན་གྱི་གནས་ནས་མཁའ་འགྲོ་ལྔའི་དཀྱིལ་འཁོར་ལ་བླ་མ་མི་བསྐྱོད་པའི་རྣམ་པས་རྡོ་རྗེ་ཅན་གྱི་དཀྱིལ་འཁོར་གྱི་
གཙོ་བོའི་དབུར་བརྒྱན་པ་ལ་ཕྱོགས་བཅུའི་སངས་རྒྱས་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པས་བསྐོར་བ་སྤྱན་དྲངས་པར་མོས་ཏེ། ལག་པ་གཉིས་རྡོ་རྗེ་བསྡུ་བའི་ཕྱག་རྒྱ་བཅས་ལ་
ཨོཾ་བཛྲ་ས་མཱ་ཛཞེས་བརྗོད། དེ་ནས་ཕྱག་འཚལ་བ་ནི་རྡོ་རྗེ་ཐལ་མོ་སྙིང་གར་བཞག་སྟེ། ན་མོ་གུ་རུ་བྷྱཿ  ཞེས་པས་བླ་མ་དང་། ན་མཔཉྩ་ཌཱ་ཀ་མཎྜ་ལ་ས་པ་རི་ཝཱ་རེ་བྷཞེས་པས་དཀྱིལ་འཁོར་ལ་ཕྱག་བྱས་ནས་

༄༅། །མཆོད་པ་འབུལ་བ་ནི་རང་གི་སྙིང་གའི་ཧཱུྃ་ལས་ལྷ་མོ་བརྒྱད་རང་རང་གི་མཆོད་རྫས་འཛིན་པ་སྤྲོས་ཏེ། ནང་དང་། ཕྱི་དང་། གསང་བའི་མཆོད་པས་མཆོད་པར་བསམ་ཞིང་། ངག་ཏུ། དཀར་མོ་རི་དྭགས་
མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་
མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །
ཅེས་བརྗོད། དེ་ནས་རྒྱུན་བཤགས་བྱ་བ་ནི། དོན་དྲན་བཞིན་པས་ངག་ཏུ། བདག་གི་ཐོག་མ་མེད་དུས་ནས། །ལོག་རྟོག་དབང་གིས་སྡིག་བགྱིས་གང་། །ཐུགས་རྗེའི་མངའ་བདག་ཁྱེད་
རྣམས་ཀྱི། །སྤྱན་སྔར་བཤགས་བགྱི་སླན་ཆད་བསྡོམ། །རྒྱལ་དང་དེ་ཡི་སྲས་རྣམས་དང་། །འགྲོ་བའི་བསོད་ནམས་མ་ལུས་པ། །དེ་ལ་ཡང་དག་ཡི་རང་ཞིང་། །
བྱང་ཆུབ་དམ་པར་བསྔོ་བར་བགྱི། །གང་དང་གང་གིས་འདུལ་འགྱུར་བ། །དེ་དང་དེ་ཡི་སྐུར་སྟོན་པ། །སྣ་ཚོགས་གཟུགས་ནོར་ཇི་ལྟ་བུའི། །རྫོགས་སངས་རྒྱས་ལ་

སྐྱབས་སུ་མཆི། །ཀུན་རྟོག་མ་ལུས་དག་གྱུར་པ། །རང་རིག་ཡང་དག་ཡེ་ཤེས་བསྐྱེད། །ལྷན་ཅིག་སྐྱེས་དགའི་ངོ་བོ་ཉིད། །དམ་པའི་ཆོས་ལའང་སྐྱབས་སུ་མཆི། །
གོ་རིམ་ཇི་བཞིན་དབང་བསྐུར་ཐོབ། །མ་ལོག་ལམ་ལ་ངེས་གནས་དང་། །སྲས་མཆོག་འཁོར་འདུས་ཚོགས་མཆོག་ལ། །རྟག་ཏུ་བདག་ནི་སྐྱབས་སུ་མཆི། །ཡང་
དག་ཡེ་ཤེས་མེ་བོ་ཆེ། །གཏི་མུག་མུན་པ་བསལ་བ་དང་། །སྒྲིབ་པ་མ་ལུས་སྦྱང་བའི་ཕྱིར། །བྱང་ཆུབ་མཆོག་ཏུ་སེམས་བསྐྱེད་དོ། །རྒྱལ་སྲས་དཔའ་བོ་རྣམས་ཀྱི་
ལམ༑ །སྤྱོད་པ་དཔག་ཡས་གང་ཡིན་དང༌། །མ་བཅོས་ཇི་བཞིན་གནས་ལམ་ལ། །ད་ནི་ཡང་དག་གནས་པར་བགྱི། །ཞེས་ལན་གསུམ་བརྗོད། སྲས་བཅས་སངས་རྒྱས་
ཐམས་ཅད་དང་། །དཔའ་བོ་རྣལ་འབྱོར་མ་རྣམས་ཀུན། །ཐམས་ཅད་བདག་ལ་དགོངས་སུ་གསོལ། །རིག་པ་འཛིན་པ་བདག་གིས་ནི། །དུས་འདི་ནས་ནི་བཟུང་
ནས་སུ། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་

༄༅། །བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང༌། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་
སོར་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་
དེང་ནས་བརྟན་པོར་གཟུང་། །རྡོ་རྗེའི་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་
བགྱི༑ །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་
ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་
པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་བདག་གིས་

བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་
གིས་དགྲོལ། །དབུགས་མ་ཕྱུང་བ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་འགོད། །ཅེས་ལན་གསུམ་བརྗོད་པས་སྡོམ་པ་གཟུང་ངོ་། །དེ་ནས་ཚད་མེད་པ་བཞི་བསྒོམ་པ་ནི།
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དང་
དུས་རྟག་ཏུ་མི་འབྲལ་བར་གྱུར་ཅིག །ཉེ་རིང་ཆགས་སྡང་ཐམས་ཅད་དང་བྲལ་བའི་བཏང་སྙོམས་ལ་གནས་པར་གྱུར་ཅིག །ཅེས་བརྗོད་དོ། །གཉིས་པ་ནི། ཕྱི་ནང་གི་ཆོས་ཐམས་ཅད་
སེམས་ཙམ་དང་། སེམས་དེ་ཡང་སྣང་ལ་རང་བཞིན་མེད་པ་སྒྱུ་མ་དང་། སྒྱུ་མ་དེ་ཡང་མི་དམིགས་པར་བསམས་ལ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བརྗོད་དོ། །གསུམ་པ་ནི། སྟོང་པའི་ངང་
ལས་སྐད་ཅིག་གིས་ནམ་མཁའི་དབྱིངས་སུ་སེམས་ཀྱི་སྣང་བ་ལས་བྱུང་བའི། པོ་ལས་པདྨ་རཾ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་མཐིང་ནག་ལས་བྱུང་བའི་སྣ་

༄༅། །ཚོགས་རྡོ་རྗེ་རྩེ་མོ་ཉི་ཤུ་པ་རྭ་རྣམས་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་གིས་མཚན་པ། ཧཱུྃ་དེ་ལས་འོད་ཟེར་
ཕྱོགས་བཅུར་འཕྲོས་པས་འོག་རྡོ་རྗེའི་ས་གཞི། ཁོར་ཡུག་རྡོ་རྗེ་ནག་པོ་གདེངས་པ་འགྲེང་བུར་གྱུར་པ་བར་མཚམས་མེད་པའི་ར་བ། སྟེང་རྡོ་རྗེའི་གུར་དང་བླ་རེ། ར་
བའི་ཕྱི་རོལ་དུ་བསྐལ་པ་འཇིག་པའི་དུས་ཀྱི་མེ་དང་མཚུངས་པའི་ཡེ་ཤེས་ཀྱི་མེ་ཁ་དོག་ལྔ་འབར་བས་བསྐོར་བར་བསམས་ལ། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ། ཅེས་བརྗོད་ལ་བྱིན་གྱིས་
བརླབ། དེ་ལྟ་བུའི་ཐུན་མོང་བའི་སྲུང་བའི་འཁོར་ལོའི་དབུས་སུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་བྷྲཱུྃ་སེར་པོ་ཡོངས་སུ་གྱུར་པ་ལས་འཁོར་ལོ་སེར་པོ་
རྩིབས་བཅུ་པ། རྩེ་མོ་རྣོ་བ། ཁོག་པ་སྟོང་པ། ཡངས་ཤིང་རྒྱ་ཆེ་བ། བརྟན་ཞིང་གོ་སྐབས་མེད་པ། གཡས་ཕྱོགས་སུ་མྱུར་དུ་འཁོར་བར་བསམས་ལ། ཨོཾ་བཛྲ་ཙཀྲ་
རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་བརྗོད་པས་བྱིན་གྱིས་བརླབ། དེ་ལྟ་བུའི་སྲུང་བའི་འཁོར་ལོའི་ནང་གི་དབུས་དང་ཕྱོགས་བཅུར་པདྨ་དང་ཉི་མའི་དཀྱིལ་འཁོར་རེ་རེ། དེ་རྣམས་

ཀྱི་སྟེང་དུ་ཧཱུྃ་རེ་རེ། དེ་ཡང་དབུས་ཀྱི་སེར་པོ། ལྷོའི་དཀར་པོ། ནུབ་ཀྱི་དམར་པོ། གཞན་ཐམས་ཅད་སྔོན་པོ་དེ་རྣམས་ཡོངས་སུ་གྱུར་པ་ལས། ༈ དབུས་སུ་
རང་ཉིད་གཙུག་ཏོར་འཁོར་ལོས་སྒྱུར་བ་སེར་པོ་འཁོར་ལོ་འཛིན་པ། ཤར་དུ་གཤིན་རྗེ་གཤེད་སྔོན་པོ་ཐོ་བ་འཛིན་པ། ལྷོར་ཤེས་རབ་མཐར་བྱེད་དཀར་པོ་བེ་ཅོན་འཛིན་
པ༑ ནུབ་ཏུ་པདྨ་མཐར་བྱེད་དམར་པོ་པདྨ་འཛིན་པ། བྱང་དུ་བགེགས་མཐར་བྱེད་ནག་པོ་རྡོ་རྗེ་འཛིན་པ། དབང་ལྡན་དུ་འདོད་པའི་རྒྱལ་པོ་ནག་པོ་ལྕགས་ཀྱུ་འཛིན་པ།
མེར་དབྱུག་སྔོན་ཅན་སྔོན་པོ་དབྱུག་པ་འཛིན་པ། བདེན་བྲལ་དུ་མི་གཡོ་བ་སྔོན་པོ་རལ་གྲི་འཛིན་པ། རླུང་དུ་སྟོབས་པོ་ཆེ་ནག་པོ་རྩེ་གསུམ་འཛིན་པ། སྟེང་དུ་ཧཱུྃ་མཛད་
ནག་པོ་ཕྱག་གཉིས་ཀྱིས་རྡོ་རྗེ་དང་དྲིལ་བུ་རང་གི་ཕྱག་རྒྱས་ཐུགས་ཀར་བསྣོལ་ནས་འཛིན་པ། འོག་ཏུ་གནོད་མཛེས་ནག་པོ་གཏུན་ཤིང་འཛིན་པ། ཧཱུྃ་མཛད་མ་གཏོགས་
པ་གཞན་ཐམས་ཅད་ཕྱག་གཡས་པས་རང་རང་གི་ཕྱག་མཚན་འཕྱར་བའི་ཚུལ་དུ་འཛིན་ཅིང་། གཡོན་པས་ཐུགས་ཀར་སྡིགས་མཛུབ་མཛད་པ། དབུས་དང་ཕྱོགས་བཞིའི་

༄༅། །ཁྲོ་བོ་རྣམས་བརྗིད་པའི་ཁྲོ་བོ་སྟེ། ཞལ་མཆེ་བ་གཙིགས་ཤིང་དམར་ལ་ཟླུམ་པའི་སྤྱན་གསུམ་དང་ལྡན་པ་སྐུ་སྦོམ་ཞིང་ཐུང་ལ་གསུས་ཁྱིམ་ཆེ་བ། དབུ་སྐྲ་
དང་༑ སྨིན་མ་དང་། སྨ་ར་དམར་སེར་གྱེན་དུ་འབར་བ། སྟག་གི་པགས་པའི་ཤམ་ཐབས་ཅན། ཀླུ་ཆེན་པོ་བརྒྱད་ཀྱིས་བརྒྱན་པ། གཞན་རྣམས་ནི་མཛེས་པའི་
ཁྲོ་བོ་སྟེ་ཅུང་ཟད་སྒེག་ཅིང་ཡིད་ཙམ་ཁྲོས་པ། སྐུ་སྐེམ་ཞིང་གྲིམས་པ་དབུ་སྐྲ་ནག་པོའི་ཐོར་ཅོག་ཅན། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་དར་སྣ་ཚོགས་ཀྱི་ཤམ་
ཐབས་ཅན། ཐམས་ཅད་ཀྱང་ཞབས་གཡོན་བརྐྱང་བའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ་མོ། དེ་ལྟར་དམ་ཚིག་པ་བསྐྱེད་ནས་སྒྲུབ་པའི་ཡན་ལག་ནི།
རང་གི་སྙིང་གའི་ས་བོན་ལས་འོད་ཟེར་འཕྲོས་པས་རང་བཞིན་གྱི་གནས་ནས་སྲུང་བའི་འཁོར་ལོ་ཡེ་ཤེས་ཀྱི་ཁྲོ་བོ་དཔག་ཏུ་མེད་པ་དང་བཅས་པ་མདུན་གྱི་ནམ་མཁར་སྤྱན་དྲངས་
ནས༑ ཨོཾ་ཨེ་ཧེ་ཧི་བཛྲ་མ་ཧཱ་ཀྲོ་དྷ་རཱ་ཛ་ས་པ་རི་ཝཱ་ར་བཛྲ་ས་མཱ་ཛཿ  ཞེས་བརྗོད་ཅིང་། ཨོཾ་ནཱི་རཱི་ཧཱུྃ་ཁཾ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་

ཛཿ ཧཱུྃ་བྃ་ཧོཿ ཁྃ་རྃ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿ ཧཱུྃ་སོགས་ནས་ཤབྡ་ཨཱཿ ཧཱུྃ། བར་གྱིས་མཆོད། ཕྱག་རྒྱ་དང་བཅས། ཨོཾ་བཛྲ་གོོ་རཱི་ཨཱ་ཀཪྵ་ཡ་ཛཿ  ཨོཾ་བཛྲ་ཙོོ་རཱི་པྲ་ཝེ་ཤ་ཡ་
ཧཱུྃ༑ ཨོཾ་བཛྲ་བེ་ཏཱ་ལཱི་བན་ཐཾ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿ ཞེས་པས་དགུག་གཞུག་བཅིང་དབང་དུ་བྱའོ། །དེ་ནས་ཉེར་སྒྲུབ་ནི། མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ།
སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་
རྗེ་མ། ཐུགས་ཀར་ཐུགས་རྡོ་རྗེ་མ་ཞེས་པས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་བོ། །སྒྲུབ་པ་ཆེན་པོ་ནི། སླར་ཡང་སྙིང་གའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་
འཁོར་དང་བཅས་པ་ཨོཾ་བཛྲ་ས་མཱ་ཛ༔ ཨོ་ནཱི་རཱི་སོགས་ནས་ཤབྡ་ཨཱཿཧཱུྃ་བར་གྱིས་མཆོད་ཅིང་། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །
ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་སྩོལ། །དེ་རྣམས་ཀྱིས། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་

༄༅། །བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ༀ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་
ནས་དབང་བསྐུར། ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་གཙུག་ཏོར་འཁོར་ལོས་སྒྱུར་བ། གཤིན་རྗེ་གཤེད། དབྱུག་སྔོན་ཅན་རྣམས་
ལ་རྣམ་པར་སྣང་མཛད། ཧཱུྃ་མཛད་དང་། ཤེས་རབ་མཐར་བྱེད། འདོད་རྒྱལ། གནོད་མཛེས་རྣམས་ལ་མི་བསྐྱོད་པ། པདྨ་མཐར་བྱེད་དང་སྟོབས་པོ་ཆེ་ལ་འོད་
དཔག་མེད། བགེགས་མཐར་བྱེད་དང་མི་གཡོ་བ་རྣམས་ལ་དོན་ཡོད་གྲུབ་པས་དབུར་བརྒྱན་པར་བསམས་ཏེ། དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པའོ། །དེ་ནས་རང་གི་སྙིང་གའི་ཧཱུྃ་
ལས་འོད་འཕྲོས་པས། བ་སྤུའི་བུ་ག་ཐམས་ཅད་རྡོ་རྗེ་ཕྲ་མོ་དཔག་ཏུ་མེད་པས་གཏམས་པར་བསམ། ཧཱུྃ་དེ་ཉིད་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པ་ཅིག་ཏུ་གྱུར་ཏེ། དེའི་ལྟེ་བ་སྟོང་པར་ཡོད་པའི་ནང་དུ་རང་གི་སེམས་ཧཱུྃ་ཅིག་ཏུ་བསམ། དེའི་
སྟེང་ལ་སོགས་པར་གང་བསྲུང་བར་འདོད་པ་དེའི་མིང་གི་ཡི་གེ་དང་པོ་བསམས་ཏེ། དེའང་བླ་མ་བསུང་བར་འདོད་ན་སྟེང་དུ། རང་ཉིད་ནང་དུ། སྤུན་ཟླ་གཡོན་དུ། ཕ་མ་མདུན་དུ། བུ་དང་ཆུང་མ་གཡས་སུ། འཁོར་གཡོག་རྒྱབ་ཏུ།

ནོར་རྫས་རྣམས་འོག་ཏུ་བསམ། གང་མི་བསྲུང་བའི་ས་སྟོང་པར་བཞག་གོ །དེ་ནས་འཁོར་ལོའི་ཕྱོགས་མཚམས་བརྒྱད་ཀྱི་རྩིབས་མེད་པའི་བར་དུ། ཡཾ་ལས་རླུང་གི་དཀྱིལ་འཁོར། དེའི་སྟེང་དུ་རཾ་ལས་མེའི་དཀྱིལ་འཁོར་གྱི་སྟེང་དུ། གནོད་
བྱེད་ལུས་རིད་པ། སྐྲ་འཛིངས་པ། ཁ་ནས་ཁྲག་སྐྱུག་པ། སྤྱིའུ་ཚུགས་སུ་འདུག་པར་བསམ། རང་གི་སྙིང་གའི་ཧཱུྃ་ལས་འོད་འཕྲོས་པས། གནོད་བྱེད་ཀྱི་ཤེས་པ་བཀུག་སྟེ་དེ་ལ་ཐིམ་པར་བསམས་ལ། རང་གཙུག་ཏོར་འཁོར་ལོས་སྒྱུར་བས་
ཧཱུྃ་ཞེས་བརྗོད་པས་ཕྱོགས་མཚམས་ཀྱི་ཁྲོ་བོ་རྣམས་ཞལ་ཕྱིར་གཟིགས། དབུས་དང་སྟེང་འོག་གི་ཁྲོ་བོ་རྣམས་ཞབས་གཡས་བརྐྱང་། འཁོར་ལོ་གཡོན་དུ་མྱུར་དུ་འཁོར་བས། གནོད་བྱེད་ཀྱི་ལུས་རླུང་གིས་བསྐྱོད། མེས་བསྲེག་ཅིང་འཁོར་ལོའི་
རྩེ་མོས་གཏུབས་པས། ཁོའི་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྦྱངས་ནས། རྣམ་ཤེས་མི་བསྐྱོད་པའི་ཞིང་དུ་སྐྱེས་པར་བསམས་ཤིང་སྔགས་བཟླའོ། །ན་མས་མན་བུདྡྷཱ་ནཾ། ན་མས་མན་དྷརྨཱ་ཎི།
ན་མས་མནྟ་སཾ་གྷཱ་ནཱཾ། ཨོཾ་སི་ཏཱ་ཏ་པ་ཏྲ། ཨོཾ་བི་མ་ལ། ཨོཾ་ཤངྐ་ར། ཨོཾ་པྲ་ཏྱཾ་གི་ར། བཛྲ་ཨུཏྟི་ཥ་ཙཀྲ་ཝརྟི། སརྦ་ཡནྟྲ། མནྟ། མཱུ་ལ་ཀརྨ། བནྡྷ་ནཾ།
ཏཱ་ཌ་ནཾ། ཀཱི་ལ་ནཱཾ་ཝཱ། མ་མ་ཀྲྀ་ཏེ། ཡེ་ན་ཀེ་ན་ཙི་ཏ། ཀྲྀ་ཏན་ཏ། སརྦཱནྟུ། ཙྪིནྡ་ཙྪིནྡ། བྷིནྡ་བྷིནྡ། ཙི་རི་ཙི་རི། གི་རི་གི་རི། མ་ར་མ་ར། ཧཱུྃ་ཧཱུྃ་

༄༅། །ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ། ཅེས་ཅི་ནུས་དང་སྤྲོ་ན། ཨོ་བྷ་ཡ་ནཱ་ས་ནི། ཏྲཱ་ས་ནི། སརྦ་མཱ་ར་པྲ་ཏྱཾ་གི་ར། བི་ནཱ་ས་ནི། ཡེ་གེ་ཙི་ཏ། དུཥྚཱ་
ན་སཏྭ། མ་མ་བི་རཱུ་པ་ཀཾ་ཀུརྦན། ཏི་ཏཱ་ནི། སརྦ་མཱ་ར་ཎི་པྲ་ཏྱཾ་ཀཱ་རི་ཎི་པ་ཏ་ཏུ་ཧཱུྃ་ཕཊ་སྭཱ་ཧཱ། ཞེས་པའང་ཅི་རིགས་བཟླས་ལ། རྡོ་རྗེ་ཐལ་མོ་སྦྱར་ཏེ། སུ་གང་དག་བདག་ཅག་གི་
དཔལ་ལྡན་བླ་མ་དམ་པ་རྣམས་དང་། བདག་ཅག་ལ་སྡང་བའི་སེམས་དང་ལྡན་པ་རྣམས་དང་། གདུག་པའི་སེམས་དང་ལྡན་པ་རྣམས་དང་། དྲག་ཤུལ་གྱི་སེམས་དང་
ལྡན་པ་རྣམས་དང་། བསམ་པ་དང་སྦྱོར་བ་ངན་པར་བྱེད་པའི་དགྲ་བགེགས་ཐམས་ཅད་ཀྱི་བསམ་སྦྱོར་ངན་པ་ཐམས་ཅད་ཞི་བར་གྱུར་ཅིག །གལ་ཏེ་ཞི་བར་མ་གྱུར་ན་
དེའི་ཚེ་དེ་དག་ཐམས་ཅད་ཀྱི་ལུས་བཅིང་བར་བགྱིའོ། །ངག་བཅིང་བར་བགྱིའོ། །ཡིད་བཅིང་བར་བགྱིའོ། །མཐུ་བརླག་པར་གྱུར་ཅིག །རྫུ་འཕྲུལ་བརླག་པར་གྱུར་
ཅིག །སྟོབས་བརླག་པར་གྱུར་ཅིག །དེས་བཟླས་པའི་སྔགས་ཀྱིས་དེ་ཉིད་བརླག་པར་གྱུར་ཅིག །དེས་བསྒྲུབས་པའི་ལྷ་འདྲེས་དེ་ཉིད་ཀྱི་ཤ་ཟ་བར་གྱུར་ཅིག །ཅེས་

རྗོད་ཅིང་ལག་མཐིལ་གཉིས་སུ་ཧཱུྃ་ལས་སྣ་ཚོགས་རྡོ་རྗེ་དང་སོར་མོ་རྣམས་རྡོ་རྗེ་རྩེ་གཅིག་པར་བསམས་ཏེ། གནོད་བྱེད་རྣམས་དེའི་བར་དུ་བཙིར་བར་བསམས་ལ་ཐལ་མོ་བརྡབ། རང་གི་ཐུགས་ཀ་ནས་རང་འདྲ་བའི་ཁྲོ་བོ་མཚོན་ཆ་ཐོགས་པ་དུ་མ་
སྤྲོས་ཏེ་གནོད་བྱེད་ཀྱི་ལུས་དང་དབང་པོ་ཐམས་ཅད་རྡུལ་ཕྲ་རབ་ཏུ་བྱས། མེས་བསྲེག །རླུང་གིས་གཏོར་བར་བསམ། སྤྲོ་ན། ཁྲོ་བོ་འབར་བའི་ཚོགས་རྣམས་ཀྱིས། །དགྲ་བགེགས་རྣམས་ནི་ཐམས་ཅད་
ཀྱི༑ །ལུས་ངག་ཐལ་བ་རྡུལ་དུ་རློགས། །རྣམ་ཤེས་ཆོས་ཀྱི་དབྱིངས་སུ་སྒྲོལ། ཨོཾ་རཀྵ་རཀྟ་ཧཱུྃ་ཧཱུྃ་ཧཱུྃ་ཕཊ། ཅེས་ལན་གསུམ་བརྗོད་པ་ནི་སྲུང་བའི་འཁོར་ལོའོ། །གཉིས་པ་དངོས་གཞི་ལྷའི་
རྣལ་འབྱོར་ལ་གཉིས་ཏེ། བསྐྱེད་པའི་རིམ་པ་དང་། རྫོགས་པའི་རིམ་པའོ། །དང་པོ་ལ་ཡན་ལག་དྲུག་ལས། དང་པོ་གཞལ་ཡས་ཁང་བསྐྱེད་པ་རྣམ་པར་སྣང་མཛད་ཀྱི་ཡན་ལག་ནི། རང་ཉིད་གཙུག་ཏོར་འཁོར་ལོས་སྒྱུར་
བ་འོད་དུ་ཞུ་བ་ལས་ཆོས་ཀྱི་འབྱུང་གནས་ཕྱོགས་ཀུན་ནས་གྲུ་གསུམ་པ་གདེངས་ཁ་ཆེ་བ་གྱེན་དུ་ཕྱོགས་པ། ཕྱི་དཀར་ལ་ནང་དམར་བ། རྩ་བ་ཕྲ་བ་ཐུར་དུ་ཟུག་པ་ཡངས་
ཤིང་རྒྱ་ཆེ་བ་དེའི་ནང་དུ་ཡྃ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་མཆོག་མ་གཉིས་ཀྱི་ངོས་སུ་གཡོ་བའི་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་

༄༅། །དཀྱིལ་འཁོར་དམར་པོ་གྲུ་གསུམ་འབར་བས་མཚན་པ། དེའི་སྟེང་དུ་བྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་ཆུས་གང་བས་མཚན་པ། དེའི་
སྟེང་དུ་ལྃ་ལས་སའི་དཀྱིལ་འཁོར་སེར་པོ་གྲུ་བཞི་ཟུར་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་ཧཱུྃ་ལས་འཁོར་ལོ་སེར་པོ་རྩིབས་བཅུ་པ་བྷྲཱུྃ་གྱིས་མཚན་པ། དེ་
རྣམས་ཀྱི་སྟེང་དུ་ཨོཾ་ཨཱཿ ཧཱུྃ་ཧོཿ དམར་པོ་གཉིས་ཀྱིས་སྟེང་འོག་ནས་མཐའ་བརྟེན་པའི་རང་གི་བར་དོའི་རྣམ་པར་ཤེས་པ་འདྲེས་པ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་
ཡས་ཁང་པ་གྲུ་བཞི་པ། སྒོ་བཞི་པ། ཕྱི་ནས་རིམ་པ་བཞིན། དཀར་པོ། སེར་པོ། དམར་པོ། ལྗང་གུ། ནག་པོའི་རྩིག་པ་རིམ་པ་ལྔ་དང་ལྡན་པ། རྩིག་
པའི་སྟེང་ན་རིན་པོ་ཆེའི་ཕ་གུ་སེར་པོ་ལ་དྲ་བ་དང་དྲ་བ་ཕྱེད་པ་འཕྱང་བ། དེའི་སྟེང་ན་བྱ་འདབ་ལས་ཐུར་དུ་འཕྱང་བའི་མདའ་ཡབ་དང་། སྟེང་དུ་རིན་པོ་ཆེའི་དྲ་མིག་སེང་
མའི་པུ་ཤུས་མཛེས་པར་བྱས་པ། ནང་ཀ་བ་བརྒྱད་དང་ལྡན་ཅིང་སྟེང་རྡོ་རྗེའི་གདུང་ཟླུམ་པོ་དང་། དེའི་སྟེང་དུ་རྡོ་རྗེའི་གདུང་བཞིས་མིག་མངས་རིས་སུ་བྲེས་ནས་མཛེས་

པར་ཕུབ་པའི་དབུས་ཕྱུར་བུར་གྱུར་པའི་སྟེང་དུ་རྡོ་རྗེ་རིན་པོ་ཆེའི་ཏོག་གིས་སྤྲས་པ་ཆེས་མཐོ་ཞིང་ཡངས་པའི་སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་བབས་
བང་རིམ་བཞི་དང་ལྡན་པའི་རྩེ་མོར་དབུས་སུ་ཆོས་ཀྱི་འཁོར་ལོ་དང་། སྟེང་དུ་གདུགས། གཡས་དང་གཡོན་དུ་རི་དྭགས། གཞན་ཡང་གོས་དང་འཕན་དང་། མེ་
ཏོག་གི་ཕྲེང་བ་དང་། ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་ལ་སོགས་པ་རྒྱན་དུ་མས་བརྒྱན་པ། རྩིག་པའི་རྩ་བའི་ཕྱི་རོལ་ན་འདོད་ཡོན་གྱི་སྣམ་
བུ་དམར་པོ་ལ་མཆོད་པའི་ལྷ་མོ་བཅུ་དྲུག་ཕྱོགས་རེ་ནས་བཞི་བཞིས་འཛུམ་པའི་བཞིན་ལ་མཛེས་པའི་རྒྱན་གྱིས་བརྒྱན་ཞིང་ལག་ན་མཆོད་རྫས་དུ་མ་ཐོགས་པས་མཆོད་པ་བྱེད་
པ༑ སྒོ་དང་སྒོ་ཁྱུད་དང་གྲྭ་རྣམས་སུ་ཟླ་བ་ཕྱེད་པ་ལ་གནས་པའི་རྡོ་རྗེ་རིན་པོ་ཆེས་སྤྲས་པ། རྒྱ་དང་ཚད་ཡོངས་སུ་མ་ཆད་པ་ཡེ་ཤེས་ཀྱི་སྣང་བ་ལས་གྲུབ་ཅིང་རང་བཞིན་
གྱིས་འོད་གསལ་བའི་གཞལ་ཡས་ཁང་པར་བསམ་མོ།། ༈ གཞལ་ཡས་ཁང་པའི་ཕྱི་རོལ་རྡོ་རྗེའི་ར་བའི་ནང་དུ་དུར་ཁྲོད་ཆེན་པོ་བརྒྱད་གནས་པ་ནི། ཤར་དུ་གཏུམ་དྲག་གི་

༄༅། །དུར་ཁྲོད། ལྷོར་འཇིགས་བྱེད་ཐོད་པ་ཅན། ནུབ་ཏུ་འབར་བའི་ཕྲེང་བ་འཁྲུགས་པ། བྱང་དུ་ཚང་ཚིང་འཁྲིགས་པ། བྱང་ཤར་དུ་དྲག་ཏུ་དགོད་པ། 
ཤར་ལྷོར་དབང་ཕྱུག་ནགས་ཚལ། ལྷོ་ནུབ་ཏུ་འཇིགས་བྱེད་མུན་པ། ནུབ་བྱང་དུ་ཀི་ལི་ཀི་ལའི་སྒྲ་སྒྲོགས་པའི་དུར་ཁྲོད་དོ། །དེ་དག་ན་ཡོད་པའི་ཤིང་ཆེན་པོ་བརྒྱད་ནི།
ཤར་དུ་ཤི་རི་ཤའི་ཤིང་། ལྷོར་ཙུ་ཏ། ནུབ་ཏུ་ཀངྐ་ལ། བྱང་དུ་ཨ་ཤཱཏྠ། བྱང་ཤར་དུ་ཤིང་ཆེན་པོ། ཤར་ལྷོར་ཀ་ར། ལྷོ་ནུབ་ཏུ་འཁྲིལ་ཤིང་ཅན། ནུབ་བྱང་
དུ་ཨརྫུ་ནའོ། །ཤིང་དེ་དག་གི་རྩ་བ་ན་གནས་པའི་ཕྱོགས་སྐྱོང་བ་ཆེན་པོ་བརྒྱད་ནི། ཤར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་ཤིན་ཏུ་བརྗིད་པ་ཕྱག་གཡོན་ན་རྡོ་རྗེས་
མཚན་པའི་ཐོད་པ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་མིའུ་ཐུང་ལྟ་བུ་ལྟོ་བ་འཕྱང་ཞིང་སྐྲ་སེར་པོ་གྱེན་དུ་བརྗེས་པ་གཡོན་ཐོད་པ་དང་དབྱུག་པ་འཛིན་པ།
ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ་སྦྲུལ་གྱིས་བརྒྱན་ཞིང་གཡོན་ཐོད་པ་དང་ཞགས་པ་ཐོགས་པ། བྱང་དུ་གནོད་སྦྱིན་གྱི་སྡེ་དཔོན་སེར་པོ་རྟ་ལ་ཞོན་པ་མིའུ་ཐུང་ལྟ་བུ་

གསུས་པ་འཕྱང་བ། གཡོན་ཐོད་པ་དང་རིན་པོ་ཆེས་མཚན་པའི་དབྱུག་པ་འཛིན་པ། བྱང་ཤར་དུ་དབང་ལྡན་དཀར་པོ་གླང་ལ་ཞོན་པ་མིག་གསུམ་པ་ཅན་གཡོན་ཐོད་པ་
དང་མདུང་འཛིན་པ། ཤར་ལྷོར་མེ་ལྷ་དམར་སེར་ར་སྐྱེས་ལ་ཞོན་པ་ཕྱག་བཞིའི་གཡས་དབྱུག་གུ་དང་ཐོད་པ། གཡོན་སྤྱི་བླུགས་དང་ཕྲེང་བ་འཛིན་པ། ལྷོ་ནུབ་ཏུ་སྲིན་
པོ་སྔོན་པོ་རོ་ལངས་ལ་ཞོན་པ་མིའུ་ཐུང་གི་གཟུགས་ཅན་གསུས་པ་འཕྱང་བ་སྐྲ་སེར་པོ་གྱེན་དུ་བརྫེས་པ། གཡོན་ཐོད་པ་དང་རལ་གྲི་འཛིན་པ། ནུབ་བྱང་དུ་རླུང་ལྷ་སྔོན་
པོ་རི་དྭགས་ལ་ཞོན་པ་ཞི་བའི་གདོང་པ་ཅན་གཡོན་ཐོད་པ་དང་བ་དན་འཛིན་པ། རང་རང་གི་རྒྱན་གྱིས་བརྒྱན་ཅིང་ཐམས་ཅད་ཀྱི་ཕྱག་གཡས་པས་བཅོམ་ལྡན་འདས་ལ་
ཕྱག་འཚལ་བའི་ཚུལ་བྱེད་པའོ། །ཤིང་གི་ཡལ་ག་ལ་གནས་པའི་ཞིང་སྐྱོང་བ་ཆེན་པོ་བརྒྱད་ནི། ཤར་དུ་ལྷའི་དགེ་འདུན་དཀར་པོ་གླང་པོ་ཆེའི་གདོང་པ་ཅན། ལྷོར་
གཤིན་རྗེ་སྔོན་པོ་མ་ཧེའི་གདོང་པ་ཅན། ནུབ་ཏུ་ཆུ་སྲིན་གྱི་རྒྱལ་པོ་དམར་པོ་ཆུ་སྲིན་གྱི་གདོང་པ་ཅན། བྱང་དུ་གནོད་སྦྱིན་གྱི་སྡེ་དཔོན་སེར་པོ་རྟའི་གདོང་པ་ཅན། བྱང་

༄༅། །ཤར་དུ་ཡི་དྭགས་འདུས་པ་དུད་ཁ་གླང་གི་གདོང་པ་ཅན། ཤར་ལྷོར་དྲང་སྲོང་འདུས་པ་དམར་པོ་ར་སྐྱེས་ཀྱི་གདོང་པ་ཅན། ལྷོ་ནུབ་ཏུ་སྲིན་པོའི་ཚོགས་ཅན་
སྔོན་པོ་རོ་ལངས་ཀྱི་གདོང་པ་ཅན། ནུབ་བྱང་དུ་རླུང་ལྷ་སྔོན་པོ་རི་དྭགས་ཀྱི་གདོང་པ་ཅན། ཐམས་ཅད་ཀྱང་ཤིང་ལོའི་གསེབ་ནས་ལུས་ཕྱེད་ཙམ་འཐོན་པ། གྲི་གུག་
དང་ཐོད་པ་འཛིན་པ་བཞིན་འགྱུར་བ་སྐྲ་དམར་སེར་གྱེན་དུ་བརྗེས་པའོ། །སྤྲིན་ཆེན་པོ་བརྒྱད་ནི། ཤར་དུ་སྒྲོགས་བྱེད་སེར་པོ། ལྷོར་ལྡོག་བྱེད་སྔོན་པོ། ནུབ་ཏུ་
འཇིགས་བྱེད་དཀར་པོ། བྱང་དུ་འཁོར་བྱེད་སེར་པོ། བྱང་ཤར་དུ་མཐུག་པོ་དཀར་པོ། ཤར་ལྷོར་འགེངས་བྱེད་དམར་སེར། ལྷོ་ནུབ་ཏུ་ཆར་འབེབས་སྔོན་པོ།
ནུབ་བྱང་དུ་གཏུམ་པོ་སྔོན་པོ། སྤྲིན་དེ་དག་ལ་གནས་པའི་ཀླུ་ཆེན་པོ་བརྒྱད་ནི། ཤར་དུ་ནོར་རྒྱས་སེར་པོ། ལྷོར་པདྨ་དཀར་པོ། ནུབ་ཏུ་ཀརྐོ་ཊ་ནག་པོ། བྱང་དུ་
འཇོག་པོ་དམར་པོ། བྱང་ཤར་དུ་པདྨ་ཆེན་པོ་དཀར་པོ། ཤར་ལྷོར་ཧུ་ལུན་སྔོན་པོ། ལྷོ་ནུབ་ཏུ་རིགས་ལྡན་ལྗང་གུ། ནུབ་བྱང་དུ་དུང་སྐྱོང་སེར་པོ་སྟེ་ཐམས་ཅད་ཀྱང་

སྦྲུལ་མགོའི་གདེངས་ཀ་བདུན་དང་ལྡན་ཞིང་། སྟོད་ལྷའི་གཟུགས་ཅན་ཐལ་མོ་སྦྱར་བ་སྨད་སྦྲུལ་མཇུག་འཁྱིལ་བའོ། །གཞན་ཡང་དེ་བཞིན་གཤེགས་པའི་མཆོད་རྟེན་
བརྒྱད༑ ཐུགས་རྗེའི་ཆུ་བརྒྱད། ཡེ་ཤེས་ཀྱི་མེ་བརྒྱད། གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། རོ་མགོ་བོ་བཅད་པ་དང་། དཔྱངས་པ་དང་།
བསྙལ་བ་དང་། གསལ་ཤིང་གིས་ཕུག་པ་དང་། མགོ་བོ་དང་། ཀེང་རུས་དང་། ཅེ་སྤྱང་དང་། ཁྭ་དང་། འུག་པ་དང་། བྱ་རྒོད་དང་། རོ་ལངས་རྣམས་
ཕེེཾ་ཞེས་བྱ་བའི་སྒྲ་སྒྲོགས་པར་བྱེད་པ་དང་། གནོད་སྦྱིན་དང་། སྲིན་པོ་དང་། འབྱུང་པོ་དང་། ཡི་དྭགས་དང་། ཤ་ཟ་དང་། སྨྱོ་བྱེད་དང་། བརྗེད་བྱེད་དང་།
གདོན་དང་། མཁའ་འགྲོ་དང་། མཁའ་འགྲོ་མ་དང་། སྒྲུབ་པ་པོ་རྣམས་དང་བཅས་པས་ཡོངས་སུ་གང་བའི་དུར་ཁྲོད་བརྒྱད་ཀྱིས་བསྐོར་བའི་གཞལ་ཡས་ཁང་གི་ནང་
གི་ཕྱོགས་མདོག་ཤར་དཀར། ལྷོ་སེར། ནུབ་དམར། བྱང་ལྗང་། དབུས་སྔོ་བ། ༈ དེའི་དབུས་སུ་རྡོ་རྗེ་ཅན་གྱི་དཀྱིལ་འཁོར་ལ་དཀར་སེར་དམར་ལྗང་སྔོ་

༄༅། །བའི་རྩིག་པ་རིམ་པ་ལྔ་དང་ལྡན་པ། ཤར་དུ་ཕན་པའི་དཀྱིལ་འཁོར་ལ་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་པ། ལྷོར་རྡོ་རྗེ་ཉི་མའི་
དཀྱིལ་འཁོར་ལ་དཀར་སྔོ་དམར་ལྗང་སེར་བའི་རྩིག་པ་རིམ་པ་ལྔ་དང་ལྡན་པ། ནུབ་ཏུ་པདྨ་གར་དབང་གི་དཀྱིལ་འཁོར་ལ་དཀར་སེར་སྔོ་ལྗང་དམར་བའི་རྩིག་པ་རིམ་པ་ལྔ་
དང་ལྡན་པ། བྱང་དུ་རྟའི་རྒྱལ་པོའི་དཀྱིལ་འཁོར་ལ་དཀར་སེར་དམར་སྔོ་ལྗང་བའི་རྩིག་པ་རིམ་པ་ལྔ་དང་ལྡན་པ། ཐམས་ཅད་ཀྱི་ཕྱིའི་དབྱིབས་ནི་གྲུ་བཞི་སྒོ་བཞི་འདོད་
ཡོན་གྱི་སྣམ་བུ་དང་། ཕ་གུ་དང་། དྲ་བ་དང་། དྲ་བ་ཕྱེད་པ་དང་། མདའ་ཡབ་དང་། པུ་ཤུ་ལ་སོགས་པས་བརྒྱན་ཅིང་ནང་ཀ་བ་བརྒྱད་དང་ལྡན་ཞིང་། སྟེང་རྡོ་
རྗེའི་གདུང་བཞིས་མིག་མངས་རིས་སུ་བྲེས་པ་དབུས་ཕྱུར་བུར་གྱུར་པའི་རྩེ་མོར་རྡོ་རྗེ་དང་རིན་པོ་ཆེའི་ཏོག་གིས་མཛེས་པར་བྱས་པ། མཚན་ཉིད་ཐམས་ཅད་ཡོངས་སུ་
རྫོགས་པ་ནང་གི་དབྱིབས་ནི་རྡོ་རྗེ་ཅན་གྱི་ཟླ་བ་ཕྱེད་པ། ཕན་པའི་ཟླུམ་པོ། ཉི་མའི་རིན་པོ་ཆེ་ཟུར་བརྒྱད་པ། གར་དབང་གི་པདྨ། རྟ་མཆོག་གི་ཆོས་འབྱུང་གི་

དབྱིབས་ལྟ་བུ་རྩིག་པའི་རིམ་པ་དང་མཐུན་པའི་ལྷ་སྣམ་ཕྱོགས་མདོག་ཅན་ནོ། །དེ་ལྟ་བུའི་གཞལ་ཡས་ཁང་རྣམས་ཀྱི་དབུས་སུ་པདྨ་དཀར་དམར་འདབ་མ་བརྒྱད་པ་རེ་རེའི་
ལྟེ་བར་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ་སྟེ་བདུད་བཞི་བརྩེགས་པའི་གདན་གྱི་སྙིང་གར་ཉི་མའི་དཀྱིལ་འཁོར། ཤར་དུ་ཟླ་
བ༑ ཕྱོགས་གཞན་རྣམས་ལ་ཡང་ཉི་མའི་གདན། འདབ་མ་བརྒྱད་པོ་རྣམས་དང་ཕྱིའི་དཀྱིལ་འཁོར་གྱི་སྒོ་བཞིར་ཟླ་བ་དང་། ཉི་མ་དང་། རོའི་གདན་རེ་རེ་བསྒོམས་ལ།
ཨོཾ་སརྦ་ཏ་ཐཱ་ག་ཏ་ནི་ལཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བརྗོད་དེ་བྱིན་གྱིས་བརླབ་བོ། །གཉིས་པ་རྗེས་སུ་ཆགས་པ་རྡོ་རྗེ་སེམས་དཔའི་ཡན་ལག་ལ་གསུམ་སྟེ། དམ་ཚིག་སེམས་དཔའ་བསྐྱེད་པ། ཡེ་ཤེས་ཀྱི་འཁོར་
ལོ་དགུག་གཞུག་བྱ་བ། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པའོ། །དང་པོ་ལ་བཞི་སྟེ། རྒྱུ་རྡོ་རྗེ་འཛིན་པ་བསྐྱེད་པ། འཁོར་གྱི་ལྷ་མོ་དབྱུང་བ། ཞུ་བ་ལས་གླུས་བསྐུལ་བ། འབྲས་བུ་རྡོ་རྗེ་འཛིན་པ་བཞེངས་པའོ། །དང་པོ་ནི་
གཙོ་བོ་ལྔའི་གདན་གྱི་སྟེང་དུ་སངས་རྒྱས་ཀྱི་མཚན་བཟང་པོ་སུམ་ཅུ་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨེེ། ཨོ་ཨོོ། ཨཾ་

༄༅། །ཨཿ ཕྲག་གཉིས་ཞུ་བ་ལས་བྱུང་བའི་ཟླ་བའི་དཀྱིལ་འཁོར་གྲུ་གསུམ་པ་ཨཱ་ལིས་མཚན་པ་ལྔར་གྱུར་པ་ནི་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བཟང་
པོ་བརྒྱད་ཅུའི་ངོ་བོ། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ཌྷ།
ཕྲག་གཉིས་ཞུ་བ་ལས་བྱུང་བའི་ཟླ་བའི་དཀྱིལ་འཁོར་གྲུ་གསུམ་པ་ཀཱ་ལིས་མཚན་པ་ལྔར་གྱུར་པ་མཉམ་པ་ཉིད་ཀྱི་ཡེ་ཤེས་དེ་རྣམས་ཀྱི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་
འོད་ཟེར་དཀར་པོའི་ཕྲེང་བ་འཕྲོ་བ། དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་མཁའ་འགྲོ་ལྔའི་གོ་འཕང་ལ་བཀོད། ཚུར་འདུས་རྡོ་རྗེ་ལ་ཐིམ། དེ་རྣམས་
ཞུ་བ་ལས་ཧཱུྃ། ཨོཾ་ཏྲཱྃ་ཨཱྃ་ཁཾ་རྣམས་སུ་གྱུར། དེ་རྣམས་ཡོངས་སུ་གྱུར་པ་ལས། རྡོ་རྗེ། འཁོར་ལོ། རིན་པོ་ཆེ། པདྨ། རལ་གྲི་རྣམས་སུ་གྱུར་པ་སོ་སོར་རྟོག་པའི་ཡེ་
ཤེས༑ ཟླ་བ་ཉིས་བརྩེགས་ཕྱག་མཚན་དང་བཅས་པ་རོ་གཅིག་ཏུ་འདྲེས་པ་བྱ་བ་ནན་ཏན་གྱི་ཡེ་ཤེས། དེ་དག་ལས་མཁའ་འགྲོ་ལྔའི་རྒྱུ་རྡོ་རྗེ་འཛིན་པའི་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་སུ་མོས་པ་བྱས་ལ་རིམ་གྱིས་གསལ་གདབ་

པ་ནི། དབུས་སུ་རྡོ་རྗེ་ཅན་གྱི་རྒྱུ་རྡོ་རྗེ་འཛིན་པ། ཤར་དུ་ཕན་པའི་རྒྱུ་རྡོ་རྗེ་འཛིན་པ། ལྷོར་རྡོ་རྗེ་ཉི་མའི་རྒྱུ་རྡོ་རྗེ་འཛིན་པ། ནུབ་ཏུ་པདྨ་གར་དབང་གི་རྒྱུ་རྡོ་རྗེ་འཛིན་པ།
བྱང་དུ་རྟའི་རྒྱལ་པོའི་རྒྱུ་རྡོ་རྗེ་འཛིན་པ་སྟེ། ཐམས་ཅད་ཀྱང་ཟླ་བ་ལྟར་དཀར་ཞིང་ཆུ་ཤེལ་ལྟར་དངས་པ། ནོར་བུ་ལྟར་འོད་འཕྲོ་བ། ཞལ་བརྒྱད་པ། ཕྱག་བཅུ་དྲུག་
གིས་ཐོད་པ་བཅུ་དྲུག་འཛིན་པ། ཞབས་བཞི་པ། རྡོ་རྗེ་ཅན་གྱི་རྒྱུ་རྡོ་རྗེ་འཛིན་པའི་རྩ་བའི་ཞལ་དཀར། གཡས་གནག །གཡོན་དམར་བ། ཕྱག་བཅུ་དྲུག་གི་
གཡས་པ་རྣམས་ན་གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ། བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ།
ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་ནག་པོས་མཚན་ཅིང་ཡུམ་མཱ་མ་ཀཱི་སྐུ་མདོག་སྔོན་མོ་དང་མཉམ་པར་སྦྱོར་
བ༑ ཕན་པའི་རྒྱུ་རྡོ་རྗེ་འཛིན་པའི་རྩ་བའི་ཞལ་དཀར། གཡས་གནག །གཡོན་དམར་བ། ཕྱག་བཅུ་དྲུག་གི་གཡས་པ་རྣམས་ན། རྨ་བྱ། མ་ཧེ། ཆུ་སྲིན་མ་

༄༅། །ཀ་ར། ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ། སྤྲིན་ཤུགས། སྦྲུལ་ཧ་ལ། རྩངས་པ་
ནག་པོ། བྱི་བ། གཡག །གླ་བ། བྱ་བཞད་རྣམས་འཛིན་པ། རྩ་ཞལ་གྱི་སྤྱི་བོར་འཁོར་ལོ་དཀར་བས་མཚན་ཞིང་། ཡུམ་སངས་རྒྱས་སྤྱན་མ་སྐུ་མདོག་དཀར་
མོ་དང་མཉམ་པར་སྦྱོར་བ། རྡོ་རྗེ་ཉི་མའི་རྒྱུ་རྡོ་རྗེ་འཛིན་པའི་རྩ་བའི་ཞལ་དཀར། གཡས་སེར། གཡོན་དམར་བ། ཕྱག་བཅུ་དྲུག་གི་གཡས་པ་རྣམས་ན་བྱ་ཀ་རནྡ།
ངུར་པ། ལུག །བྱེའུ་ཙ་ཀོ་ར། བྱེ་ཁྲ། ཧོར་ཁྲ། འོལ་བ། ཉ་ཁྲ། གཡོན་པ་རྣམས་ན་སྟོབས་ཀྱི་རྒྱུ། དུང་སྐྱོང་། རིགས་ལྡན། པདྨ། པདྨ་ཆེན་པོ།
འཇོག་པོ། ནོར་རྒྱས། མཐའ་ཡས་རྣམས་འཛིན་པ། རྩ་ཞལ་གྱི་སྤྱི་བོར་རིན་པོ་ཆེ་སེར་པོ་ཟུར་བརྒྱད་པས་མཚན་ཅིང་། ཡུམ་རིན་ཆེན་སྒྲོལ་མ་སྐུ་མདོག་སེར་མོ་
དང་མཉམ་པར་སྦྱོར་བ། པདྨ་གར་དབང་གི་རྒྱུ་རྡོ་རྗེ་འཛིན་པའི་རྩ་བའི་ཞལ་དཀར། གཡས་གནག །གཡོན་དམར་བ། ཕྱག་བཅུ་དྲུག་གི་གཡས་པ་རྣམས་ན་དོམ།

བྱ་རྒོད། བསེ། བ་མེན། སྟག །སྤྲེའུ ཆུ་སྲིན་ན་ཀྲ། ཅེ་སྤྱང་། གཡོན་པ་རྣམས་ན་ཁྭ། འུག་པ། བྱ་དཀར། ནེ་ཙོ། སེང་གེ། ས་ར་ས།
ཀྲྀཥྞ་ས་རི། ཕག་རྣམས་འཛིན་པ། རྩ་ཞལ་གྱི་སྤྱི་བོར་པདྨ་དམར་པོས་མཚན་ཅིང་། ཡུམ་གོས་དཀར་མོ་སྐུ་མདོག་དམར་མོ་དང་མཉམ་པར་སྦྱོར་བ། རྟའི་རྒྱལ་པོའི་
རྒྱུ་རྡོ་རྗེ་འཛིན་པའི་རྩ་བའི་ཞལ་རྟའི་གདོང་པ་ཅན་དཀར་པོ། གཡས་གནག །གཡོན་ལྗང་། ཕྱག་བཅུ་དྲུག་གི་གཡས་པ་རྣམས་ན་གཟའ་ལྷག །ཕུར་བུ། མཇུག་
རིངས༑ སྒྲ་གཅན། མིག་དམར། པ་སངས། སྤེན་པ། ཁྱབ་འཇུག །གཡོན་པ་རྣམས་ན་དབང་པོ། ཚངས་པ། དྲག་པོ། བདུད་སྡིག་ཅན། ཁྱབ་
འཇུག་གི་བུ་མོ་གཤོལ་མདའ་འཛིན། ལྷ་རྒྱལ་བ་དམ་པ། ཐགས་ཟངས་རིས། ལྷ་མ་ཡིན་སྟོབས་ལྡན་རྣམས་འཛིན་པ། རྩ་ཞལ་གྱི་སྤྱི་བོར་རལ་གྲི་དཀར་པོས་
མཚན་ཅིང་། ཡུམ་དམ་ཚིག་སྒྲོལ་མ་སྐུ་མདོག་ལྗང་གུ་དང་མཉམ་པར་སྦྱོར་བ། ཐམས་ཅད་ཀྱི་སྟེང་ཞལ་དུད་ཁ། རྒྱབ་ཞལ་བཞི་ནག་པ། ཞལ་མཆེ་བ་གཙིགས་པ། 

༄༅། །སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་རྫོགས་པ་ལྔ་ལྔས་དབུ་ལ་བརྒྱན་པ། རློན་པ་ལྔ་བཅུའི་དོ་ཤལ་ཅན། 
སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ། རྐེད་པ་ལ་སྐེ་རགས། སེ་རལ་ཁར་མཆོད་ཕྱིར་ཐོགས།
ལུས་ཐམས་ཅད་ལ་ཐལ་ཆེན་གྱི་རྒྱ་སྟེ་ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱང་བའི་བརླ་ལ། གཡོན་གཉིས་བསྐུམ་པའི་སོར་མོ་རྣམས་གཏད་པའི་སྐྱིལ་
ཀྲུང་ཕྱེད་པའི་གར་གྱིས་བཞུགས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་། །སྙིང་རྗེ་ངམ་དང་ཞི་བ་སྟེ། །གར་གྱི་ཉམས་དགུ་དང་
ལྡན་པ། འདི་དག་གི་པང་ན་གནས་པའི་ཡུམ་རྣམས་ཀྱང་ཞལ་གཅིག་ཕྱག་གཉིས་མ། སྤྱན་གསུམ་དང་ལྡན་ཞིང་ཞལ་མཆེ་བ་གཙིགས་པ། དབུ་སྐྲ་སེར་པོ་གྱེན་དུ་
བརྗེས་པ། ཕྱག་གཡས་པས་གྲི་གུག་སྡིགས་མཛུབ་དང་བཅས་པ་ནམ་མཁའ་ལ་འཕྱར་ཞིང་། གཡོན་པས་བདུད་བཞིའི་ཁྲག་གིས་གང་བའི་ཐོད་པ་འཛིན་པས་ཡབ་ཀྱི་

མགུལ་ནས་འཁྱུད་པ། མི་མགོ་སྐམ་པོ་ལྔས་དབུར་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཐལ་ཆེན་མ་གཏོགས་པའི་ཕྱག་རྒྱ་ལྔས་བརྒྱན་པ། གཅེར་བུ་ཞབས་
གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་ཐམས་ཅད་ཀྱང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །གཉིས་པ་འཁོར་གྱི་ལྷ་མོ་དབྱུང་བ་ལ་གཉིས་
ལས༑ དང་པོ་མཁའ་གསང་བྱིན་གྱིས་བརླབ་པ་ནི། ཡུམ་རྣམས་ཀྱི་མཁའ་མི་དམིགས་ཏེ་སྟོང་པའི་ངང་ལས་ཨལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨཱས་མཚན་པ། ཡབ་
ཀྱི་གསང་གནས་མི་དམིགས་ཏེ་སྟོང་པའི་ངང་ལས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་བསམས་ལ། ཨོཾ་པདྨ་སུ་ཁ་དྷ་ར་མ་ཧཱ་རཱ་ག་སུ་ཁནྡཱ་ད་ཙ་ཏུ་རཱ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་
ཥྭ་མེ། ཨོཾ་བཛྲ་མ་ཧཱ་དེ་ཥ་ཙ་ཏུ་རཱ་ནནྡ་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་ཐ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཞེས་བརྗོད་ཅིང་བྱིན་གྱིས་བརླབ། གཉིས་པ་འཁོར་གྱི་ལྷ་མོ་དབྱུང་བ་དངོས་ནི། དེ་ནས་ཡབ་
ཡུམ་ཐབས་ཤེས་རབ་སྙོམས་པར་ཞུགས་ལ་འཁོར་གྱི་ལྷ་མོ་དབྱུང་སྙམ་དུ་དྲན་པས། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བརྗོད་ཅིང་སྙོམས་པར་ཞུགས་པའི་སྒྱུ་མ་བདེ་

༄༅། །བའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། རིགས་ལྔ་སོ་སོའི་ཞལ་དུ་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་སོ་
སོའི་ཡུམ་གྱི་མཁར་ཐིག་ལེ་བརྒྱད་བརྒྱད་དང་། རྡོ་རྗེ་མཁའ་འགྲོའི་ཡུམ་གྱི་མཁར་སླར་ཡང་ཐིག་ལེ་བཞི་རྣམས་སུ་གྱུར། དེ་རྣམས་གྃ་ཙྃ་བྃ་གྷྃ་པྃ་ཤྃ་ལྃ་ཊྃ། སྃ་པཱི་བྃ་
ཨྃ་པྃ་དྷྃ་དཱྃ་གྃ སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་མྃ་མྃ། ཏྃ་ཀྃ་ཀྃ་པྃ་ལྃ་མཱྃ་པྃ་ཏཱཾ། ཛཿཧཱུྃ་བྃ་ཧོཿ ཞེས་པའི་ས་བོན་རྣམས་སུ་གྱུར། དེ་རྣམས་སོ་སོའི་ཡུམ་གྱི་
མཁར་ལྷ་མོ་བརྒྱད་བརྒྱད་དང༌། རྡོ་རྗེ་ཅན་གྱི་ཡུམ་གྱི་མཁར་སླར་ཡང་ལྷ་མོ་བཞི་རྣམས་སུ་གྱུར། དེ་རྣམས་ཡུམ་གྱི་མཁའ་ནས་ཕྱིར་འཕྲོས་ཏེ་སོ་སོའི་ཕྱོགས་མཚམས་ཀྱི་
གདན་རྣམས་དང་ཕྱིའི་དཀྱིལ་འཁོར་གྱི་སྒོ་བཞིར་འཁོད་པ་ནི། ༈ རྡོ་རྗེ་ཅན་གྱི་དཀྱིལ་འཁོར་གྱི་ཤར་གྱི་འདབ་མ་ལ་གོ་རཱི་དཀར་མོ་གཡས་ལྕགས་ཀྱུ་འཛིན་པ། ལྷོར་
ཙོོ་རཱི་སེར་མོ་གཡས་རྡོ་རྗེ་ཞགས་པ་འཛིན་པ། ནུབ་ཏུ་བེ་ཏཱ་ལཱི་དམར་མོ་གཡས་རྡོ་རྗེ་ལྕགས་སྒྲོག་འཛིན་པ། བྱང་དུ་གྷསྨ་རཱི་ལྗང་གུ་གཡས་རྡོ་རྗེས་མཚན་པའི་དྲིལ་བུ་

འཛིན་པ། བྱང་ཤར་དུ་པུཀྐ་སཱི་ནག་མོ་གཡས་རི་རབ་འཛིན་པ། ཤར་ལྷོར་ཤ་ཝ་རཱི་དཀར་མོ་གཡས་བྱང་ཆུབ་ཀྱི་སེམས་ཀྱིས་གང་བའི་བུམ་པ་འཛིན་པ། ལྷོ་ནུབ་ཏུ་
གདོལ་པ་མོ་སྔོན་མོ་གཡས་མེ་ཐབ་འཛིན་པ། ནུབ་བྱང་དུ་གཡུང་མོ་ལྗང་གུ་གཡས་རླུང་གིས་བསྐྱོད་པའི་རྒྱལ་མཚན་འཛིན་པ། ཕན་པའི་དཀྱིལ་འཁོར་གྱི་ཤར་གྱི་འདབ་
མ་ལ་སྐམ་པ་མ་ནག་མོ་གཡས་སྐམ་པ་འཛིན་པ། ལྷོར་ཞགས་པ་མ་སེར་མོ་གཡས་ཞགས་པ་འཛིན་པ། ནུབ་ཏུ་དོལ་ཟླུམ་མ་དམར་མོ་གཡས་ཉ་རྒྱ་འཛིན་པ། བྱང་དུ་
ལྕགས་ཀྱུ་མ་ལྗང་གུ་གཡས་ལྕགས་ཀྱུ་འཛིན་པ། བྱང་ཤར་དུ་མེ་ཏོག་མ་དཀར་མོ་གཡས་མེ་ཏོག་འཛིན་པ། ཤར་ལྷོར་བདུག་སྤོས་མ་དུད་ཁ་གཡས་སྤོས་སྣོད་འཛིན་པ།
ལྷོ་ནུབ་ཏུ་མར་མེ་མ་སེར་མོ་གཡས་མར་མེ་འཛིན་པ། ནུབ་བྱང་དུ་བྱུག་པ་མ་དམར་མོ་གཡས་དྲིའི་དུང་ཆོས་འཛིན་པ། རྡོ་རྗེ་ཉི་མའི་དཀྱིལ་འཁོར་གྱི་ཤར་གྱི་འདབ་མ་ལ་
ཉི་ལག་མ་དཀར་མོ་གཡས་ཉི་མའི་དཀྱིལ་འཁོར་འཛིན་པ། ལྷོར་མར་མེ་མ་སྔོན་དམར་གཡས་མར་མེའི་མཆོད་སྡོང་འཛིན་པ། ནུབ་ཏུ་རིན་ཆེན་དཀར་མདའ་མ་སེར་མོ་

༄༅། །གཡས་རིན་པོ་ཆེ་འཛིན་པ། བྱང་དུ་གློག་ལག་མ་ལྗང་གུ་གཡས་གློག་གི་ཕྲེང་བ་འཛིན་པ། བྱང་ཤར་དུ་སྒེག་མོ་དཀར་མོ་གཡས་ཁུ་ཚུར་རྐེད་པར་འཇོག་
པ༑ ཤར་ལྷོར་བཞད་པ་མ་དམར་མོ་གཡས་སོའི་ཕྲེང་བ་ཁ་འགྲམ་གཡས་སུ་འཛིན་པ། ལྷོ་ནུབ་ཏུ་གླུ་མ་སེར་མོ་གཡས་ཁ་ནས་ཚིག་འབྱིན་པའི་ཚུལ་བྱེད་པ། ནུབ་བྱང་
དུ་གར་མ་ལྗང་གུ་གཡས་གར་གྱི་ཚུལ་བྱེད་པ། པདྨ་གར་དབང་གི་དཀྱིལ་འཁོར་གྱི་ཤར་གྱི་འདབ་མ་ལ་པདྨ་དཀར་མོ་གཡས་པདྨ་འཛིན་པ། ལྷོར་ཆོས་འབྱུང་མ་སེར་མོ་
གཡས་ཆོས་འབྱུང་འཛིན་པ། ནུབ་ཏུ་ལྕགས་སྒྲོག་མ་ནག་མོ་གཡས་ལྕགས་སྒྲོག་འཛིན་པ། བྱང་དུ་འཁྱུད་མ་ལྗང་གུ་གཡས་འཁྱུད་པའི་ཚུལ་བྱེད་པ། བྱང་ཤར་དུ་གླིང་
བུ་མ་སེར་མོ་གཡས་གླིང་བུ་འཛིན་པ། ཤར་ལྷོར་པི་ཝང་མ་དཀར་མོ་གཡས་པི་ཝང་འཛིན་པ། ལྷོ་ནུབ་ཏུ་རྔ་ཟླུམ་མ་ལྗང་གུ་གཡས་རྔ་ཟླུམ་འཛིན་པ། ནུབ་བྱང་དུ་རྫ་རྔ་
མ་དཀར་མོ་གཡས་རྫ་རྔ་འཛིན་པ། རྟ་མཆོག་གི་དཀྱིལ་འཁོར་གྱི་ཤར་གྱི་འདབ་མ་ལ་སྒོ་ལྕགས་མ་དཀར་མོ་གཡས་སྒོ་ལྕགས་འཛིན་པ། ལྷོར་ལྡེ་ཀྱོག་མ་སེར་མོ་གཡས་

ལྡེ་ཀྱོག་འཛིན་པ། ནུབ་ཏུ་སྒོ་གླེགས་མ་དམར་མོ་གཡས་སྒོ་གླེགས་འཛིན་པ། བྱང་དུ་གོས་འཛིན་མ་སྔོན་མོ་གཡས་གོས་འཛིན་པ། བྱང་ཤར་དུ་སྤྱན་མ་དཀར་མོ་
གཡས་འཁོར་ལོའི་ལྟེ་བར་སྤྱན་གྱིས་མཚན་པ་འཛིན་པ། ཤར་ལྷོར་མཱ་མ་ཀཱི་སྔོན་མོ་གཡས་རྡོ་རྗེ་འཛིན་པ། ལྷོ་ནུབ་ཏུ་གོས་དཀར་མོ་དམར་མོ་གཡས་པདྨ་འཛིན་པ།
ནུབ་བྱང་དུ་སྒྲོལ་མ་ལྗང་གུ་གཡས་ཨུཏྤ་ལ་འཛིན་པ། ཕྱིའི་ཤར་སྒོར་ལྕགས་ཀྱུ་མ་དཀར་མོ་གཡས་ལྕགས་ཀྱུ་འཛིན་པ། ལྷོ་སྒོར་ཞགས་པ་མ་སེར་མོ་གཡས་ཞགས་པ་
འཛིན་པ། ནུབ་སྒོར་ལྕགས་སྒྲོག་མ་དམར་མོ་གཡས་ལྕགས་སྒྲོག་འཛིན་པ། བྱང་སྒོར་དྲིལ་བུ་མ་ལྗང་གུ་གཡས་དྲིལ་བུ་འཛིན་པ། དེ་ཐམས་ཅད་ཀྱང་ཞལ་གཅིག་ཕྱག་
གཉིས་སྤྱན་གསུམ་དང་ལྡན་པ། དབུ་སྐྲ་སེར་པོ་གྱེན་དུ་འབར་བ། གཡས་པས་རང་རང་གི་ཕྱག་མཚན་འཛིན་ཅིང་གཡོན་པ་ཐུགས་ཀར་སྡིགས་མཛུབ་མཛད་པའོ། །
མི་མགོ་སྐམ་པོ་ལྔ་ལྔས་དབུ་ལ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་ལྔས་བརྒྱན་པ། ཞབས་གཡོན་བརྐྱང་ཞིང་གཡས་བསྐུམ་པའི་སྐྱིལ་ཀྲུང་ཕྱེད་

༄༅། །པའི་གར་སྟབས་ཀྱིས་བཞུགས་པའོ། །གསུམ་པ་ལ་གཉིས་ཏེ། རྒྱུ་རྡོ་རྗེ་འཛིན་པ་འོད་དུ་ཞུ་བ། ཞུ་བ་ལས་གླུས་བསྐུལ་བའོ། །དང་པོ་ནི། དེ་ནས་གཙོ་བོ་ཡབ་ཡུམ་ལྔ་པོ་སྙོམས་པར་
ཞུགས་པས་ནམ་མཁའ་ནས་ཨོ་ཨཱཿཧཱུྃ་ཧོཿ དམར་པོ་གཉིས་དང་བཅས་པའི་རང་གི་བར་དོའི་ཤེས་པ་རིགས་ལྔ་སོ་སོའི་ཞལ་དུ་ཞུགས། ཡུམ་གྱི་མཁར་སླེབས་པའི་རྐྱེན་གྱིས་
ཡབ་ཡུམ་རྣམས་རྗེས་ཆགས་ཀྱི་མེས་ཞུ་ནས་བྱང་ཆུབ་ཀྱི་སེམས་ཀྱི་རང་བཞིན་བདེ་བ་ཆེན་པོ་རྡོ་རྗེ་སེམས་དཔའི་ངོ་བོ་ཐིག་ལེ་ལྔར་གྱུར་པར་བསམ་མོ། །གཉིས་པ་ནི། དེ་ནས་རང་གི་
ཤེས་པ་མཚམས་ཀྱི་ལྷ་མོ་བཞིའི་ང་རྒྱལ་དུ་འཕོས་ཏེ། ཐོག་མར་པུཀྐ་སཱིས་མི་བསྐྱོད་པ་ལ་བསྐུལ་བ་ནི། ཁྱོད་ནི་ཞེ་སྡང་རྡོ་རྗེ་ཡོངས་སྐྱོང་བ། །ཐུགས་དག་ཆོས་ནི་ཤིན་ཏུ་ཡང་དག་པ། །ལྷ་ཡི་ལུས་ནི་
ཡང་དག་རྒྱས་མཛད་པ། །པུཀྐ་སཱི་ནི་བདག་ལ་མྱུར་དུ་གཟིགས། །རྣམ་པར་འདྲེན་པ་འཇིག་རྟེན་སྨན་སླད་དུ། །སྟོང་པ་ཉིད་སྤོངས་སྐྱེ་བ་བཞེས་པར་མཛོད། །དེ་
བཞིན་དུ་རི་ཁྲོད་མས་རྣམ་སྣང་ལ། ཁྱོད་ནི་གཏི་མུག་རྡོ་རྗེ་ཡོངས་སྐྱོང་བ། །སྐུ་ཡི་དག་པ་ཆོས་ཀྱི་གཟུགས་བརྙན་གྱིས། །ལྷ་ཡི་ལུས་ནི་ཡང་དག་རྒྱས་མཛད་པ། །རི་ཁྲོད་མ་ནི་

བདག་ལ་མྱུར་དུ་གཟིགས། །རྣམ་པར་འདྲེན་པ་འཇིག་རྟེན་སྨན་སླད་དུ། །སྟོང་པ་ཉིད་སྤྲོངས་སྐྱེ་བ་བཞེས་པར་མཛོད། །ཙཎྜ་ལཱིས་འོད་དཔག་མེད་ལ། ཁྱོད་ནི་འདོད་ཆགས་
རྡོ་རྗེ་ཡོངས་སྐྱོང་བ། །གསུང་དག་ལེགས་པར་སོ་སོར་རྟོག་པ་ཡི། །ལྷ་ཡི་ལུས་ནི་ཡང་དག་རྒྱས་མཛད་པ། །གཏུམ་པར་ལྡན་པ་བདག་ལ་མྱུར་དུ་གཟིགས། །རྣམ་
པར་འདྲེན་པ་འཇིག་རྟེན་དོན་གྱི་ཕྱིར། །སྟོང་པ་ཉིད་སྤྲོངས་སྐྱེ་བ་བཞེས་པར་མཛོད། །གཡུང་མོས་རྡོ་རྗེ་ཉི་མ་དང་དོན་ཡོད་གྲུབ་པ་གཉིས་ལ། ཁྱོད་ནི་སངས་རྒྱས་ཐམས་ཅད་ཡོངས་
སྐྱོང་བ། །གཟུགས་ཀུན་ནན་ཏན་ཐམས་ཅད་མཉམ་ཉིད་ཀྱིས། །ལྷ་ཡི་ལུས་ནི་ཡང་དག་རྒྱས་མཛད་པ། །ཌོམྦི་ནཱི་ནི་བདག་ལ་མྱུར་དུ་གཟིགས། །རྣམ་པར་འདྲེན་
པ་འཇིག་རྟེན་དོན་གྱི་ཕྱིར། །སྟོང་པ་ཉིད་སྤོངས་སྐྱེ་བ་བཞེས་པར་མཛོད། །ཅེས་བསྐུལ་ལོ། །བཞི་པ་ནི། དེ་ལྟར་བསྐུལ་བའི་རྐྱེན་དང༌། སྔོན་གྱི་སྨོན་ལམ་གྱི་འཕེན་པས་ཐིག་ལེ་དེ་
རྣམས་ཆ་གཉིས་གཉིས་སུ་གྱུར་པ་ལས། དབུས་ཀྱི་ཐིག་ལེ་ཧཱུྃ་མཱྃ། ཤར་གྱི་ཐིག་ལེ་ཨོཾ་ལྃ། ལྷོའི་ཐིག་ལེ་ཏྲཱྃ་ཏཱྃ། ནུབ་ཀྱི་ཐིག་ལེ་ཨཱི་པྃ། བྱང་གི་ཐིག་ལེ་ཁྃ་ཏཱྃ་གི་ས་

༄༅། །བོན་རྣམས་འོད་འབར་ཞིང་འཇིགས་པར་གྱུར། དེ་རྣམས་ཡོངས་སུ་གྱུར་པ་ལས་མཁའ་འགྲོ་ལྔའི་སྐུར་བཞེངས་པ་ནི། ༈ དབུས་སུ་ཐུགས་ཀྱི་མཁའ་
འགྲོ་སྐུ་མདོག་དབང་པོ་སྔོན་པོ་ལྟ་བུ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་སྔོ། གཡས་དཀར་གཡོན་དམར་བ། ཕྱག་བཅུ་དྲུག་གི་གཡས་པ་
རྣམས་ན་གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ། བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་
བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་ནག་པོས་མཚན་ཅིང་ཡུམ་མཱ་མ་ཀཱི་སྐུ་མདོག་སྔོན་མོ་དང་མཉམ་པར་སྦྱོར་བ།
ཤར་དུ་རྟག་པ་སྐུ་མདོག་ཟླ་བ་ལྟར་དཀར་བ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ་རྩ་བའི་ཞལ་དཀར་བ། གཡས་གནག་གཡོན་དམར་བ། ཕྱག་བཅུ་དྲུག་
གི་གཡས་པ་རྣམས་ན། རྨ་བྱ། མ་ཧེ། ཆུ་སྲིན་མ་ཀ་ར། ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ།

སྤྲིན་ཤུགས། སྦྲུལ་ཧ་ལ། རྩངས་པ་ནག་པོ། བྱི་བ། གཡག །གླ་བ། བྱ་བཞད་རྣམས་འཛིན་པ། རྩ་ཞལ་གྱི་སྤྱི་བོར་འཁོར་ལོ་དཀར་པོས་མཚན་ཅིང་།
ཡུམ་སངས་རྒྱས་སྤྱན་མ་སྐུ་མདོག་དཀར་མོ་དང་མཉམ་པར་སྦྱོར་བ། ལྷོར་རིན་ཆེན་རྒྱལ་པོ་སྐུ་མདོག་གསེར་བཙོ་མ་ལྟ་བུ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ་རྩ་
བའི་ཞལ་སེར་གཡས་གནག །གཡོན་དམར་བ། ཕྱག་བཅུ་དྲུག་གི་གཡས་པ་རྣམས་ན་བྱ་ཀ་རན། ངུར་པ། ལུག །བྱེའུ་ཙ་ཀོ་ར། བྱེ་ཁྲ། ཧོར་ཁྲ། འོལ་
བ༑ ཉ་ཁྲ། གཡོན་པ་རྣམས་ན་སྟོབས་ཀྱི་རྒྱུ། དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས། མཐའ་ཡས་རྣམས་འཛིན་པ།
རྩ་ཞལ་གྱི་སྤྱི་བོར་རིན་པོ་ཆེ་སེར་པོ་ཟུར་བརྒྱད་པས་མཚན་ཅིང་། ཡུམ་རིན་ཆེན་སྒྲོལ་མ་སྐུ་མདོག་སེར་མོ་དང་མཉམ་པར་སྦྱོར་བ། ནུབ་ཏུ་རྟ་མགྲིན་སྐུ་མདོག་པདྨ་རཱ་ག་
ལྟར་དམར་བ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་དམར། གཡས་གནག་གཡོན་དཀར་བ། ཕྱག་བཅུ་དྲུག་གི་གཡས་པ་རྣམས་ན་དོམ།

༄༅། །བྱ་རྒོད། བསེ། བ་མེན། སྟག །སྤྲེའུ ཆུ་སྲིན་ན་ཀྲ། ཅེ་སྤྱང་། གཡོན་པ་རྣམས་ན་ཁྭ། འུག་པ། བྱ་དཀར། ནེ་ཙོ། སེང་གེ། 
ས་ར་ས། ཀྲྀཥྞ་ས་རི། ཕག་རྣམས་འཛིན་པ། རྩ་ཞལ་གྱི་སྤྱི་བོར་པདྨ་དམར་པོས་མཚན་ཅིང་། ཡུམ་གོས་དཀར་མོ་སྐུ་མདོག་དམར་མོ་དང་མཉམ་པར་སྦྱོར་བ།
བྱང་དུ་རྟ་མཆོག་སྐུ་མདོག་ཨིནྡྲ་ནཱི་ལ་ལྟར་ལྗང་པ། ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་ཞལ་རྟའི་གདོང་པ་ཅན་ལྗང་གུ། གཡས་གནག་གཡོན་དཀར་བ།
ཕྱག་བཅུ་དྲུག་གི་གཡས་པ་རྣམས་ན་གཟའ་ལྷག །ཕུར་བུ། མཇུག་རིངས། སྒྲ་གཅན། མིག་དམར། པ་སངས། སྤེན་པ། ཁྱབ་འཇུག །གཡོན་པ་
རྣམས་ན་དབང་པོ། ཚངས་པ། དྲག་པོ། བདུད་སྡིག་ཅན། ཁྱབ་མཇུག་གི་བུ་མོ་གཤོལ་མདའ་འཛིན། ལྷ་རྒྱལ་བ་དམ་པ། ཐགས་ཟངས་རིས། ལྷ་མ་ཡིན་
སྟོབས་ལྡན་རྣམས་འཛིན་པ། རྩ་ཞལ་གྱི་སྤྱི་བོར་རལ་གྲི་དཀར་པོས་མཚན་ཅིང་། ཡུམ་དམ་ཚིག་སྒྲོལ་མ་སྐུ་མདོག་ལྗང་གུ་དང་མཉམ་པར་སྦྱོར་བ། ཐམས་ཅད་ཀྱི་

སྟེང་ཞལ་དུད་ཀ །རྒྱབ་ཞལ་བཞི་ནག་པ། ཞལ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་རྫོགས་
པ་ལྔ་ལྔས་དབུ་ལ་བརྒྱན་པ། རློན་པ་ལྔ་བཅུའི་དོ་ཤལ་ཅན། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་
བུ༑ རྐེད་པ་ལ་སྐེ་རགས། སེ་རལ་ཁར་མཆོད་ཕྱིར་ཐོགས། ལུས་ཐམས་ཅད་ལ་ཐལ་ཆེན་གྱི་རྒྱ་སྟེ་ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱང་བའི་
བརླ་ལ། གཡོན་གཉིས་བསྐུམ་པའི་སོར་མོ་རྣམས་གཏད་པའི་སྐྱིལ་ཀྲུང་ཕྱེད་པའི་གར་གྱིས་བཞུགས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་
སུ་རུང་། །སྙིང་རྗེ་ངམ་དང་ཞི་བ་སྟེ། །གར་གྱི་ཉམས་དགུ་དང་ལྡན་པ། འདི་དག་གི་པང་ན་གནས་པའི་ཡུམ་རྣམས་ཀྱང་ཞལ་གཅིག་ཕྱག་གཉིས་མ། སྤྱན་གསུམ་
དང་ལྡན་ཞིང་ཞལ་མཆེ་བ་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། ཕྱག་གཡས་པས་གྲི་གུག་སྡིགས་མཛུབ་དང་བཅས་པ་ནམ་མཁའ་ལ་འཕྱར་ཞིང་། གཡོན་

༄༅། །པས་བདུད་བཞིའི་ཁྲག་གིས་གང་བའི་ཐོད་པ་འཛིན་པས་ཡབ་ཀྱི་མགུལ་ནས་འཁྱུད་པ། མི་མགོ་སྐམ་པོ་ལྔས་དབུར་བརྒྱན་ཅིང་སྐམ་པོ་ལྔ་བཅུའི་དོ་ཤལ་
ཅན༑ ཐལ་ཆེན་མ་གཏོགས་པའི་ཕྱག་རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་ཐམས་ཅད་ཀྱང་ཡེ་ཤེས་
ཀྱི་མེ་འབར་བའི་དབུས་ན་བཞུགས་པའོ། །དེ་ནས་གཙོ་བོ་ལྔའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ཨོཾ་ཧཱུྃ་ཨཱཾ་ཁྃ་རྣམས་ཡོངས་སུ་གྱུར་པ་ལས། རྡོ་རྗེ། འཁོར་
ལོ༑ རིན་པོ་ཆེ། པདྨ། རལ་གྲི་རྣམས་ཧཱུྃ་ཨོཾ་ཧྲཱྃ་ཨོཾ་ཁཾ་གིས་མཚན་པ་དེ་ལས་འོད་ཟེར་འཕྲོས་སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས་ཡེ་ཤེས་
སེམས་དཔའ་རང་རང་དང་འདྲ་བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཏིང་ངེ་འཛིན་སེམས་དཔའ་རྡོ་རྗེ། འཁོར་ལོ། རིན་པོ་ཆེ། པདྨ། རལ་གྲི་རྣམས་ཧཱུྃ་
ཨོཾ་ཏྲཱྃ་ཨོཾ་ཁྃ་གིས་མཚན་པ། དེ་ལྟར་གཙོ་བོ་སེམས་དཔའ་སུམ་བརྩེགས་སུ་བསྒོམས་ནས། ཨོཾ་དྷརྨ་དྷཱ་ཏུ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བྱ་བས་བྱིན་གྱིས་བརླབ་བོ། །དེ་ནས་ཐུགས་ཀའི་ཏིང་ངེ་འཛིན་

སེམས་དཔའི་འོད་ཟེར་གྱིས་སྣོད་ཐམས་ཅད་གཞལ་ཡས་ཁང་དང༌། བཅུད་ཐམས་ཅད་མཁའ་འགྲོ་ལྔའི་ལྷ་ཚོགས་སུ་བྱས་པར་བསམ་མོ། །གཉིས་པ་ཡེ་ཤེས་ཀྱི་འཁོར་ལོ་དགུག་གཞུག་བྱ་བ་
ནི༑ སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་རང་བཞིན་གྱི་གནས་ནས་མཁའ་འགྲོ་ལྔའི་དཀྱིལ་འཁོར་གྱི་ལྷ་ཚོགས་རྟེན་དང་བརྟེན་པར་བཅས་པ་ལ་སངས་
རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་མདུན་གྱི་ནམ་མཁར་ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་བཛྲ་ས་མཱ་ཛཞེས་བརྗོད།
དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་
བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་
འཁྱུད་པ་ཉིད། །ཞེས་ཡིད་བྱུང་གི་མཆོད་པ་དང་། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་

༄༅། །བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། ། 
ཀྱིས་བསྟོད། ཐུགས་ཀའི་ས་བོན་ལས་གོ་རི་ལྕགས་ཀྱུ་ཐོགས་པ་དཔག་ཏུ་མེད་པ་སྤྲོས་ཏེ་ཡེ་ཤེས་པ་རྣམས་ཀྱི་ཐུགས་ཀར་རེག་པའི་ཚུལ་དུ་བྱས་པས་ཡེ་ཤེས་པ་རྣམས་སྲུང་བའི་འཁོར་ལོའི་ནང་དུ་དགུག་པར་བསམས་ལ། ལུས་ཀྱིས་ལྕགས་ཀྱུའི་
ཕྱག་རྒྱ་བཅས་ཏེ། ངག་ཏུ། ༀ་ཨེ་ཧེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གོ་རཱི་ཨཱ་ཀཪྵ་ཡ་ཛཞེས་བརྗོད། དེ་བཞིན་དུ་ཙོ་རི་སེར་མོ་ཞགས་པ་ཐོགས་པ་དཔག་ཏུ་མེད་པ་སྤྲོས་ཏེ་ཡེ་
ཤེས་པ་རྣམས་ཀྱི་མགྲིན་པར་རེག་པའི་ཚུལ་བྱས། ཡེ་ཤེས་ཀྱི་འཁོར་ལོ་རྟེན་དང་བརྟེན་པར་བཅས་པ་རང་གི་དམ་ཚིག་གི་འཁོར་ལོ་ལ་བཅུག་པར་བསམས་ལ། ཞགས་པའི་ཕྱག་རྒྱ་དང་། ཨོཾ་བཛྲ་ཙོ་རཱི་པྲ་བེ་ཤ་ཡ་ཧཱུྃ། བེ་ཏཱ་ལཱི་
དམར་མོ་ལྕགས་སྒྲོག་ཐོགས་པ་དཔག་ཏུ་མེད་པ་སྤྲོས་ནས་དཀྱིལ་འཁོར་པ་ཐམས་ཅད་ཀྱི་ཞབས་ལ་ལྕགས་སྒྲོག་གིས་རེག་པའི་ཚུལ་བྱས་པས་ཡེ་ཤེས་པ་དང་དམ་ཚིག་པ་དབྱེར་མེད་གཅིག་ཏུ་གྱུར་པར་མོས་ལ། ལྕགས་སྒྲོག་གི་ཕྱག་རྒྱ་དང་། ཨོ་
བཛྲ་བེ་ཏཱ་ལཱི་བནྡྷ་བྃ། གྷསྨ་རཱི་དྲིལ་བུ་ཐོགས་པ་དཔག་ཏུ་མེད་པ་སྤྲོས་ཏེ་གཞལ་ཡས་ཁང་གི་ཕྱི་ནང་ཐམས་ཅད་གང་བས་ལྷ་རྣམས་དགྱེས་པ་ཁྱད་པར་ཅན་བསྐྱེད་ཅིང་། རང་ཡེ་ཤེས་ཀྱི་འཁོར་ལོའི་ངོ་བོར་ང་རྒྱལ་བརྟན་པོ་བསྐྱེད་ནས་

དྲིལ་བུའི་ཕྱག་རྒྱ་དང་། ཨོ་བཛྲ་གྷསྨ་རཱི་ཝ་ཤཾ་ཀུ་རུ་ཧོཞེས་བརྗོད་དེ་ཕྱག་རྒྱ་རྣམས་དེ་ཉིད་བསྡུས་པ་ནས་འབྱུང་བ་བཞིན་བྱ་སྟེ་སྒྲུབ་པའོ། །གསུམ་པ་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་པ་ནི། དེ་ནས་ལྷ་ཐམས་
ཅད་ཀྱི་མིག་ཏུ་མཾ་ལས་གཏི་མུག་རྡོ་རྗེ་མ་དཀར་མོ། རྣ་བར་དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པྃ་ལས་སེར་སྣ་རྡོ་རྗེ་མ་སེར་མོ། ལྕེ་ལ་རཾ་ལས་འདོད་ཆགས་རྡོ་རྗེ་མ་
དམར་མོ། དཔྲལ་བར་ཨོཾ་ལས་ཕྲག་དོག་རྡོ་རྗེ་མ་ལྗང་གུ། སྙིང་གར་ནཾ་ལས་བདག་མེད་རྣལ་འབྱོར་མ་ནག་མོ། སྤྱི་བོར་ཨོ་ལས་སྐུ་རྡོ་རྗེ་མ་དཀར་མོ། མགྲིན་པར་
ཨཱཿ ལས་གསུང་རྡོ་རྗེ་མ་དམར་མོ། སྙིང་གར་ཧཱུྃ་ལས་ཐུགས་རྡོ་རྗེ་མ་ནག་མོ། དེ་ཐམས་ཅད་ཀྱང་ཞལ་གཅིག་ཕྱག་གཉིས་གཡས་གྲི་གུག་གཡོན་ཐོད་པ། གྲུ་མོ་ན་ཁ་ཊྭཱྃ་
ག་འཛིན་ཅིང་རོའི་སྟེང་ན་སྐྱིལ་ཀྲུང་ཕྱེད་པའི་གར་གྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམས་ལ། ཨོཾ་ཁེ་ཙ་རཱི་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཨོཾ་བྷུ་ཙ་རཱི་བཛྲ་སྭ་
བྷཱ་ཝ་ཨཱཏྨ་ཀོ྅ཧྃ། ཨོ་པཱ་ཏཱ་ལ་བ་སི་ནཱི་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བརྗོད་དེ་བྱིན་གྱིས་བརླབ་བོ། །གསུམ་པ་དབང་བསྐུར་བ་མི་བསྐྱོད་པའི་ཡན་ལག་ནི། ཐུགས་ཀའི་ས་བོན་ལས་འོད་ཟེར་

༄༅། །འཕྲོས་པས་དབང་བསྐུར་གྱི་ལྷ་དེ་བཞིན་གཤེགས་པ་རིགས་ལྔ་ཡུམ་བཞི་བྱང་ཆུབ་སེམས་དཔའ་བརྒྱད་ལྷ་མོ་དྲུག །ཁྲོ་བོ་བཅུ། འཁོར་དཔག་ཏུ་མེད་པ་
དང་བཅས་པ་ཨོ་ཨེ་ཧྱེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཀུ་ལ་ས་པ་རི་ཝཱ་ར་བཛྲ་ས་མཱ་ཛཿ ཞེས་བརྗོད་ལ་ལྷ་མོ་བརྒྱད་ཀྱིས་མཆོད་ཅིང་། ཞེ་སྡང་རྡོ་རྗེར་ཕྱག་འཚལ་བསྟོད། །གཏི་
མུག་རྡོ་རྗེར་ཕྱག་འཚལ་བསྟོད། །སེར་སྣ་རྡོ་རྗེ་བདག་ལ་སྩོལ། །འདོད་ཆགས་རྡོ་རྗེ་བདག་ལ་སྐྱོབས། །ཡིད་དང་ཕྲག་དོག་ཆེན་པོ་ཀུན། །རྡོ་རྗེ་ཀུན་གྱི་དམ་ཚིག་
མགོན༑ །ལས་རྣམས་ཐམས་ཅད་སྒྲུབ་མཛད་པ། །རྡོ་རྗེ་ཅན་ཀུན་བདག་དགེས་མཛོད། །ཅེས་པས་བསྟོད་ལ། བཅོམ་ལྡན་དེ་བཞིན་གཤེགས་པ་ཀུན། །ཞེས་སོགས་ཀྱིས་
གསོལ་བ་བཏབ་པས་སངས་རྒྱས་དེ་རྣམས་ཁྲོ་ཆགས་ཀྱི་རྣམ་པ་ཧེ་རུ་ཀ་ཞལ་བརྒྱད་ཕྱག་བཅུ་དྲུག་པར་གྱུར་ནས། སངས་རྒྱས་རྣམས་ནི་ཐམས་ཅད་ཀྱི། །ཞེས་སོགས་དང་། ཨོཾ་བཛྲཱི་བྷ་ཝ་ཨ་བྷི་ཥིཉྩཧཱུྃ་ཞེས་
གསུང་ཞིང་། གཙོ་བོའི་ཐུགས་ཀ་ནས་སྐུ་གསུང་ཐུགས་ཀྱི་རྡོ་རྗེ་མ་གསུམ། གཟུགས་རྡོ་རྗེ་མ་ལ་སོགས་པ་ལྔ་སྟེ། རིག་མ་བརྒྱད་ཀྱིས་བུམ་པ་ཡེ་ཤེས་ཀྱི་བདུད་རྩི་ལྔས་

གང་བས་ལྷ་ཐམས་ཅད་ཀྱི་སྤྱི་གཙུག་ཚངས་པའི་བུ་ག་ནས་དབང་བསྐུར། རིག་མ་རྣམས་ཀྱིས་རྡོ་རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། 
རིག་མ་རྣམས་ཀྱིས་མཆོད། ཁྲོ་བོ་རྣམས་ཀྱིས་བགེགས་བསྐྲད་ཅིང་དབང་བསྐུར་བའི་ཆུ་རྒྱུན་དེས་ལུས་ཐམས་ཅད་གང༌། སྒོ་གསུམ་གྱི་དྲི་མ་དག །ཆུའི་ལྷག་མ་ཡར་
ལུད་པ་ལས་རྡོ་རྗེ་ཅན་ཡབ་ཡུམ་ལ་མི་བསྐྱོད་པ་གཙོ་བོར་གྱུར་པའི་རིགས་རྣམ་པ་ལྔས་དབུར་བརྒྱན་པའི་མི་བསྐྱོད་པའི་སྤྱི་བོར་རྡོ་རྗེ་ནག་པོ། གཙོ་བོ་ཡབ་ཡུམ་གཞན་བཞི་
ལ་རང་རང་གི་རིགས་ཀྱི་བདག་པོས་དབུར་བརྒྱན་པའི་རྣམ་སྣང་གི་སྤྱི་བོར་འཁོར་ལོ་དཀར་པོ། རིན་ཆེན་འབྱུང་ལྡན་གྱི་སྤྱི་བོར་རིན་པོ་ཆེ་སེར་པོ་ཟུར་བརྒྱད་པ། འོད་
དཔག་མེད་ཀྱི་སྤྱི་བོར་པདྨ་དམར་པོ། དོན་ཡོད་གྲུབ་པའི་སྤྱི་བོར་རལ་གྲི་ལྗང་གུ། འཁོར་གྱི་ལྷ་མོ་རྣམས་ལ་རང་རང་གི་གཙོ་བོས་དབུར་བརྒྱན་ཕྱིའི་དཀྱིལ་འཁོར་གྱི་སྒོ་
མ་བཞིའི་ལྕགས་ཀྱུ་མ་ལ་རྣམ་པར་སྣང་མཛད། ཞགས་པ་མ་ལ་རིན་ཆེན་འབྱུང་ལྡན། ལྕགས་སྒྲོག་མ་ལ་འོད་དཔག་མེད། དྲིལ་བུ་མ་ལ་དོན་ཡོད་གྲུབ་པས་དབུར་

༄༅། །བརྒྱན་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བརྗོད་ཅིང་ང་རྒྱལ་གཟུང་ངོ༌། །བཞི་པ་བདུད་རྩི་མྱང་བ་འོད་དཔག་ཏུ་མེད་པའི་ཡན་ལག་ནི། 
མདུན་གྱི་ནང་མཆོད་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་
གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་
བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་
ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཱྃ་ལས་རཀྟ། ནུབ་
ཏུ་ཛྲཱིཾ་ལས་བྱང་སེམས། བྱང་དུ་ཁཾ་ལས་ཤ་ཆེན་གྱི་དངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེས། ལྷོར་ཨཾ་མཉམ་པ་ཉིད་

ཀྱི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། བྱང་དུ་ཁཾ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་
ཨཱ༑ ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨེེ། ཨོ་ཨཽ། ཨཾ་ཨ༔ གཡས་སྐོར་གྱིས་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན།
པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རཾ་ལས་ཉི་མའི་དཀྱིལ་འཁོར།
དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་
ཤ་ལྔ་བདུད་རྩི་ལྔ་རྣམས་སྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོ་དང་རྡོ་རྗེ་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་
བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་རྣམས་ཧེ་རུ་ཀ་ཕྱག་གཉིས་པའི་རྣམ་པར་བྱོན་ཏེ། རྡོ་རྗེ་ལྟེ་བའི་ཧཱུྃ་

༄༅། །ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་
པར་གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧྲིཿ  ཞེས་ལན་གསུམ་བརྗོད་ལ་བྱིན་གྱིས་བརླབ། དེ་ནས་རང་དང་ལྷ་
ཐམས་ཅད་ཀྱི་ལྕེ་ལ་རྡོ་རྗེ་ནས་འབྲས་ཙམ་བསམས་ལ། དེ་ལས་འོད་བྱུང་ནས་བདུད་རྩི་གསོལ་བས་ཚིམ་ཞིང་དགེས་པར་མོས་ཏེ། དངོས་སུ་བདུད་རྩི་ལྕེ་ལ་མྱངས་ཤིང་། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭ་དཱ་ན་བཛྲ་སྭ་བྷ་ཝ་
ཨཱཏྨ་ཀོ྅ཧྃ། ཞེས་བརྗོད་ཅིང་ང་རྒྱལ་གཟུང་ངོ༌། །ལྔ་པ་མཆོད་པ་དོན་ཡོད་གྲུབ་པའི་ཡན་ལག་ནི། ཡེ་ཤེས་སེམས་དཔའི་ཐུགས་ཀ་ནས་སྤྲུལ་པའི་ལྷ་མོ་བརྒྱད་ཀྱིས་བདག་དང་དཀྱིལ་འཁོར་པ་ཐམས་ཅད་ལ་མཆོད་པར་མོས་ཏེ། 
དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་
བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་

འཁྱུད་པ་ཉིད། །ཞེས་དང་། ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བརྗོད་ཅིང་ང་རྒྱལ་གཟུང་ངོ༌། །དྲུག་པ་བསྟོད་པ་རིན་ཆེན་འབྱུང་ལྡན་གྱི་ཡན་ལག་ནི་ལྷ་མོ་དེ་རྣམས་ཀྱིས་བདག་དང་དཀྱིལ་
འཁོར་པ་ལ་བསྟོད་པར་བསམ་ཞིང་། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱིས་མཆོག་བརྙེས་ཏེ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་
ཅིང་༑ །སྙིང་རྗེའི་ཐུགས་ཀྱིས་སེམས་ཅན་འཕན་མཛད་པ། །སྒྱུ་མ་སྤྲོས་པ་རྡོ་རྗེ་སྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱི་དགྱེས། །ཨོཾ་སརྦ་ཏ་ཐཱ་ག་ཏ་སཱུ་ཏི་
བཛྲ་སྭ་བྷ་ཝ་ཨཱཏྨ་ཀོ྅ཧྃ། ཞེས་བརྗོད་ཅིང་ང་རྒྱལ་གཟུང་ངོ༌། །གཉིས་པ་རྫོགས་པའི་རིམ་པ་ནི་མན་ངག་ཐོབ་པ་རྣམས་ཀྱིས་གཏུམ་མོ་འཁོར་ལོ་བཞིའི་དམིགས་པ་རྒྱས་པ་ཀྱེ་རྡོར་བཞིན་བསྒོམ་མོ། །ཕྲ་ཐིག་གི་རྣལ་འབྱོར་ནི་ཉམས་
སུ་ལོན་དཀའ་བས་འདིར་མ་བྲིས་སོ། །རྗེས་རྫོགས་པར་བྱེད་པ་ལམ་གྱི་ཡན་ལག་ལ་དང་པོ་བཟླས་པའི་རྣལ་འབྱོར་ནི་དེ་ལྟར་རིམ་པ་གཉིས་བསྒོམས་པས་སྐྱོ་ན་སྔགས་བཟླས་པར་བྱ་སྟེ། ཤེལ་ལམ་ཉ་ཕྱིས་ལ་སོགས་པ་ལས་དང་རྗེས་སུ་མཐུན་
པའི་ཕྲེང་བ་མཚན་ཉིད་དང་ལྡན་པ་བཟུང་ལ། རང་ལྷའི་ང་རྒྱལ་གྱིས་རང་གི་ལག་པ་གཡོན་པ་ཨཱཿ  ལས་པདྨ་འདབ་མ་ལྔ་པ། དེའི་ལྟེ་བར་ཟླ་བའི་དཀྱིལ་འཁོར་ལ་ཨ་སོགས་དབྱངས་ཡིག་བཅུ་དྲུག་གིས་བསྐོར་བའི་དབུས་སུ་ཨཱཿས་མཚན་པ།

༄༅། །ལག་པ་གཡས་པ་ཧཱུྃ་ལས་རྡོ་རྗེ་རྩེ་ལྔ་པ། ལག་པའི་མཐིལ་དུ་ཉི་མའི་དཀྱིལ་འཁོར་ལ་ཀ་སོགས་གསལ་བྱེད་སོ་བཞིས་གཡས་སུ་བསྐོར་བའི་ལྟེ་བ་ལ་ཡི་གེ་ཧཱུྃ་བསམས་ལ། བསང་སྦྱང་བྱས་པའི་ཕྲེང་བ་པད་སྐོར་སྔོན་དུ་འགྲོ་
བས་བླངས་ཏེ་ལག་པ་གཉིས་ཁ་སྦྱོར་གྱི་བར་དུ་གཞག །དེ་གཉིས་ཀྱི་བར་དུ་བདུད་རྩིའི་ཡི་གེ་སུྃ་དཀར་པོ་འོད་ཟེར་འཕྲོ་བ་དམིགས་ཤིང་། རྡོ་རྗེ་དང་པདྨ་སྙོམས་པར་ཞུགས་པའི་བྱང་ཆུབ་ཀྱི་སེམས་སུཾ་ལ་ཁྱབ།
དེས་ཨཱ་ལི་དང་ཀཱ་ལི་ལ་ཁྱབ། དེ་དག་དང་ཕྲེང་བ་གཉིས་སུ་མེད་པར་བསམས་ལ། ཨོཾ་པ་དེ་པ་དེ་མ་ཧཱ་ཛྙཱ་ན། སརྦ་བུདྡྷ་མ་ཡཾ་བྷ་ཝེ་ཏེ་ཧཱུྃ་ཧཱུྃ་ཧཱུྃ་ཧོ་ཧོ་ཧོཨ་ཁཾ་སྭཱ་ཧཱ། ཞེས་པའི་
སྔགས་ཀྱིས་བྱིན་གྱིས་བརླབས་ཏེ། འདི་དང་པོ་བྱིན་གྱིས་བརླབས་པའི་དུས་སུ་ཕྲེང་སྐོར་གཅིག་བཟླས་ཤིང་། ཕྱིས་བཟླས་པ་ནམ་བྱེད་དུས་ཀྱང་གསུམ་ལ་སོགས་པས་བསྔགས་ན་མཐུ་དང་ལྡན་པར་འགྱུར་རོ། །བཟླས་པའི་དམིགས་པ་ནི།
གཙོ་བོ་རྣམས་ཀྱི་སྔགས་བཟླ་བའི་དུས་སུ་རང་རང་གི་ཡུམ་གྱི་ཐུགས་ཀའི་ས་བོན་ལས་སྔགས་ཀྱི་ཕྲེང་བ་བྱུང་། ཡུམ་གྱི་ཞལ་ནས་འཐོན། ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་བྱུང་སྟེ་ཡུམ་གྱི་པདྨར་ཞུགས། སྐུའི་
དབྱིབས་བརྒྱུད་དེ་ཡང་སྔར་བཞིན་དུ་འཁོར། སྔགས་ཀྱི་འོད་ཟེར་གྱིས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་རྒྱུད་བསྐུལ་བར་བསྒོམ་ཞིང་བཟླ། འཁོར་གྱི་སྔགས་བཟླ་བའི་དུས་སུ་སྔར་བཞིན་འཁོར་བ་ལ་དམིགས་ནས་བཟླས་

པའི་སྔགས་ཀྱི་འོད་ཟེར་ལྷ་གང་ལ་ཕོག་པ་དེ་བདག་གི་དབང་དུ་གྱུར་པར་བསམ་ཞིང་ཕྲིན་ལས་ལ་བསྐུལ་བར་བསྒོམ། སྔགས་ཀྱི་འོད་ཟེར་ཞི་བ་ལ་དཀར་པོ་ལ་སོགས་པ་ལས་དང་རྗེས་སུ་མཐུན་པ་སྟེ། བཟླས་པའི་སྔགས་ནི། ཨོཾ་དྷ་ར་དྷ་
ར༑ དྷ་ར་ཡ་དྷ་ར་ཡ། མརྡྷ་མརྡྷ་བཛྲ་དྷྲྀཀ་ཕཊ་སྭཱ་ཧཱ། ཨོཾ་ཤ་ཤྭ་ཏ་པ་ར་མ་ཤཱ་ཤྭ་ཏ། ཨེ་ཧྱེ་ཧི། ཛི་ན་ཛིཀ་ཕཊ་སྭཱ་ཧཱ། ཨོཾ་བཛྲ་སཱུརྱ་ཏ་མོ་བི་དྷ་མ་ཧཱ་ས་མ་ཡ་སྟྭཾ་
ཨ་ཧཾ་རཏྣ་དྷྲྀཀ་ཕཊ་སྭཱ་ཧཱ། ཨོཾ་བཛྲ་དྷརྨཱ་ས་མ་ཡ་སྟྭཾ། ཧུ་ལུ་ཧུ་ལུ་ཨ་རོ་ལྀཀ་ཕཊ་སྭཱ་ཧཱ། ཨོ་ཕུ་ཕུ་ཕུ་ཧི་ཧི་ཧི་པྲཛྙཱ་དྷྲྀཀ་ཕཊ་སྭཱ་ཧཱ། ཡབ་ལྔའི་སྔགས་སོ། །ཨོཾ་ཨཱཿ དྭེ་ཥ་ར་ཏི་ཧཱུྃ་
ཕཊ་སྭཱ་ཧཱ། ཨོཾ་ཨཱཿམོ་ཧ་ར་ཏཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿརཏྣ་ར་ཏི་ཧཱུྃ་ཕཊ་སྭཱ་ཧཱ། ཨོཾ་ཨཱཿརཱ་ག་ར་ཏཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿབཛྲ་ར་ཏཱི་ཧཱུྃ་ཕཊ་སྭཱ་ཧཱ། ཡུམ་ལྔའིའོ། །ཨོཾ་ཨཱཿ གྃ་
ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་བཛྲ་གོ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿཙྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཙྃ་བཛྲ་ཙོོ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿ བྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ བྃ་བཛྲ་བེ་ཏཱ་ལི་ཧཱུྃ་ཕཊ་
སྭཱ་ཧཱ། ཨོཾ་ཨཱཿ གྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ གྷྃ་བཛྲ་གྷསྨ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿ པྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པྃ་བཛྲ་པུཀྐ་སཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཤྃ་ཧཱུྃ་ཕཊ་སྭཱ་ཧཱ། ཨོཾ་

༄༅། །ཨཱཿ ཤཾ་བཛྲ་ཤ་ཝ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿལཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿལཾ་བཛྲ་ཙཎྜ་ལཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿཊཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿཊཾ་བཛྲ་ཌོམྦི་ནཱི་ཧཱུྃ་ཕཊ་
སྭཱ་ཧཱ། རྡོ་རྗེ་ཅན་གྱི་ལྷ་མོ་རྣམས་ཀྱི་ས་བོན་དང་མཚན་གྱི་སྔགས་སོ། །ཨོཾ་ཨཱཿ སཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿསཾ་བཛྲ་སནྟ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པྃ་བཛྲ་པཱ་ཤ་ནི་ཧཱུྃ་
ཕཊ་སྭཱ་ཧཱ། ཨོཾ་ཨཱཿ བྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ བྃ་བཛྲ་བ་གུ་རེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཨོཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཨོཾ་བཛྲ་ཨངྐུ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པཱྃ་ཧཱུྃ་ཕཊ་སྭཱ་ཧཱ།
ཨོཾ་ཨཱཿ པྃ་བཛྲ་པུཥྤྃ་ཧཱུྃ་ཕཊ་སྭཱ་ཧཱ། ཨོ་ཨཱཿདྷཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿ དྷཾ་བཛྲ་དྷུ་པཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿ དཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ དཱྃ་བཛྲ་དཱི་པོ་ཧཱུྃ་ཕཊ་སྭཱ་ཧཱ། ཨོཾ་ཨཱཿ གྃ་ཧཱུྃ་
ཕཊ་སྭཱ་ཧཱ། ཨོཾ་ཨཱཿགྃ་བཛྲ་གནྡྷཾ་ཧཱུྃ་ཕཊ་སྭཱ་ཧཱ། ཕན་པའི་ལྷ་མོ་རྣམས་ཀྱིའོ། །ཨོཾ་ཨཱཿསཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿ སྃ་བཛྲ་སཱུརྱ་ཧ་སྟེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ དཱྃ་ཧཱུྃ་ཕཊ་སྭཱ་ཧཱ། ཨོཾ་
ཨཱཿ དཱྃ་བཛྲ་དཱི་པཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿརྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿརཾ་བཛྲ་ཨཱཿ་ལོ་ཀེ་ཧཱུྃ་ཕཊ་སྭཱ་ཧཱ། ཨོཾ་ཨཱཿཏཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿཏཾ་བཛྲ་ཏེ་ཊི་ཀ་རེ་ཧཱུྃ་ཕཊ་སྭཱ་ཧཱ། ཨོཾ་

ཨཱཿལྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿལཱྃ་བཛྲ་ལཱ་སྱ་ཧཱུྃ་ཕཊ་སྭཱ་ཧཱ། ཨོཾ་ཨཱཿཧྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཧྃ་བཛྲ་ཧསྱེ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ གྃ་བཛྲ་གཱི་ཏི་ཧཱུྃ་
ཕཊ་སྭཱ་ཧཱ། ཨོ་ཨཱཿ ནྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿནཾ་བཛྲ་ནྲྀ་ཏེ་ཧཱུྃ་ཕཊ་སྭཱ་ཧཱ། རྡོ་རྗེ་ཉི་མའི་ལྷ་མོ་རྣམས་ཀྱིའོ། །ཨོཾ་ཨཱཿ པྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པྃ་བཛྲ་པདྨེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ དྷྃ་
ཧཱུྃ་ཕཊ་སྭཱ་ཧཱ། ཨོཾ་ཨཱཿདྷྃ་བཛྲ་དྷརྨ་ད་ཡ་ཧཱུྃ་ཕཊ་སྭཱ་ཧཱ། ཨོཾ་ཨཱཿ སྥྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ སྥྃ་བཛྲ་སྥོ་ཊེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཤཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཤཱྃ་བཛྲ་ཤཱི་ཤེ་ཧཱུྃ་
ཕཊ་སྭཱ་ཧཱ། ཨོཾ་ཨཱཿ ཝྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཝཾ་བཛྲ་ཝཾ་སེ་ཧཱུྃ་ཕཊ་སྭཱ་ཧཱ། ཨོ་ཨཱཿ བཱྃ་ཧཱུྃ་ཕཊ་སྭཱ་ཧཱ། ཨོ་ཨཱཿ བཱྃ་བཛྲ་བཱི་ཎི་ཧཱུྃ་ཕཊ་སྭཱ་ཧཱ། ཨོ་ཨཱཿ མཾ་ཧཱུྃ་ཕཊ་སྭཱ་ཧཱ། ཨོཾ་
ཨཱཿ ཐམཾ་བཛྲ་མུརྫི་ཧཱུྃ་ཕཊ་སྭཱ་ཧཱ། ཨོཾ་ཨཱཿ མྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ མྃ་བཛྲ་མྲྀ་ཏངྒེ་ཧཱུྃ་ཕཊ་སྭཱ་ཧཱ། པདྨ་གར་དབང་གི་ལྷ་མོ་རྣམས་ཀྱིའོ། །ཨོཾ་ཨཱཿ ཏྃ་ཧཱུྃ་ཕཊ་སྭཱ་ཧཱ། ཨོ་ཨཱཿཏཾ་བཛྲ་ཏ་ལ་
ཧཱུྃ་ཕཊ་སྭཱ་ཧཱ། ཨོཾ་ཨཱཿ ཀྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཀྃ་བཛྲ་ཀྲྀཉྩ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཀྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཀཾ་བཛྲ་ཀི་པ་ཊ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པྃ་ཧཱུྃ་ཕཊ་སྭཱ་ཧཱ། 

༄༅། །ཨོཾ་ཨཱཿ པྃ་བཛྲ་པ་ཊ་དྷ་རི་ཎི་ཧཱུྃ་ཕཊ་སྭཱ་ཧཱ། ཨོཾ་ཨཱཿལྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿལྃ་བཛྲ་ལོ་ཙ་ནཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿམཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿམཱི་བཛྲ་མཱ་མ་ཀཱི་
ཧཱུྃ་ཕཊ་སྭཱ་ཧཱ། ཨོཾ་ཨཱཔཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པྃ་བཛྲ་པཎཱ་ར་ཝཱ་སི་ནི་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཏཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ ཏཱྃ་བཛྲ་ཏཱ་རེ་ཧཱུྃ་ཕཊ་སྭཱ་ཧཱ། རྟའི་རྒྱལ་པོའི་ལྷ་མོ་རྣམས་
ཀྱིའོ། །ཨོཾ་ཨཱཿ ཨོཾ་ཧཱུྃ་ཕཊ་སྭཱ་ཧཱ། ཨོ་ཨཱཿ ཨོཾ་བཛྲ་ཨངྐུ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ པཱྃ་བཛྲ་པཱ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ སྥྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ སྥ་
བཛྲ་སྤོ་ཊེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ གྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ གྷྃ་བཛྲ་གྷནྡྷེ་ཧཱུྃ་ཕཊ་སྭཱ་ཧཱ། སྒོ་མ་བཞིའི་ས་བོན་དང་མཚན་གྱི་སྔགས་ཏེ་གཙོ་བོ་ཡབ་ཡུམ་རྣམས་ལ་ཇི་ཙམ་བཟླས་པའི་བཅུ་ཆ་ལྷ་མོ་རྣམས་ཀྱི་སྔགས་
ཐུང་ལ་བཟླ། མཚན་སྔགས་རྣམས་ལན་རེས་ཆོག་པར་མཛད་དོ། །དེ་ནས་བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་བདག་དང་སེམས་ཅན་ཐམས་
ཅད་ལ་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་བཅོམ་ལྡན་འདས་རྡོ་རྗེ་མཁའ་འགྲོའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་

དངོས་གྲུབ་བླང་ངོ་། །དེ་ནས་དག་པ་རྗེས་སུ་དྲན་པ་ནི། སྙིང་རྗེ་ཡི་ནི་སྤྱན་དག་དམར། །སྤྱན་གྱི་རྣམ་དག་རྡོ་རྗེ་གསུམ། །ཞལ་རྣམས་རྣམ་ཐར་བརྒྱད་པོ་ཡིན། །ཕྱག་ནི་སྟོང་པ་བཅུ་
དྲུག་ཡིན། །བསྡུ་བའི་དངོས་པོ་བཞི་ཡིས་ནི། །ཞབས་ནི་བཞི་པར་བརྗོད་པའོ། །ཕྱག་རྒྱ་ཡི་ནི་སངས་རྒྱས་ལྔ། །ཁྲོ་བོ་གདུག་པ་འདུལ་བ་པོ། །བདེན་པ་རྣམ་པ་
བཞི་པོ་ནི། །རུས་པ་རུ་ནི་ཡོངས་གྱུར་པའོ། །གཟུགས་ཕུང་རྡོ་རྗེ་མ་རུ་གྱུར། །ཚོར་བ་གསང་བའི་གོོ་རཱི་མ། །འདུ་ཤེས་དེ་བཞིན་ཆུ་མ་སྟེ། །འདུ་བྱེད་རྡོ་རྗེ་མཁའ་
འགྲོ་མ། །རྣམ་ཤེས་ཉིད་ནི་བདག་མེད་མ། །ཕུང་པོ་དོན་དམ་པར་ན་མེད། །སྐྱེ་མཆེད་དྲག་ནི་རྣམ་དག་ཕྱིར། །དེ་རྣམས་ཡན་ལག་དྲག་ཏུ་འགྱུར། །ཞེ་སྡང་རྡོ་རྗེ་
འཁོར་ལོ་མ། །ཆུ་མ་རོ་ཡི་རྡོ་རྗེ་ཡིན། །ཕྲག་དོག་རྡོ་རྗེ་གཏི་མུག་མ། །རྡོ་རྗེ་རྡོ་རྗེ་མཁའ་འགྲོ་མ། །ས་རྣམས་གསང་བའི་གོ་རི་མ། །ཡིད་ལ་བདག་མེད་རྣལ་
འབྱོར་མ། །ས་ནི་པུཀྐ་སཱི་རུ་བཤད། །ཆུ་ཁམས་རི་ཁྲོད་མ་རུ་བརྗོད། །མེ་ནི་གཏུམ་མོར་ཤེས་པར་བྱ། །རླུང་ནི་གཡུང་མོ་རབ་ཏུ་གྲགས། །གཟུགས་ལ་དཀར་མོ་

༄༅། །རབ་ཏུ་བཤད། །སྒྲ་ལ་ཆོམ་རྐུན་མ་རབ་གྲགས། །དྲི་ཡི་ཆ་ལ་རོ་ལངས་མ། །རོ་ལ་གྷསྨ་རཱི་ཡི་གཟུགས། །རེག་ལ་ས་སྤྱོད་མ་རུ་བརྗོད། །ཆོས་ཀྱི་ཁམས་ལ་།
མཁའ་སྤྱོད་མའོ། །གཙོ་བོ་ལྔའི་ཕྱག་མཚན་གྱི་དག་པ་ནི། གློ་དང་དབུགས་དང་དེ་བཞིན་སྨྱོ། །ཁོང་སྐམ་མཛེ་དང་རྐང་ཤུ་དང་། །མཚེར་པ་མཆིན་པའི་རང་བཞིན་ཀྱང་། །གླང་པོ་
ལ་སོགས་རབ་ཏུ་གྲགས། །རྫི་མ་བྱི་དང་སོ་ནད་དང་། །མཁྲིས་པ་ཁྲག་དང་དེ་བཞིན་རླུང་། །བད་ཀན་འཛག་དང་ལུས་གས་དང་། །སྐྱ་སྦབ་འབྲས་ནི་རྨ་བྱ་སོགས། །རྐང་
བབ་ཚིལ་ན་རླིག་སྐྲངས་དང་། །རྒྱུ་མ་འཕེལ་དང་ལྷོག་པ་དང་། །འཁྲུ་དང་རིམས་ནད་རབ་གས་ནི། །ཀ་རནྡ་སོགས་རབ་ཏུ་གྲགས། །བརྗེད་བྱེད་དང་ནི་ཕོ་མཚན་ལུག །ཆུ་
སྲི་བ་དང་རྡོ་ཆུ་ཅན། །གཞང་ནད་སྐྲན་དང་བཀྲེས་ནད་དང་། །མིག་སེར་དོམ་ལ་སོགས་པའོ། །རླུང་དང་མཁྲིས་པ་མ་ཞུ་བའོ། །སྒྲིབ་གཡོགས་རབ་རིབ་གཅིན་སྲི་བ། །
གཞོགས་ཕྱེད་ན་དང་ལྐོག་འབྲས་དང༌། །རླུང་རྒྱས་གཟའ་ལྷག་ལ་སོགས་པའོ། །གཞལ་ཡས་ཁང་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན་དང༌། དུར་ཁྲོད་བརྒྱད་ནི་

ལུས་ཀྱི་བུ་ག་བརྒྱད་དང་། བསྟོད་པ་དང་སྨད་པ་ལ་སོགས་པ་འཇིག་རྟེན་གྱི་ཆོས་བརྒྱད་དག་པ་ཡིན་ནོ། །ཞེས་མོས་པ་ཙམ་བྱའོ། །ཡན་ལག་ལྷག་མ་རྣམས་ནི་སྒྲུབ་མཆོད་ཀྱི་སྐབས་འདིར་མི་མཁོ་བས་མ་
བྲིས་སོ། །མཆོད་པ་རྣམས་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་
པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །
བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁཾ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་
ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཧཱུྃ་བྃ་ཧོཿ ཁྃ་རྃ་མ་ཧཱ་ཨནྡྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿ ཧཱུྃ་ནས་ཤབྡ་ཨཱཿ ཧཱུྃ་བར་གྱིས་བྱིན་གྱིས་བརླབ། འདི་མན་ཆད་ཀྱི་མཆོད་པ་བྱིན་རླབས་ཐམས་ཅད་འདི་བཞིན་ཤེས་པར་
བྱའོ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རི་ཧཱུྃ་ཁཾ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿ ཧཱུྃ་བྃ་ཧོཿ ཁྃ་

༄༅། །རཾ་མ་ཧཱ་ཨརྒྷཾ་པྲ་ཏིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿ ཧཱུྃ་ནས་ཤབྡ་ཨཱཿཧཱུྃ་བར་རོལ་ཆེན་སྡུད་མེད་ཀྱི་ཁོངས་སུ་ཨོཾ་བཛྲ་གྷཎྚེ་ར་ཎི་སོགས་བརྗོད། གཡོན་པའི་མཐེབ་སྲིན་གྱིས་ནང་མཆོད་ནས་བླངས་ཏེ། ཧཱུྃ་ཨོཾ་ཧྲྃ་
ཨཱཾ་ཁཾ། མཱྃ་ལྃ་རྃ་བྃ་ཏཱྃ། གྃ་ཅྃ་བྃ་གྷྃ་པྃ་ཤྃ་ལྃ་ཊྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་མྃ་མྃ། ཏྃ་ཀྃ་ཀྃ་བྃ་ལྃ་མཱྃ་པྃ་ཏཱྃ། ཛཿ ཧཱུྃ་བྃ་ཧོཿ མཨོཾ་ཨཱཿ ཧཱུྃ་
གིས་འཐོར། སླར་ཡང་རོལ་ཆེན་དང་བཅས་པས། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །
པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །
གཡུང་མོས་སྐུ་ལ་འཁྱུད་པ་ཉིད། །ཞེས་ཡིད་བྱུང་གི་མཆོད་པ་དང༌། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་
རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཀྱིས་བསྟོད། 

འོག་ཏུ་ཕྱི་ནང་ཡིད་བྱུང་གི་མཆོད་བསྟོད་ཅེས་པ་རྣམས་འདི་བཞིན་ཤེས་པར་བྱའོ། །རས་བྲིས་ཀྱི་ཕྱོགས་ཡིན་ན་འོག་དངོས་གཞིའི་སྐབས་༼ ༡༡༠༽ བཞིན་དཀྱིལ་འཁོར་བསྡུས་ནས་གཙོ་བོའི་ང་རྒྱལ་གྱིས་བུམ་པ་སྟ་གོན་ལ་འཇུག་གོ །རྡུལ་ཚོན་གྱི་ཕྱོགས་ལ་ནི།
དེང་དུས་བདག་ཚེ་འབྲས་བུ་ཡོད། །བདག་གི་འཚོ་བའང་འབྲས་བུར་བཅས། །ལྷ་དང་དམ་ཚིག་གིས་མཉམ་པར། །འགྱུར་བར་བདག་ནི་སོམ་ཉི་མེད། །བྱང་ཆུབ་སེམས་
དཔའི་སེམས་གཅིག་ལས། །མི་ལྡོག་པར་ནི་བདག་གྱུར་ཏེ། །དེ་བཞིན་གཤེགས་པའི་རིགས་སུ་ནི། །དེང་བདག་སྐྱེས་པར་ཐེ་ཙོམ་མེད། །དེང་བདག་ཉི་མ་དམ་པ་སྟེ། །
བདག་གི་མཆོད་སྦྱིན་བླ་ན་མེད། །སངས་རྒྱས་ཐམས་ཅད་སྤྱན་འདྲེན་པས། །དེང་བདག་འདུས་པའི་མཆོག་ཡིན་ནོ། །ཞེས་སྤྲོ་བ་བསྐྱེད། ཐལ་མོ་དཔྲལ་བར་སྦྱར་ཏེ། ཨོཾ་སརྦ་ཏ་ཐཱ་ག་ཏ་
པཱ་ད་བནྡ་ནྃ་ཀ་རོ་མི། ཞེས་པས་ནམ་མཁར་བཞུགས་པའི་སངས་རྒྱས་རྣམས་ལ་ཕྱག་བྱ། སྤོས་དང་བཅས་པའི་རྡོར་དྲིལ་འཛིན་པས། མ་ལུས་ཕྱོགས་ན་བཞུགས་པ་ཡི། །སངས་རྒྱས་བདག་ལ་དགོངས་
སུ་གསོལ། །རྡོ་རྗེ་འཆང་ཆེན་རྣལ་འབྱོར་པ། །བདག་ནི་དཀྱིལ་འཁོར་བྲི་བར་འཚལ། །དེང་འདིར་སངས་རྒྱས་ཀུན་གཤེགས་ཏེ། །དངོས་གྲུབ་འདིར་ནི་སྩལ་དུ་གསོལ། ། 

༄༅། །ཞེས་ལན་གསུམ་བརྗོད། དེ་ནས་ཕྱོགས་བཞིའི་སློབ་དཔོན་བཞིས་དངོས་སུ་བཤམས་པའམ་ཡིད་ཀྱིས་སྤྲུལ་པའི་མཆོད་པ་བསང་སྦྱངས་བྱིན་གྱིས་བརླབ། དྲི་མེད་ཡིད་འོང་མའམ་མཚན་སྔགས་ཙམ་སྔོན་དུ་འགྲོ་བའི་ཆུ་བཞི་ཉེར་སྤྱོད་རོལ་
མོ་དང་བཅས་པས་མཆོད། ཧཱུྃ་ཨོཾ་ཏྲཱཾ་ཨཱྃ་ཁྃ་ཨོཾ་ཨཱཿ ཧཱུྃ་ཞེས་པས་ནང་མཆོད་ཕུལ། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །
རྡོ་རྗེ་མཁའ་འགྲོར་ཕྱག་འཚལ་བསྟོད། །རྣམ་པར་སྣང་མཛད་དག་པ་སྟེ། །རྡོ་རྗེ་ཞི་བ་དགའ་ཆེན་པོ། །རང་བཞིན་གྱིས་ནི་འོད་གསལ་མཆོག །སངས་རྒྱས་མཁའ་འགྲོར་
ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པས་གོས་པ་མེད། །རིན་ཆེན་མཁའ་འགྲོར་ཕྱག་འཚལ་བསྟོད། །རྡོ་རྗེ་
དཔག་མེད་རྒྱལ་པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་
རྒྱས༑ །བསམ་པ་ཐམས་ཅད་རྫོགས་མཛད་པ། །དངོས་ཀུན་དག་པ་ཉིད་ལས་བྱུང་། །སྣ་ཚོགས་མཁའ་འགྲོར་ཕྱག་འཚལ་བསྟོད་ཞེས་པའི་བསྟོད། དེ་ནས་ཤར་གྱི་སློབ་དཔོན་གྱིས། དེ་

བཞིན་གཤེགས་པ་ཀུན་ཞི་བ། །དེ་བཞིན་གཤེགས་པ་ཀུན་གྱི་གནས། །ཆོས་ཀུན་བདག་མེད་པ་ཡི་མཆོག །དཀྱིལ་འཁོར་དམ་པ་བཤད་དུ་གསོལ། །ལྷོ་ནས། མཚན་རྣམས་
ཐམས་ཅད་ཡང་དག་རྫོགས། །མཚན་མིན་ཐམས་ཅད་རྣམ་པར་སྤངས། །ཀུན་ཏུ་བཟང་པོ་སྐུ་ཡི་མཆོག །དཀྱིལ་འཁོར་དམ་པ་བཤད་དུ་གསོལ། །ནུབ་ནས། ཞི་བའི་ཆོས་
ནི་མཆོག་ལས་བྱུང་། །ཡེ་ཤེས་སྤྱོད་པ་རྣམ་སྦྱོང་བ། །ཀུན་ཏུ་བཟང་པོ་གསུང་གི་མཆོག །དཀྱིལ་འཁོར་དམ་པ་བཤད་དུ་གསོལ། །བྱང་ནས། སེམས་ཅན་ཀུན་གྱི་སེམས་ཆེན་
པོ༑ །རང་བཞིན་དག་པ་དྲི་མ་མེད། །ཀུན་བཟང་ཐུགས་མཆོག་ཁ་ལོ་སྒྱུར། །དཀྱིལ་འཁོར་དམ་པ་བཤད་དུ་གསོལ། །ཞེས་རེ་རེ་ནས་ལན་གསུམ་རེ་བརྗོད། དེ་ཙམ་མི་ནུས་ན་བཞི་ཆར་མགྲིན་
གཅིག་པས། དེ་བཞིན་གཤེགས་པ་ཀུན་ཞི་བ། །དེ་བཞིན་གཤེགས་པ་ཀུན་གྱི་གནས། །རྡོ་རྗེ་སེམས་དཔའ་ལས་བྱུང་བའི། །དཀྱིལ་འཁོར་འདྲེན་པས་བཤད་དུ་གསོལ། །
ཞེས་ལན་གསུམ་བརྗོད། མེད་ན་ནམ་མཁའ་ནས་བབས་པའི་རྣམ་སྣང་ལ་སོགས་པ་བཞིས་མཛད་པར་བསམས་ལ་ཚིག་རྣམས་རང་གིས་བརྗོད། དེ་ནས་རྡོར་དྲིལ་འཛིན་བཞིན་པས་ལངས་ཏེ་ཐལ་མོ་དཔྲལ་བར་སྦྱར་ཏེ་ཕྱག་བྱས་པར་བསམས་ལ། ཨོཾ་

༄༅། །སརྦ་ཏ་ཐཱ་ག་ཏ་པཱ་ད་བརྡ་ནཾ་ཀ་རོ་མི། ཞེས་བརྗོད། རང་རྡོ་རྗེ་འཆང་དུ་གྱུར། འཁྱུད་རྒྱ་དང་བཅས། ཨ་ཧཾ་བཛྲ་སཏཱ། སངས་རྒྱས་རྡོ་རྗེ་སེམས་དཔའ་བདག །རྡོ་རྗེ་ཉི་མ་བདག་
ཉིད་དེ། །དོན་ཡོད་རྡོ་རྗེ་ཆོས་བདག་ཉིད། །སངས་རྒྱས་ཐམས་ཅད་བདག་ཉིད་ཡིན། །ཞེས་བརྗོད་ལ་ང་རྒྱལ་བཟུང་། གཙུག་ཏོར་གྱི་ཕྱག་རྒྱ་སྤྱི་བོར་བཟློག་སྟེ། ཧཱུྃ་བཛྲ་ཨུཏྟིཥྛ་བདག་གིས་
བསྒོམས་པའི་དཀྱིལ་འཁོར་ནམ་མཁར་བྱོན་ཏེ་རང་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་གྱིས་བྱེ་བའི་རྡོ་རྗེ་ཅན་ཕྱག་གཉིས་པར་གྱུར་ཞེས་བརྗོད་ཅིང་སློབ་དཔོན་ཤར་དུ་བྱོན་ཏེ་སྒོར་
གྲལ་བསྒྲིགས་གདན་རྣམས་བསྡུས་ལ་སྟ་གོན་གྱི་སྔོན་དུ་འགྲོ་བ་ནི། ས་ཆོག་གི་སྐབས་ལྟར་གར་བསླང་བ། འགྱིང་བཙལ་བ། བསྡིགས་པ་རྣམས་ལན་གསུམ་རེ། རྩ་བའི་སྟང་སྟབས་བརྒྱད་པོ་ལ་བཅའ་བ་གསུམ་སྒྲུབ་པ་གསུམ། བསྡུ་བ་གསུམ་སྟེ་ཚུལ་
དགུ་དགུའི་སྒོ་ནས་བྱས་ཏེ་ས་གཞི་ཐམས་ཅད་རྡོ་རྗེའི་རང་བཞིན་དུ་བསམ། ཨོཾ་མེ་དཱི་ནི་བཛྲ་བྷ་ཝ་བནྡྷ་ཧཱུྃ། ཨོཾ་བཛྲ་པཱ་ཀཱ་ར་ཧཱུྃ་བྃ་ཧཱུྃ། ཨོཾ་བཛྲ་པཉྫར་ཧཱུྃ་ཡྃ་ཧཱུྃ། ཨོཾ་བཛྲ་ཝི་ཏཱ་ན་ཧཱུྃ་ཁཾ་ཧཱུྃ། ཨོཾ་བཛྲ་ས་
ར་ཛཱ་ལ་ཏྲཾ་སཾ་ཏྲཾ། ཨོཾ་བཛྲ་ཛྭཱ་ལ་ཨ་ན་ལཱརྐ་ཧཱུྃ་རཾ་ཧཱུྃ། རྡོ་རྗེའི་ས་གཞི་ར་བ་གུར་བླ་རེ་མདའི་དྲ་བ་མེ་རི་འབར་བ་དང་བཅས་པའི་སྲུང་བའི་འཁོར་ལོར་གྱུར་ཞེས་པས་སྲུང་འཁོར་གསལ་གདབ།

ཕུར་བུ་རྣམས་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་ཧཱུྃ་བཅུ་ལས་བྱུང་བའི་ཕུར་བུ་བཅུ་སྟོད་གཤིན་རྗེའི་
གཤེད་ལ་སོགས་པའི་ཁྲོ་བོ་བཅུ་གཡས་པས་རང་རང་གི་ཕྱག་མཚན་འཕྱར་བའི་ཚུལ་གྱིས་འཛིན་ཅིང་། གཡོན་སྡིགས་མཛུབ་མཛད་པ། ལྟེ་བ་མན་ཆད་མདུང་རྩེ་གཅིག་པའི་
དབྱིབས་ཅན་བགེགས་དང་ལོག་འདྲེན་ཐམས་ཅད་འབིགས་པའི་ནུས་པ་དང་ལྡན་པར་གྱུར། ཞེས་པས་བྱིན་གྱིས་བརླབས་ལ། དཀྱིལ་འཁོར་གྱི་ཁང་པའི་ཕྱོགས་མཚམས་བརྒྱད་དུ་སོང་སྟེ། ཕུར་ཁུང་སོ་སོའི་
རྩར་སླེབ་པ་དང་། བརྡབ་པའི་ཚེ་རྐང་པ་གཡས་པའི་མཐིལ་དང་། གཡོན་པའི་པུས་མོ་ས་ལ་བཙུགས་ཏེ། ལག་པ་གཡོན་པས་ཕུར་བུ་སོ་སོའི་མགུལ་ནས་བཟུང་། གཡས་པས་རྡོ་རྗེས་མཚན་པའི་ཐོ་བ་ཐོགས་ཏེ་ཕུར་བུའི་སྤྱི་བོ་ནས་བརྡུང་ཞིང༌། ཨོཾ་
སུམྦྷ་ཞེས་པས་ཤར་དུ་གདབ་ནི་སུམྦྷ་ཧཱུྃ་ཧཱུྃ་ཕཊ་ཅེས་པས་སྟེང་དུ་གདབ་ཚུལ་བྱས་ལ་ཤར་གྱི་གཡས་སུ་གདབ། ཨོ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ་ཅེས་པས་བྱང་དང་། ༀ་གྲྀཧྞ་པ་ཡ་ཅེས་པས་ནུབ་དང་། གྲིདྡྷཱ་པ་ཡ་ཧཱུྃ་ཧཱུྃ་ཕཊ་ཅེས་པས་
འོག་ཏུ་གདབ་ཚུལ་བྱས་ཏེ་ནུབ་ཀྱི་གཡོན་དུ་གདབ། ཨོ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ་ཅེས་པས་ལྷོར་གདབ། ཨོཾ་གྷ་གྷ། གྷ་ཏ་ཡ་གྷ་ཏ་ཡ། སརྦ་དུཥྜཱཾ་བིགྷྣཱཾ་ཧཱུྃ་ཕཊ་ཅེས་པས་ཤར་ལྷོ་དང་། ཨོ་ཀཱི་

༄༅། །ལ་ཡ་ཀཱི་ལ་ཡ་སརྦ་པཱ་པཾ་ཧཱུྃ་ཕཊ། ཅེས་པས་ལྷོ་ནུབ་དང་། ཨོཾ་ཧཱུྃ་ཧཱུྃ་ཧཱུྃ་བཛྲ་ཀཱི་ལ་ཡ་བཛྲ་དྷ་རོ་ཨཱཛཱ་པ་ཡ་ཏི་སརྦ་བིགྷྣཱཾ་ཀཱ་ཡ་ཝཱཏྟ་བཛྲ་ཀཱི་ལ་ཡ་ཧཱུྃ་ཕཊ། ཅེས་པས་ནུབ་བྱང་
དང་། ཨོ་བཛྲ་མུངྒ་ར་བཛྲ་ཀཱི་ལ་ཡ་ཨཱ་ཀོ་ཊ་ཡ་ཧཱུྃ་ཕཊ་ཅེས་པས་བྱང་ཤར་དུ་གདབ། ཕུར་བུ་གཅིག་ལས་མེད་ན་ཕྱོགས་མཚམས་རྣམས་སུ་གདབ་ཚུལ་བྱས་ལ་མཐར་བྱང་ཤར་དུ་གདབ་བོ། །དེ་དག་གི་ཚེ་རོལ་མོའི་སྒྲ་རྒྱུན་མ་ཆད་པར་
བྱའོ༑ །དེ་ནས་ལས་རྡོར་གྱིས་ཐིག་ལ་རྡུལ་ཕྱག་བྱས་ནས་ལྷ་གནས་རྣམས་སུ་དྲིའི་ཐིག་ལེ་དང་། མེ་ཏོག་གི་ཚོམ་བུ་ལྔ་བཅུ་རྩ་བཞི་དགོད། འདོད་སྣམ་གྱི་སྟེང་དུ་སྒོས་མཆོད་སྤོས་མར་མེ་ཞལ་ཟས་གསུམ་ལྷ་གྲངས་དང་མཉམ་པའམ། མ་འབྱོར་ན་དཀྱིལ་
འཁོར་ལྔ་ལ་ལྔ། གཙོ་བོ་ལ་གཅིག་ལྷག་པ་དང་། སྒོ་མ་བཞི་ལ་གཅིག་སྟེ་ཚན་པ་བདུན་ནི། ཤར་དུ་གསུམ། ནུབ་ཏུ་གཉིས། ལྷོ་བྱང་དུ་རེ་རེ་བཀོད། དུར་ཁྲོད་ཀྱི་སྟེང་ཙམ་ནས་ཤར་ལྷོའི་ཟུར་ཐིག་གི་སྟེང་དུ་ཞབས་བསིལ་ཆུ་ལ་དྲི་བཟང་གིས་བསྒོས་
པའི་འདག་རྫས་སྦྱར་བ་དང་། ལྷོའི་ཚངས་ཐིགས་ལ་ཉེ་བར་ཞལ་བསིལ་ཆུ་ལ་འོ་མའམ་ཀ་ར་སྦྱར་བ་དང་། ཚངས་ཐིག་གི་གཡོན་ངོས་སུ་འཐོར་འཐུང་ཆུ་གཙང་ལས་རྫས་གང་ཡང་མི་དགོས། ལྷོ་ནུབ་ཏུ་མཆོད་ཡོན་གཞན་ནས་བཤད་པའི་རྫས་བདུན་ནམ།
དྲི་ཞིམ་པོའི་མེ་ཏོག་དཀར་པོ་བཅུག་པ་རྣམས་བཤམ། བྱང་ཤར་གྱི་ཟུར་ཐིག་གི་སྟེང་དུ་མེ་ཏོག །བྱང་གི་ཚངས་ཐིག་དང་ཉེ་བར་བདུག་སྤོས། ཚངས་ཐིག་གི་སྟེང་དུ་མར་མེ། ཚངས་ཐིག་དང་ཉེ་བར་དྲི་ཆབ་ཆུ་ལ་ཙནྡན་དཀར་པོ། གུར་གུམ། ག་

པུར་རྣམས་སྦྱར་བ་དང་། ནུབ་བྱང་དུ་ལྷ་བཤོས་རྣམས་བཤམ། དབང་ལྡན་ནས་མེའི་བར་དུ་གཏོར་མ་ཟླུམ་པོ་མཐེབ་ཀྱུ་བཞིས་བསྐོར་བ་ལྔའམ་གཉིས་གང་ཡང་རུང་བ་བཤམ། དཀྱིལ་འཁོར་གྱི་ཤར་ཕྱོགས་སུ་འཇོག་པར་བཤད་ཀྱང་ལག་ལེན་བདེ་ཕྱིར་
ཞབས་བསིལ། ཞལ་བསིལ། མཆོད་ཡོན་གསུམ་གྱི་ནང་ཐད་དུ་མཉྫི་རེའི་ཁར་བཟེད་ཞལ་གསུམ་གྱི་ནང་དུ་མེ་ཏོག་ཅུང་ཟད་རེ་བླུགས་ལ་བཞག་གོ །ལས་རྡོར་གྱིས་བཤམ་བཀོད་བྱེད་ཚེ་དཔོན་སློབ་རྣམས་གྲལ་ལ་འཁོད་ནས་ངག་འདོན་ལ་འཇུག་སྟེ།
བཞི་པ་ནི། རྣམ་རྒྱལ་བུམ་པའི་སྟེང་དུ་མཆོད་ཡོན་རྡོ་རྗེ་གཟུངས་ཐག་བཅས་བཞག་ལ། བུམ་པ་གཉིས་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་
པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་རིན་པོ་ཆེའི་བུམ་པ་གཉིས་ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་ཡེལ་བ།
མཆུ་འཕྱང་བ། ལྷའི་གོས་ཀྱི་མགུལ་ཆིངས་དང་དཔག་བསམ་གྱི་ཡལ་གས་ཁ་བརྒྱན་པ། དྲི་ཞིམ་པོའི་ཆུ་དང་བཅུད་རྣམས་ཀྱིས་ཡོངས་སུ་གང་བའི་རྣམ་པར་རྒྱལ་བའི་བུམ་པའི་
ནང་གི་དབུས་དང་ཕྱོགས་བཞིར་པྃ་ལས་པདྨ་དཀར་དམར་འདབ་མ་བརྒྱད་པ་རེ་རེ། དེ་རྣམས་ཀྱི་ལྟེ་བར་ཉོན་མོངས་པ་ལ་སོགས་པ་བདུད་བཞིའི་ངོ་བོ་ཚངས་པ་སེར་པོ།

༄༅། །དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ་རྣམས་གོང་ནས་གོང་དུ་བཀན་པའི་སྙིང་གར་དབུས་དང་ཕྱོགས་གཞན་གསུམ་དུ་ཉི་མ། ཤར་དུ་ཟླ་བ། 
འདབ་མ་རྣམས་དང་ཕྱིའི་ཕྱོགས་བཞིའི་སྣ་ཚོགས་པདྨའི་གདན་གྱི་སྟེང་དུ། ཟླ་བ་དང་། ཉི་མ་དང་། རོའི་གདན། ལས་ཐམས་ཅད་པའི་བུམ་པར་སྣ་ཚོགས་པདྨ་དང་ཉི་མའི་
གདན་དང་བཅས་པར་གྱུར། གཙོ་བོ་ལྔའི་གདན་གྱི་སྟེང་དུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་ཨ་ཨཱ་ནས་ཨོཾ་ཨལན་གཉིས་བརྗོད། ཞུ་བ་ལས་བྱུང་བའི་ཟླ་བའི་
དཀྱིལ་འཁོར་ལྔར་གྱུར་པ་ནི་མེ་ལོང་ལྟ་བུའི་ཡེ་ཤེས། དེ་རྣམས་ཀྱི་སྟེང་དུ་སངས་རྒྱས་ཀྱི་དཔེ་བྱད་བཟང་པོ་བརྒྱད་ཅུའི་ངོ་བོ་ཀ་ཁ་ནས་ཌ་ཌྷའི་བར་ལན་གཉིས་བརྗོད། ཞུ་བ་ལས་ཉི་མའི་
དཀྱིལ་འཁོར་ལྔ་མཉམ་པ་ཉིད་ཀྱི་ཡེ་ཤེས། དབུས་ཀྱི་ཉི་ཟླ་ཁ་སྦྱོར་གྱི་བར་དུ་ཧཱུྃ་དང་མཱྃ་ལས་རྡོ་རྗེ་དང་གྲི་གུག་ཧཱུྃ་དང་མཱྃ་གྱིས་མཚན་པ། ཤར་གྱི་ཉི་ཟླ་ཁ་སྦྱོར་གྱི་བར་དུ་ཨོཾ་དང་
ལྃ་ལས་འཁོར་ལོ་དང་གྲི་གུག་ཨོ་དང་ལྃ་གྱིས་མཚན་པ། ལྷོའི་ཉི་ཟླ་ཁ་སྦྱོར་གྱི་བར་དུ་ཏྲཱྃ་དང་ཏཱྃ་ལས་རིན་པོ་ཆེ་དང་གྲི་གུག་ཏྲཱྃ་དང་ཏྭཾ་གིས་མཚན་པ། ནུབ་ཀྱི་ཉི་ཟླ་ཁ་སྦྱོར་གྱི་བར་

དུ་ཨོཾ་དང་པོ་ལས་པདྨ་དང་གྲི་གུག་ཨཱྃ་དང་པོ་གྱིས་མཚན་པ། བྱང་གི་ཉི་ཟླ་ཁ་སྦྱོར་གྱི་བར་དུ་ཁྃ་དང་ཏཱྃ་ལས་རལ་གྲི་དང་གྲི་གུག་ཁྃ་དང་ཏཱྃ་གིས་མཚན་པ་རྣམས་སོ་སོར་རྟོག་པའི་ཡེ་
ཤེས༑ དེ་རྣམས་རོ་གཅིག་ཏུ་འདྲེས་པ་བྱ་བ་གྲུབ་པའི་ཡེ་ཤེས། དེ་ལས་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་དབུས་སུ་རྡོ་རྗེ་མཁའ་འགྲོ་སྐུ་མདོག་དབང་པོ་
སྔོན་པོ་ལྟ་བུ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་སྔོ། གཡས་དཀར་གཡོན་དམར། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་
གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ། བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་
ལྷ༑ གཤིན་རྗེ། ནོར་སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་ནག་པོས་མཚན་ཅིང་། ཡུམ་མཱ་མ་ཀཱི་སྐུ་མདོག་སྔོན་མོ་དང་མཉམ་པར་སྦྱོར་བ། ཤར་དུ་རྟག་པ་སྐུ་
མདོག་ཟླ་བ་ལྟར་དཀར་ཞིང་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ་རྩ་བའི་ཞལ་དཀར་བ་གཡས་གནག་གཡོན་དམར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་

༄༅། །གཡས་པ་རྣམས་ན། རྨ་བྱ། མ་ཧེ། ཆུ་སྲིན་མ་ཀ་ར། ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ།
སྤྲིན་ཤུགས། སྦྲུལ་ཧ་ལ། རྩངས་པ་ནག་པོ། བྱི་བ། གཡག །གླ་བ། བྱ་བཞད་རྣམས་འཛིན་པ། རྩ་ཞལ་གྱི་སྤྱི་བོར་འཁོར་ལོ་དཀར་པོས་མཚན་ཞིང་། ཡུམ་
སངས་རྒྱས་སྤྱན་མ་སྐུ་མདོག་དཀར་མོ་དང་མཉམ་པར་སྦྱོར་བ། ལྷོར་རིན་ཆེན་རྒྱལ་པོ་སྐུ་མདོག་གསེར་བཙོ་མ་ལྟ་བུ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ་རྩ་བའི་ཞལ་སེར་
གཡས་གནག་གཡོན་དམར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་བྱ་ཀ་རན། ངུར་པ། ལུག །བྱེའུ་ཙ་ཀོ་ར། བྱེ་ཁྲ། ཧོར་ཁྲ། 
འོལ་བ། ཉ་ཁྲ། གཡོན་པ་རྣམས་ན་སྟོབས་ཀྱི་རྒྱུ། དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས། མཐའ་ཡས་རྣམས་འཛིན་པ། རྩ་
ཞལ་གྱི་སྤྱི་བོར་རིན་པོ་ཆེ་སེར་པོ་ཟུར་བརྒྱད་པས་མཚན་ཅིང་། ཡུམ་རིན་ཆེན་སྒྲོལ་མ་སྐུ་མདོག་སེར་མོ་དང་མཉམ་པར་སྦྱོར་བ། ནུབ་ཏུ་རྟ་མགྲིན་སྐུ་མདོག་པདྨ་རཱ་ག་ལྟར་

དམར་བ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་དམར་གཡས་གནག་གཡོན་དཀར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་
དོམ༑ བྱ་རྒོད། བསེ། བ་མེན། སྟག །སྤྲེ་ལུ། ཆུ་སྲིན་ན་ཀྲ། ཅེ་སྤྱང་། གཡོན་པ་རྣམས་ན་ཁྭ། འུག་པ། བྱ་དཀར། ནེ་ཙོ། སེང་གེ །ས་ར་ས།
ཀྲྀཥྞ་ས་རི། ཕག་རྣམས་འཛིན་པ། རྩ་ཞལ་གྱི་སྤྱི་བོར་པདྨ་དམར་པོས་མཚན་ཅིང་། ཡུམ་གོས་དཀར་མོ་སྐུ་མདོག་དམར་མོ་དང་མཉམ་པར་སྦྱོར་བ། བྱང་དུ་རྟ་མཆོག་སྐུ་
མདོག་ཨིནྡྲ་ནཱི་ལ་ལྟར་ལྗང་བ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ་རྩ་ཞལ་རྟའི་གདོང་པ་ཅན་ལྗང་གུ། གཡས་གནག་གཡོན་དཀར་བ་ཕྱག་བཅུ་དྲུག་གིས་ཐོད་པ་བཅུ་དྲུག་
བཟུང་བའི་གཡས་པ་རྣམས་ན་གཟའ་ལྷག །ཕུར་བུ། མཇུག་རིངས། སྒྲ་གཅན། མིག་དམར། པ་སངས། སྤེན་པ། ཁྱབ་འཇུག །གཡོན་པ་རྣམས་ན་དབང་པོ།
ཚངས་པ། དྲག་པོ། བདུད་སྡིག་ཅན། ཁྱབ་འཇུག་གི་བུ་མོ་གཤོལ་མདའ་འཛིན། ལྷ་རྒྱལ་བ་དམ་པ། ཐགས་ཟངས་རིས། ལྷ་མ་ཡིན་སྟོབས་ལྡན་རྣམས་འཛིན་པ། 

༄༅། །རྩ་ཞལ་གྱི་སྤྱི་བོར་རལ་གྲི་དཀར་པོས་མཚན་ཅིང་། ཡུམ་དམ་ཚིག་སྒྲོལ་མ་སྐུ་མདོག་ལྗང་གུ་དང་མཉམ་པར་སྦྱོར་བ། ཐམས་ཅད་ཀྱི་སྟེང་ཞལ་དུད་ཀ །རྒྱབ་
ཞལ་བཞི་ནག་པ། ཞལ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་རྫོགས་པ་ལྔ་ལྔས་དབུ་ལ་བརྒྱན་པ།
རློན་པ་ལྔ་བཅུའི་དོ་ཤལ་ཅན། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ། རྐེད་པ་ལ་སྐེ་རགས། སེ་རལ་
ཁར་མཆོད་ཕྱིར་ཐོགས། ལུས་ཐམས་ཅད་ལ་ཐལ་ཆེན་གྱི་རྒྱ་སྟེ་ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱང་བའི་བརླ་ལ་གཡོན་གཉིས་བསྐུམ་པའི་སོར་མོ་རྣམས་
གཏད་པའི་སྐྱིལ་ཀྲུང་ཕྱེད་པའི་གར་གྱིས་བཞུགས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་། །སྙིང་རྗེ་ངམ་དང་ཞི་བ་སྟེ། །གར་གྱི་ཉམས་དགུ་
དང་ལྡན་པ། །འདི་དག་གི་པང་ན་གནས་པའི་ཡུམ་རྣམས་ཀྱང་ཞལ་གཅིག་ཕྱག་གཉིས་མ། སྤྱན་གསུམ་དང་ལྡན་ཞིང་ཞལ་མཆེ་བ་གཙིགས་པ། དབུ་སྐྲ་སེར་པོ་གྱེན་དུ་བརྗེས་

པ༑ ཕྱག་གཡས་པས་གྲི་གུག་སྡིགས་མཛུབ་དང་བཅས་པ་ནམ་མཁའ་ལ་འཕྱར་ཞིང་། གཡོན་པས་བདུད་བཞིའི་ཁྲག་གིས་གང་བའི་ཐོད་པ་འཛིན་པས་ཡབ་ཀྱི་མགུལ་ནས་
འཁྱུད་པ། མི་མགོ་སྐམ་པོ་ལྔས་དབུར་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཐལ་ཆེན་མ་གཏོགས་པའི་ཕྱག་རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་
བསྐུམ་པས་ཡབ་ལ་འཁྲིལ་བ། ཡབ་ཡུམ་ཐམས་ཅད་ཀྱང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །ཡུམ་རྣམས་ཀྱི་མཁའ་མི་དམིགས་ཏེ་སྟོང་པའི་ངང་ལས་ཨཿ
ལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨཿས་མཚན་པ། ཡབ་ཀྱི་གསང་གནས་མི་དམིགས་ཏེ་སྟོང་པའི་ངང་ལས་ཧཱུྃ་ལས་རྡོ་རྗེ་ཧཱུྃ་གིས་མཚན་པ། ༀ་པདྨ་སུ་ཁ་དྷ་ར་
མ་ཧཱ་རཱ་ག་སུ་ཁནྡཱ་ད་ཙ་ཏུ་རཱ་ནནྡཱ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཨོཾ་བཛྲ་མ་ཧཱ་དྭེ་ཥ་ཙ་ཏུ་རཱ་ནནྡ་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་ཐ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཡབ་ཡུམ་
ཐབས་ཤེས་རབ་སྙོམས་པར་ཞུགས་པའི་སྒྱུ་མ་བདེ་བའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། རིགས་ལྔ་སོ་སོའི་ཞལ་དུ་ཞུགས། སྐུའི་དབྱིབས་བརྒྱུད། །

༄༅། །རྡོ་རྗེའི་ལམ་ནས་སོ་སོའི་ཡུམ་གྱི་མཁར་ཐིག་ལེ་བརྒྱད་བརྒྱད་དང་། སླར་ཡང་མཱ་མ་ཀཱིའི་མཁར་ཐིག་ལེ་ལྔ་དང་བཅས་པར་གྱུར། དེ་རྣམས་གྃ་ཙྃ་བྃ་གྷྃ་པྃ་ཤྃ་ལྃ་ཌྃ། 
སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། བྃ་དྷྃ་སྥྃ་ཤྃ་ཝྃ་བཱྃ་མྃ་མྃ། ཏྃ་ཀྃ་ཀྃ་པྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿཧཱུྃ་རྣམས་སུ་གྱུར། དེ་རྣམས་སོ་སོའི་འཁོར་གྱི་ལྷ་མོ་བདུད་རྩི་
འཁྱིལ་པ་དང་བཅས་པ་རྣམས་སུ་གྱུར་ཏེ། དེ་རྣམས་ཡུམ་གྱི་མཁའ་ནས་ཕྱིར་སྤྲོས་ཏེ། རྣམ་རྒྱལ་བུམ་པའི་གདན་རྣམས་དང་། ལས་ཐམས་ཅད་པའི་བུམ་པར་གདན་གྱི་སྟེང་དུ་
འཁོད་པ་ནི། རྣམ་རྒྱལ་བུམ་པའི་རྡོ་རྗེ་ཅན་གྱི་དཀྱིལ་འཁོར་གྱི་ཤར་གྱི་འདབ་མ་ལ་གཽ་རཱི་དཀར་མོ་གཡས་ལྕགས་ཀྱུ་འཛིན་པ། ལྷོར་ཙཽ་རཱི་སེར་མོ་གཡས་རྡོ་རྗེ་ཞགས་པ་འཛིན་པ།
ནུབ་ཏུ་བེ་ཏཱ་ལཱི་དམར་མོ་གཡས་རྡོ་རྗེ་ལྕགས་སྒྲོག་འཛིན་པ། བྱང་དུ་གྷསྨ་རི་ལྗང་གུ་གཡས་རྡོ་རྗེས་མཚན་པའི་དྲིལ་བུ་འཛིན་པ། བྱང་ཤར་དུ་པུཀྐ་སཱི་ནག་མོ་གཡས་རི་རབ་འཛིན་
པ༑ ཤར་ལྷོ་ཤ་ཝ་རཱི་དཀར་མོ་གཡས་བྱང་ཆུབ་ཀྱི་སེམས་ཀྱིས་གང་བའི་བུམ་པ་འཛིན་པ། ལྷོ་ནུབ་ཏུ་གདོལ་པ་མོ་སྔོན་མོ་གཡས་མེ་ཐབ་འཛིན་པ། ནུབ་བྱང་དུ་གཡུང་མོ་ལྗང་

གུ་གཡས་རླུང་གིས་བསྐྱོད་པའི་རྒྱལ་མཚན་འཛིན་པ། ཕན་པའི་དཀྱིལ་འཁོར་གྱི་ཤར་གྱི་འདབ་མ་ལ་སྐམ་པ་མ་ནག་མོ་གཡས་སྐམ་པ་འཛིན་པ། ལྷོར་ཞགས་པ་མ་སེར་མོ་གཡས་
ཞགས་པ་འཛིན་པ། ནུབ་ཏུ་དོལ་ཟླུམ་མ་དམར་མོ་གཡས་ཉ་རྒྱ་འཛིན་པ། བྱང་དུ་ལྕགས་ཀྱུ་མ་ལྗང་གུ་གཡས་ལྕགས་ཀྱུ་འཛིན་པ། བྱང་ཤར་དུ་མེ་ཏོག་མ་དཀར་མོ་གཡས་མེ་
ཏོག་འཛིན་པ། ཤར་ལྷོར་བདུག་སྤོས་མ་དུད་ཁ་གཡས་སྤོས་སྣོད་འཛིན་པ། ལྷོ་ནུབ་ཏུ་མར་མེ་མ་སེར་མོ་གཡས་མར་མེ་འཛིན་པ། ནུབ་བྱང་དུ་བྱུག་པ་མ་དམར་མོ་གཡས་དྲིའི་
དུང་ཆོས་འཛིན་པ། རྡོ་རྗེ་ཉི་མའི་དཀྱིལ་འཁོར་གྱི་ཤར་གྱི་འདབ་མ་ལ་ཉི་ལག་མ་དཀར་མོ་གཡས་ཉི་མའི་དཀྱིལ་འཁོར་འཛིན་པ། ལྷོར་མར་མེ་མ་སྔོན་དམར་གཡས་མར་མེའི་
མཆོད་སྡོང་འཛིན་པ། ནུབ་ཏུ་རིན་ཆེན་དཀར་མདའ་མ་སེར་མོ་གཡས་རིན་པོ་ཆེ་འཛིན་པ། བྱང་དུ་གློག་ལག་མ་ལྗང་གུ་གཡས་གློག་གི་ཕྲེང་བ་འཛིན་པ། བྱང་ཤར་དུ་སྒེག་མོ་
དཀར་མོ་གཡས་ཁུ་ཚུར་རྐེད་པར་འཇོག་པ། ཤར་ལྷོར་བཞད་པ་མ་དམར་མོ་གཡས་སོའི་ཕྲེང་བ་ཁ་འགྲམ་གཡས་སུ་འཛིན་པ། ལྷོ་ནུབ་ཏུ་གླུ་མ་སེར་མོ་གཡས་ཁ་ནས་ཚིག་འབྱིན་

༄༅། །པའི་ཚུལ་བྱེད་པ། ནུབ་བྱང་དུ་གར་མ་ལྗང་གུ་གཡས་གར་གྱི་ཚུལ་བྱེད་པ། པདྨ་གར་དབང་གི་དཀྱིལ་འཁོར་གྱི་ཤར་གྱི་འདབ་མ་ལ་པདྨ་དཀར་མོ་གཡས་པདྨ་
འཛིན་པ། ལྷོར་ཆོས་འབྱུང་མ་སེར་མོ་གཡས་ཆོས་འབྱུང་འཛིན་པ། ནུབ་ཏུ་ལྕགས་སྒྲོག་མ་ནག་མོ་གཡས་ལྕགས་སྒྲོག་འཛིན་པ། བྱང་དུ་འཁྱུད་མ་ལྗང་གུ་གཡས་འཁྱུད་པའི་
ཚུལ་བྱེད་པ། བྱང་ཤར་དུ་གླིང་བུ་མ་སེར་མོ་གཡས་གླིང་བུ་འཛིན་པ། ཤར་ལྷོར་པི་ཝང་མ་དཀར་མོ་གཡས་པི་ཝང་འཛིན་པ། ལྷོ་ནུབ་ཏུ་རྔ་ཟླུམ་མ་ལྗང་གུ་གཡས་རྔ་ཟླུམ་
འཛིན་པ། ནུབ་བྱང་དུ་རྫ་རྔ་མ་དཀར་མོ་གཡས་རྫ་རྔ་འཛིན་པ། རྟ་མཆོག་གི་དཀྱིལ་འཁོར་གྱི་ཤར་གྱི་འདབ་མ་ལ་སྒོ་ལྕགས་མ་དཀར་མོ་གཡས་སྒོ་ལྕགས་འཛིན་པ། ལྷོར་ལྡེ་
ཀྱོག་མ་སེར་མོ་གཡས་ལྡེ་ཀྱོག་འཛིན་པ། ནུབ་ཏུ་སྒོ་གླེགས་མ་དམར་མོ་གཡས་སྒོ་གླེགས་འཛིན་པ། བྱང་དུ་གོས་འཛིན་མ་སྔོན་མོ་གཡས་གོས་འཛིན་པ། བྱང་ཤར་དུ་སྤྱན་མ་
དཀར་མོ་གཡས་འཁོར་ལོའི་ལྟེ་བར་སྤྱན་གྱིས་མཚན་པ་འཛིན་པ། ཤར་ལྷོར་མཱ་མ་ཀཱི་སྔོན་མོ་གཡས་རྡོ་རྗེ་འཛིན་པ། ལྷོ་ནུབ་ཏུ་གོས་དཀར་མོ་དམར་མོ་གཡས་པདྨ་འཛིན་པ། 

ནུབ་བྱང་དུ་སྒྲོལ་མ་ལྗང་གུ་གཡས་ཨུཏྤ་ལ་འཛིན་པ། ཕྱིའི་ཕྱོགས་བཞིའི་ཤར་དུ་ལྕགས་ཀྱུ་མ་དཀར་མོ་གཡས་ལྕགས་ཀྱུ་འཛིན་པ། ལྷོར་ཞགས་པ་མ་སེར་མོ་གཡས་ཞགས་པ་
འཛིན་པ། ནུབ་ཏུ་ལྕགས་སྒྲོག་མ་དམར་མོ་གཡས་ལྕགས་སྒྲོག་འཛིན་པ། བྱང་དུ་དྲིལ་བུ་མ་ལྗང་གུ་གཡས་དྲིལ་བུ་འཛིན་པ། དེ་ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་
གསུམ་དང་ལྡན་པ། དབུ་སྐྲ་སེར་པོ་གྱེན་དུ་འབར་བ། གཡས་པས་རང་རང་གི་ཕྱག་མཚན་འཛིན་ཅིང་གཡོན་པ་ཐུགས་ཀར་སྡིགས་མཛུབ་མཛད་པའོ། །མི་མགོ་སྐམ་པོ་ལྔ་
ལྔས་དབུ་ལ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་ལྔས་བརྒྱན་པ། ཞབས་གཡོན་བརྐྱང་ཞིང་གཡས་བསྐུམ་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་
བཞུགས་པའོ། །ལས་བུམ་དུ་བདུད་རྩི་འཁྱིལ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་གཡས་སྣ་ཚོགས་རྡོ་རྗེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། སྟག་དང་སྦྲུལ་དང་
མི་སྡུག་པའི་རྒྱན་གྱིས་བརྒྱན་པ། གཡས་བསྐུམ་གཡོན་བརྐྱང་གིས་བཞུགས་པ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་

༄༅། །སེམས་དཔའ་ཐམས་ཅད་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ལྷ་ཚོགས་བདུད་རྩི་འཁྱིལ་པ་དང་བཅས་པའི་རྣམ་པར་ཨོཾ་བཛྲ་ས་མཱ་ཛཿ ཨོ་བྷ་ག་
ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ནཱི་རཱི་སོགས་ནས་བཛྲ་ཤརྡ་ཨཱཿཧཱུྃ་བར་དང་། ༀ་ཨེ་ཧྱེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གཽ་རཱི་ཨཱ་ཀཪྵ་ཡ་
ཛཿ ཨོཾ་བཛྲ་ཙཽ་རི་པྲ་བེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལི་བནྡྷ་བྃ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿ། ལྷ་ཐམས་ཅད་ཀྱི་མིག་ཏུ་མྃ་ལས་གཏི་མུག་རྡོ་རྗེ་མ་དཀར་མོ། རྣ་བར་
དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པྃ་ལས་སེར་སྣ་རྡོ་རྗེ་མ་སེར་མོ། ལྕེ་ལ་རྃ་ལས་འདོད་ཆགས་རྡོ་རྗེ་མ་དམར་མོ། དཔྲལ་བར་ཨྃ་ལས་ཕྲག་དོག་རྡོ་རྗེ་མ་ལྗང་གུ། 
སྙིང་གར་ནྃ་ལས་བདག་མེད་རྣལ་འབྱོར་མ་ནག་མོ། སྤྱི་བོར་ཨོཾ་ལས་སྐུ་རྡོ་རྗེ་མ་དཀར་མོ། མགྲིན་པར་ཨཱཿལས་གསུང་རྡོ་རྗེ་མ་དམར་མོ། སྙིང་གར་ཧཱུྃ་ལས་ཐུགས་རྡོ་
རྗེ་མ་ནག་མོ། དེ་ཐམས་ཅད་ཀྱང་ཞལ་གཅིག་ཕྱག་གཉིས་གཡས་གྲི་གུག་གཡོན་ཐོད་པ། གྲུ་མོ་ན་ཁ་ཊྭཱྃ་ག་འཛིན་ཅིང་རོའི་སྟེང་ན་སྐྱིལ་ཀྲུང་ཕྱེད་པའི་གར་གྱིས་ཡེ་ཤེས་

ཀྱི་མེ་འབར་བའི་དབུས་ན་བཞུགས་པར་བསམས་ལ། ཨོཾ་ཁེ་ཙ་རཱི་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་བྷུ་ཙ་རཱི་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་པཱ་ཏཱ་ལ་བ་སི་ནཱི་བཛྲ་སྭ་བྷཱ་ཝ་ཨཱཏྨ་
ཀོ྅ཧཾ། ཐུགས་ཀའི་ས་བོན་ལས་འོད་ཟེར་འཕྲོས་པས་དབང་བསྐུར་གྱི་ལྷ་དེ་བཞིན་གཤེགས་པ་རིགས་ལྔ་ཡུམ་བཞི་བྱང་ཆུབ་སེམས་དཔའ་བརྒྱད་ལྷ་མོ་དྲུག །ཁྲོ་བོ་བཅུ།
འཁོར་དཔག་ཏུ་མེད་པ་དང་བཅས་པ་ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཀུ་ལ་ས་པ་རི་ཝཱ་ར་བཛྲ་ས་མཱ་ཛཿ ཨོཾ་པཉྩཀུ་ལ་ས་པ་རི་ཝཱ་ར་ཨོཾ་ནཱི་རཱི་སོགས་ནས་ཤབྡ་ཨཱཿཧཱུྃ་
བར་དང་། བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་ནས་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་རིག་མ་བརྒྱད་ཀྱིས་བུམ་པ་ཡེ་ཤེས་
ཀྱི་བདུད་རྩི་ལྔས་གང་བས་ལྷ་ཐམས་ཅད་ཀྱི་སྤྱི་གཙུག་ཚངས་པའི་བུ་ག་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རྡོ་རྗེ་ཅན་ཡབ་ཡུམ་ལ་མི་
བསྐྱོད་པ་གཙོ་བོར་གྱུར་པའི་རིགས་རྣམ་པ་ལྔས་དབུར་བརྒྱན་པའི་མི་བསྐྱོད་པའི་སྤྱི་བོར་རྡོ་རྗེ་ནག་པོ། གཙོ་བོ་ཡབ་ཡུམ་གཞན་བཞི་ལ་རང་རང་གི་རིགས་ཀྱི་བདག་པོས་

༄༅། །དབུར་བརྒྱན་པའི་རྣམ་སྣང་གི་སྤྱི་བོར་འཁོར་ལོ་དཀར་པོ། རིན་ཆེན་འབྱུང་ལྡན་གྱི་སྤྱི་བོར་རིན་པོ་ཆེ་སེར་པོ་ཟུར་བརྒྱད་པ། འོད་དཔག་མེད་ཀྱི་སྤྱི་བོར་
པདྨ་དམར་པོ། དོན་ཡོད་གྲུབ་པའི་སྤྱི་བོར་རལ་གྲི་ལྗང་གུ། འཁོར་གྱི་ལྷ་མོ་རྣམས་ལ་རང་རང་གི་གཙོ་བོས་དབུར་བརྒྱན། ཕྱིའི་ལྕགས་ཀྱུ་མ་ལ་རྣམ་པར་སྣང་མཛད།
ཞགས་པ་མ་ལ་རིན་ཆེན་འབྱུང་ལྡན། ལྕགས་སྒྲོག་མ་ལ་འོད་དཔག་མེད། དྲིལ་བུ་མ་དང་བདུད་རྩི་འཁྱིལ་པ་ལ་དོན་ཡོད་གྲུབ་པས་དབུར་བརྒྱན། ཞེས་བསྐྱེད་པ་ལ། ཨོཾ་
བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་སོགས་ནས་ཤབྡ་ཨཱཿཧཱུྃ་བར་དང་། རོལ་ཆེན་དང་བཅས་གྷཎྜེ་ར་ཎི་ཏ་སོགས་བརྗོད་རོལ་མཐའ་ཁྲེག་ཆོད་དང་། ནང་མཆོད་
འཐོར་ཞིང་། ཧཱུྃ་ཨོཾ་ཏྲཱྃ་ཨཱྃ་ཁྃ། མཱྃ་ལྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་མྃ་མྃ། ཏྃ་ཀྃ་ཀྃ་པྃ་ལྃ་
མཱྃ་པྃ་ཏཱྃ། ཛཿཧཱུྃ་བྃ་ཧོཿཧཱུྃ་ཨོཾ་ཨཱཿཧཱུྃ། ཞེས་དང་། སླར་ཡང་རོལ་ཆེན་དང་བཅས་པས་དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་

ཆུ་ལག་མ། །གྷ་རི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་
བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་དང་། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་
ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་
ཡིད༑ །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཞེས་དང་། འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམ་མཛད་པ། །དངོས་གྲུབ་མ་ལུས་
སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་བསྟོད། པད་སྐོར་དང་བཅས་པས་གཟུངས་ཐག་བླངས་ཏེ། བདག་གི་སྙིང་ག་ནས་སྔགས་ཀྱི་ཕྲེང་བ་དམར་པོ་གཟུངས་
ཐག་ལ་བརྟེན་ཏེ་སོང་བས་བུམ་ནང་གི་ལྷ་རྣམས་ལ་ཕོག་པས་ལྷ་རྣམས་དམར་ལམ་སོང་སྟེ་བདག་གི་དབང་དུ་འདུས་ཤིང་བ་སྤུའི་བུ་ག་ནས་བདུད་རྩིའི་རྒྱུན་བབས་པས་བུམ་པ་

༄༅། །གང་བར་གྱུར། ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྡྷ་མརྡྷ་བཛྲ་དྷྲྀཀ་ཕཊ་སྭཱ་ཧཱ། ཨོཾ་ཤ་ཤྭ་ཏ་པ་ར་མ་ཤཱ་ཤྭ་ཏ། ཨེ་ཧྱེ་ཧི། ཛི་ན་ཛིཀ་ཕཊ་སྭཱ་ཧཱ། ཨོཾ་
བཛྲ་སཱུརྱ་ཏ་མོ་བི་དྷ་མ་ཧཱ་ས་མ་ཡ་སྟྭཾ་ཨ་ཧཾ་རཏྣ་དྷྲྀཀ་ཕཊ་སྭཱ་ཧཱ། ཨོཾ་བཛྲ་དྷརྨཱ་ས་མ་ཡ་སྟྭཾ། ཧུ་ལུ་ཧུ་ལུ་ཨ་རོ་ལྀཀ་ཕཊ་སྭཱ་ཧཱ། ཨོཾ་ཕུ་ཕུ་ཕུ་ཧི་ཧི་ཧི་པྲཛྙཱ་དྷྲྀཀ་ཕཊ་སྭཱ་ཧཱ། ཡབ་ལྔའི་
སྔགས་སོ། །ཨོཾ་ཨཱཿདྭེ་ཥ་ར་ཏི་ཧཱུྃ་ཕཊ་སྭཱ་ཧཱ། ཨོཾ་ཨཱཿམོ་ཧ་ར་ཏཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿརཏྣ་ར་ཏཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿརཱ་ག་ར་ཏཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿབཛྲ་ར་ཏཱི་ཧཱུྃ་ཕཊ་སྭཱ་ཧཱ།
ཡུམ་ལྔའིའོ། །ཨོཾ་ཨཱཿགྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་བཛྲ་གཽ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿཙྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཙྃ་བཛྲ་ཙཽ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿབྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿབྃ་བཛྲ་བེ་
ཏཱ་ལཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿགྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཧཱུྃ་བཛྲ་མྨ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་བཛྲ་པུཀྐ་སཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿཤྃ་ཧཱུྃ་ཕཊ་སྭཱ་ཧཱ།
ཨོཾ་ཨཱཿཤཾ་བཛྲ་ཤ་ཝ་རཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿལྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿལྃ་བཛྲ་ཙཎྜ་ལཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿཌྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཌྃ་བཛྲ་ཌོམྦི་ནཱི་ཧཱུྃ་ཕཊ་སྭཱ་ཧཱ། རྡོ་རྗེ་ཅན་གྱི་ལྷ་

མོ་རྣམས་ཀྱི་ས་བོན་དང་མཚན་གྱི་སྔགས་སོ། །ཨོཾ་ཨཱཿསྃ་ཧཱུྃ་ཕཊ་སྭཱ་ཧཱ། ཨོཾ་ཨཱསཾ་བཛྲ་སནྟ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔཱྃ་བཛྲ་པཱ་ཤ་ནི་ཧཱུྃ་ཕཊ་སྭཱ་ཧཱ། ཨོཾ་ཨཱཿབྃ་ཧཱུྃ་ཕཊ་
སྭཱ་ཧཱ། ཨོཾ་ཨཱཿབྃ་བཛྲ་བ་གུ་རེ་ཧཱུྃ་ཕཊ་སྭཱ་ཧཱ། ཨོཾ་ཨཱཿཨོཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿཨོཾ་བཛྲ་ཨངྐུ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་བཛྲ་པུཥྤྃ་ཧཱུྃ་ཕཊ་སྭཱ་ཧཱ།
ཨོཾ་ཨཱཿདྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿདྷྃ་བཛྲ་དྷཱུ་པྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿདཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿདཱྃ་བཛྲ་དཱི་པྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་བཛྲ་གནྡྷཾ་ཧཱུྃ་ཕཊ་སྭཱ་
ཧཱ༑ ཕན་པའི་ལྷ་མོ་རྣམས་ཀྱིའོ། །ཨོཾ་ཨཱཿསྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿསྃ་བཛྲ་སུར་ཧ་སྟེ་ཧཱུྃ་ཕཊ་སྭཱ་ཧཱ། ཨོཾ་ཨཱཿདཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿདཱི་བཛྲ་དཱི་པྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿརྃ་ཧཱུྃ་ཕཊ་སྭཱ་ཧཱ།
ཨོཾ་ཨཱཿརྃ་བཛྲ་ཨཱ་ལོ་ཀེ་ཧཱུྃ་ཕཊ་སྭཱ་ཧཱ། ཨོཾ་ཨཱཿཏྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཏྃ་བཛྲ་ཏེ་ཊི་ཀ་རེ་ཧཱུྃ་ཕཊ་སྭཱ་ཧཱ། ཨོཾ་ཨཱཿལཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿལཱྃ་བཛྲ་ལཱ་སྱ་ཧཱུྃ་ཕཊ་སྭཱ་ཧཱ། ཨོཾ་ཨཱཿཧྃ་ཧཱུྃ་
ཕཊ་སྭཱ་ཧཱ། ཨོཾ་ཨཱཿཧྃ་བཛྲ་ཧསྱེ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་བཛྲ་གཱི་ཏཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿནྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿནྃ་བཛྲ་ནྲྀ་ཏྱེ་ཧཱུྃ་ཕཊ་སྭཱ་ཧཱ། རྡོ་རྗེ་ཉི་

༄༅། །མའི་ལྷ་མོ་རྣམས་ཀྱིའོ། །ཨོཾ་ཨཱཿཔྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་བཛྲ་པདྨེ་ཧཱུྃ་ཕཊ་སྭཱ་ཧཱ། ཨོཾ་ཨཱཿདྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿདྷྃ་བཛྲ་དྷརྨོ་ད་ཡ་ཧཱུྃ་ཕཊ་སྭཱ་ཧཱ། ཨོཾ་ཨཱཿསྥྃ་ཧཱུྃ་ཕཊ་སྭཱ་
ཧཱ༑ ཨོཾ་ཨཱཿསྥྃ་བཛྲ་སྥོ་ཊེ་ཧཱུྃ་ཕཊ་སྭཱ་ཧཱ། ཨོཾ་ཨཱཿཤཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཧཱུྃ་བཛྲ་ཤཱི་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿ་ཝྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཝྃ་བཛྲ་ཝྃ་སེ་ཧཱུྃ་ཕཊ་སྭཱ་ཧཱ། ཨོཾ་ཨཱཿབཱྃ་
ཧཱུྃ་ཕཊ་སྭཱ་ཧཱ། ཨོཾ་ཨཱཿབཱྃ་བཛྲ་བཱི་ཎི་ཧཱུྃ་ཕཊ་སྭཱ་ཧཱ། ཨོཾ་ཨཱཿམྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿམྃ་བཛྲ་མུརྫི་ཧཱུྃ་ཕཊ་སྭཱ་ཧཱ། ཨོཾ་ཨཱཿམྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿམྃ་བཛྲ་མྲྀ་ཏངྒེ་ཧཱུྃ་ཕཊ་སྭཱ་ཧཱ།
པདྨ་གར་དབང་གི་ལྷ་མོ་རྣམས་ཀྱིའོ། །ཨོཾ་ཨཱཿཏྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཏྃ་བཛྲ་ཏ་ལ་ཧཱུྃ་ཕཊ་སྭཱ་ཧཱ། ཨོཾ་ཨཱཿཀྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཀྃ་བཛྲ་ཀྲྀཉྩ་ཧཱུྃ་ཕཊ་སྭཱ་ཧཱ། ཨོཾ་ཨཱཿཀྃ་ཧཱུྃ་ཕཊ་སྭཱ་ཧཱ། །
ཨོཾ་ཨཱཿཀྃ་བཛྲ་ཀི་པ་ཊ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་བཛྲ་པ་ཊ་དྷ་རི་ཎི་ཧཱུྃ་ཕཊ་སྭཱ་ཧཱ། ཨོཾ་ཨཱཿལྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿལྃ་བཛྲ་ལོ་ཙ་ནཱི་ཧཱུྃ་ཕཊ་སྭཱ་ཧཱ། ཨོཾ་
ཨཱཿམཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿམཱྃ་བཛྲ་མཱ་མ་ཀཱི་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་བཛྲ་པཎཱ་ར་ཝཱ་སི་ནི་ཧཱུྃ་ཕཊ་སྭཱ་ཧཱ། ཨོཾ་ཨཱཿཏྭྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཏཱྃ་བཛྲ་ཏཱ་རེ་

ཧཱུྃ་ཕཊ་སྭཱ་ཧཱ། རྟའི་རྒྱལ་པོའི་ལྷ་མོ་རྣམས་ཀྱིའོ། །ཨོཾ་ཨཱཿཨོཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿཨོཾ་བཛྲ་ཨངྐུ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔཱྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔཱྃ་བཛྲ་པཱ་ཤེ་ཧཱུྃ་ཕཊ་སྭཱ་ཧཱ། ཨོཾ་ཨཱཿསྥྃ་
ཧཱུྃ་ཕཊ་སྭཱ་ཧཱ། ཨོཾ་ཨཱཿསྥྃ་བཛྲ་སྥོ་ཊེ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྷཾ་བཛྲ་གྷཎྜེ་ཧཱུྃ་ཕཊ་སྭཱ་ཧཱ། ཞེས་བདག་བསྐྱེད་ལྟར་ལས་གཙོ་བོའི་སྔགས་བརྒྱ་རྩ་བརྒྱད་དང་། གཞན་རྣམས་ཀྱི་
ཇི་ལྟར་ནུས་པ་བཟླ། ལས་བུམ་ལ་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་བརྒྱ་རྩ་བརྒྱད་བཟླས་མཐར་དུང་ཆོས་ཀྱི་ཆུ་བུམ་པ་གཉིས་སུ་བླུགས་ཏེ། ཨོཾ་ཨཱཿཧཱུྃ་བུམ་པའི་ལྷ་རྣམས་འོད་དུ་ཞུ་བ་
ལས་བྱང་ཆུབ་ཀྱི་སེམས་ཀྱི་རང་བཞིན་གྱི་ཆུར་གྱུར། ཅེས་བརྗོད། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་སོགས་ནས་ཤབྡ་ཨཱཿཧཱུྃ་བར་དང་། རོལ་
ཆེན་དང་བཅས་གྷཎྜེ་ར་ཎི་ཏ་སོགས་བརྗོད་རོལ་མཐའ་ཁྲེག་ཆོད་དང་། ནང་མཆོད་འཐོར་ཞིང་། ཧཱུྃ་ཨོཾ་ཏྲཱྃ་ཨྃ་ཁྃ། མཱྃ་ལྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་
ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་མྃ་མྃ། ཏྃ་ཀྃ་ཀྃ་པྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿཧཱུྃ་ཨོཾ་ཨཱཿཧཱུྃ། ཞེས་དང་། སླར་ཡང་རོལ་ཆེན་དང་བཅས་པས་དཀར་མོ་རི་དྭགས་མཚན་མ་འཛིན། །ཆོམ་

༄༅། །རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །
གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་དང་། ཁྱོད་ནི་
རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ན་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་
སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཞེས་དང་། འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་
ལུས་འཇོམ་མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་བསྟོད། ཡིག་བརྒྱ་ལན་གསུམ་བརྗོད་པས་ལྷག་ཆད་ཁ་བསྐང་ངོ༌། །ལྔ་པ་ནི། ཐིག་
དང་ཚོམ་བུའི་དཀྱིལ་འཁོར། ཨོཾ་བཛྲ་ཨ་མྲྀ་ཏས་བསང་། ཨོཾ་ཤཱུ་ནྱ་ཏཱས་སྦྱངས། སྟོང་པའི་ངང་ལས་སྐད་ཅིག་གིས་ནམ་མཁའི་དབྱིངས་སུ་སེམས་ཀྱི་སྣང་བ་ལས་བྱུང་བའི་པྃ་ལས་པདྨ་དང་རྃ་

ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་མཐིང་ནག་ལས་བྱུང་བའི་སྣ་ཚོགས་རྡོ་རྗེ་རྩེ་མོ་ཉི་ཤུ་པ་རྭ་རྣམས་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་
བ་མཐིང་ནག་ལ་ཧཱུྃ་གིས་མཚན་པ། ཧཱུྃ་དེ་ལས་འོད་ཟེར་ཕྱོགས་བཅུར་འཕྲོས་པས་འོག་རྡོ་རྗེའི་ས་གཞི། ཁོར་ཡུག་རྡོ་རྗེ་ནག་པོ་གདེངས་པ་འགྲེང་བུར་གྱུར་པ་བར་མཚམས་
མེད་པའི་ར་བ། སྟེང་རྡོ་རྗེའི་གུར་དང་བླ་རེ། ར་བའི་ཕྱི་རོལ་དུ་བསྐལ་པ་འཇིག་པའི་དུས་ཀྱི་མེ་དང་མཚུངས་པའི་ཡེ་ཤེས་ཀྱི་མེ་ཁ་དོག་ལྔ་འབར་བས་བསྐོར་བར་གྱུར་
ཅེས་དང་། ༀ་མེ་དྷི་ནི་བཛྲཱི་བྷ་ཝ་བནྡྷ་ཧཱུྃ་ཧཱུྃ་ཧཱུྃ། ལན་གསུམ། ཨོཾ་རཀྵ་རཀྟ་ཧཱུྃ་ཧཱུྃ་ཧཱུྃ་ཕཊ། ལན་གསུམ། དེ་ལྟ་བུའི་སྲུང་བའི་འཁོར་ལོའི་དབུས་སུ་ཨེ་ལས་ཆོས་ཀྱི་འབྱུང་གནས་
ཕྱོགས་ཀུན་ནས་གྲུ་གསུམ་པ་གདེངས་ཁ་ཆེ་བ་གྱེན་དུ་ཕྱོགས་པ། ཕྱི་དཀར་ལ་ནང་དམར་བ་རྩ་བ་ཕྲ་བ་ཐུར་དུ་ཟུག་པ་ཡངས་ཤིང་རྒྱ་ཆེ་བ་དེའི་ནང་དུ་ཡྃ་ལས་རླུང་གི་
དཀྱིལ་འཁོར་སྔོན་པོ་གཞུའི་དབྱིབས་ཅན་མཆོག་མ་གཉིས་ཀྱི་ངོས་སུ་གཡོ་བའི་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་

༄༅། །བས་མཚན་པ། དེའི་སྟེང་དུ་པྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་ཆུས་གང་བས་མཚན་པ། དེའི་སྟེང་དུ་རྃ་ལས་སའི་དཀྱིལ་འཁོར་སེར་པོ་
གྲུ་བཞི་ཟུར་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་བྷྲཱུྃ་ལས་འཁོར་ལོ་སེར་པོ་རྩིབས་བཅུ་པ་བྷྲཱུྃ་གྱིས་མཚན་པ། དེ་རྣམས་ཀྱི་སྟེང་དུ་ཨོཾ་ཨཱཿཧཱུྃ་ཧོཿདམར་པོ་
གཉིས་ཀྱིས་སྟེང་འོག་ནས་མཐའ་བརྟེན་པའི་རང་གི་བར་དོའི་རྣམ་པོར་ཤེས་པ་འདྲེས་པ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ་སྒོ་བཞི་པ།
ཕྱི་ནས་རིམ་པ་བཞིན། དཀར་པོ། སེར་པོ། དམར་པོ། ལྗང་གུ། ནག་པོའི་རྩིག་པ་རིམ་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེའི་ཕ་གུ་སེར་པོ་ལ་དྲ་
བ་དང་དྲ་བ་ཕྱེད་པ་འཕྱང་བ། དེའི་སྟེང་ན་བྱ་འདབ་ལས་ཐུར་དུ་འཕྱང་བའི་མདའ་ཡབ་དང་། སྟེང་དུ་རིན་པོ་ཆེའི་དྲ་མིག་སིང་མའི་པུ་ཤུས་མཛེས་པར་བྱས་པ། ནང་
ཀ་བ་བརྒྱད་དང་ལྡན་ཅིང་སྟེང་རྡོ་རྗེའི་གདུང་ཟླུམ་པོ་དང་། དེའི་སྟེང་དུ་རྡོ་རྗེའི་གདུང་བཞིས་མིག་མངས་རིས་སུ་བྲེས་ནས་མཛེས་པར་ཕུབ་པའི་དབུས་ཕྱུར་བུར་གྱུར་པའི་

སྟེང་དུ་རྡོ་རྗེ་རིན་པོ་ཆེའི་ཏོག་གིས་སྤྲས་པ་ཆེས་མཐོ་ཞིང་ཡངས་པའི་སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་
དབུས་སུ་ཆོས་ཀྱི་འཁོར་ལོ་དང་། སྟེང་དུ་གདུགས། གཡས་དང་གཡོན་དུ་རི་དྭགས། གཞན་ཡང་གོས་དང་འཕན་དང་། མེ་ཏོག་གི་ཕྲེང་བ་དང་། ཟླ་བ་རླུང་གིས་
བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་ལ་སོགས་པ་རྒྱན་དུ་མས་བརྒྱན་པ། རྩིག་པའི་རྩ་བའི་ཕྱི་རོལ་ན་འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་བཅུ་དྲུག་
ཕྱོགས་རེ་ནས་བཞི་བཞིས་འཛུམ་པའི་བཞིན་ལ་མཛེས་པའི་རྒྱན་གྱིས་བརྒྱན་ཞིང་ལག་ན་མཆོད་རྫས་དུ་མ་ཐོགས་པས་མཆོད་པ་བྱེད་པ། སྒོ་དང་སྒོ་ཁྱུད་དང་གྲུ་རྣམས་སུ་ཟླ་
བ་ཕྱེད་པ་ལ་གནས་པའི་རྡོ་རྗེ་རིན་པོ་ཆེས་སྤྲས་པ། རྒྱ་དང་ཚད་ཡོངས་སུ་མ་ཆད་པ་ཡེ་ཤེས་ཀྱི་སྣང་བ་ལས་གྲུབ་ཅིང་རང་བཞིན་གྱིས་འོད་གསལ་བའི་གཞལ་ཡས་ཁང་པར་
གྱུར༑ གཞལ་ཡས་ཁང་པའི་ཕྱི་རོལ་རྡོ་རྗེའི་ར་བའི་ནང་དུ་དུར་ཁྲོད་ཆེན་པོ་བརྒྱད། དེ་དག་ལ་གནས་པའི་ཤིང་བརྒྱད། ཤིང་གི་རྩ་བ་ལ་གནས་པའི་ཕྱོགས་སྐྱོང་

༄༅། །བརྒྱད༑ ཤིང་གི་ཡལ་ག་ལ་གནས་པའི་ཞིང་སྐྱོང་བརྒྱད། སྟེང་གི་ནམ་མཁའ་ལ་གནས་པའི་སྤྲིན་བརྒྱད། དེ་དག་ལ་གནས་པའི་ཀླུ་བརྒྱད། གཞན་
ཡང་དེ་བཞིན་གཤེགས་པའི་མཆོད་རྟེན་བརྒྱད། ཐུགས་རྗེའི་ཆུ་བརྒྱད། ཡེ་ཤེས་ཀྱི་མེ་བརྒྱད། གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། རོ་མགོ་བོ་
བཅད་པ་དང་། དཔྱངས་པ་དང་། བསྙལ་བ་དང་། གསལ་ཤིང་གིས་ཕུག་པ་དང་། མགོ་བོ་དང༌། ཀེང་རུས་དང་། ཅེ་སྤྱང་དང༌། ཁྭ་དང་། འུག་པ་དང་།
བྱ་རྒོད་དང་། རོ་ལངས་རྣམས་ཕོ་ཞེས་བྱ་བའི་སྒྲ་སྒྲོགས་པར་བྱེད་པ་དང་། གནོད་སྦྱིན་དང་། སྲིན་པོ་དང་། འབྱུང་པོ་དང་། ཡི་དྭགས་དང་། ཤ་ཟ་དང་།
སྨྱོ་བྱེད་དང་། བརྗེད་བྱེད་དང་། གདོན་དང་། མཁའ་འགྲོ་དང་། མཁའ་འགྲོ་མ་དང་། སྒྲུབ་པ་པོ་རྣམས་དང་བཅས་པས་ཡོངས་སུ་གང་བའི་དུར་ཁྲོད་བརྒྱད་
ཀྱིས་བསྐོར་བའི་གཞལ་ཡས་ཁང་གི་ནང་གི་ཕྱོགས་མདོག་ཤར་དཀར། ལྷོ་སེར། ནུབ་དམར། བྱང་ལྗང་། དབུས་སྔོ་བ། ༈ དེའི་དབུས་སུ་རྡོ་རྗེ་ཅན་གྱི་

དཀྱིལ་འཁོར་ལ་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ། ཤར་དུ་ཕན་པའི་དཀྱིལ་འཁོར་ལ་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་
པ༑ ལྷོར་རྡོ་རྗེ་ཉི་མའི་དཀྱིལ་འཁོར་ལ་དཀར་སྔོ་དམར་ལྗང་སེར་བའི་རྩིག་པ་རིམ་པ་ལྔ་དང་ལྡན་པ། ནུབ་ཏུ་པདྨ་གར་དབང་གི་དཀྱིལ་འཁོར་ལ་དཀར་སེར་སྔོ་ལྗང་
དམར་བའི་རྩིག་པ་རིམ་པ་ལྔ་དང་ལྡན་པ། བྱང་དུ་རྟའི་རྒྱལ་པོའི་དཀྱིལ་འཁོར་ལ་དཀར་སེར་དམར་སྔོ་ལྗང་པའི་རྩིག་པ་རིམ་པ་ལྔ་དང་ལྡན་པ། ཐམས་ཅད་ཀྱི་ཕྱིའི་
དབྱིབས་ནི་གྲུ་བཞི་སྒོ་བཞི་འདོད་ཡོན་གྱི་སྣམ་བུ་དང་། ཕ་གུ་དང་། དྲ་བ་དང་། དྲ་བ་ཕྱེད་པ་དང་། མདའ་ཡབ་དང་། པུ་ཤུ་ལ་སོགས་པས་བརྒྱན་ཅིང་ནང་ཀ་
བ་བརྒྱད་དང་ལྡན་ཞིང་། སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་པ་དབུས་ཕྱུར་བུར་གྱུར་པའི་རྩེ་མོར་རྡོ་རྗེ་དང་རིན་པོ་ཆེའི་ཏོག་གིས་མཛེས་པར་བྱས་པ།
མཚན་ཉིད་ཐམས་ཅད་ཡོངས་སུ་རྫོགས་པ་ནང་གི་དབྱིབས་ནི་རྡོ་རྗེ་ཅན་གྱི་ཟླ་བ་ཕྱེད་པ། ཕན་པའི་ཟླུམ་པོ། ཉི་མའི་རིན་པོ་ཆེ་ཟུར་བརྒྱད་པ། གར་དབང་གི་པདྨ། །

༄༅། །རྟ་མཆོག་གི་ཆོས་འབྱུང་གི་དབྱིབས་ལྟ་བུ་རྩིག་པའི་རིམ་པ་དང་མཐུན་པའི་ལྷ་སྣམ་ཕྱོགས་མདོག་ཅན་ནོ། །དེ་ལྟ་བུའི་གཞལ་ཡས་ཁང་རྣམས་ཀྱི་དབུས་སུ་།
པདྨ་དཀར་དམར་འདབ་མ་བརྒྱད་པ་རེ་རེའི་ལྟེ་བར་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ་སྟེ་བདུད་བཞི་བརྩེགས་པའི་གདན་གྱི་
སྙིང་གར་ཉི་མའི་དཀྱིལ་འཁོར། ཤར་དུ་ཟླ་བ། ཕྱོགས་གཞན་རྣམས་ལ་ཡང་ཉི་མའི་གདན། འདབ་མ་བརྒྱད་པོ་རྣམས་དང་ཕྱིའི་དཀྱིལ་འཁོར་གྱི་སྒོ་བཞིར་ཟླ་བ་དང་།
ཉི་མ་དང༌། རོའི་གདན་རེ་རེ། ༈ ཧཱུྃ་ཤྲཱི་ཧེ་རུ་ཀ་ནཱ་མ། རྡོ་རྗེ་ཅན་གྱི་དཀྱིལ་འཁོར་གྱི་དབུས་སུ་རྡོ་རྗེ་མཁའ་འགྲོ་སྐུ་མདོག་ཨིནྡྲ་ནཱི་ལ་ལྟར་སྔོ་བ་ཞལ་བརྒྱད་ཕྱག་
བཅུ་དྲུག་པ། ཞབས་བཞི་པ། རྩ་བའི་ཞལ་སྔོ། གཡས་དཀར། གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ།
སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྗེས་པ་སྤྱི་བོར་རྡོ་རྗེ་ནག་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་

གླང་པོ་ཆེ། རྟ། བོང་བུ། གླང༌། རྔ་མོ། མི། ཤ་ར་བྷ། བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། །
ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་
བརྒྱན་པ། ཞབས་གཡས་གཉིས་བརྐྱངས་བའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་
དང་ལྡན་པ། མཱྃ་མཱ་མ་ཀཱི་ནཱ་མ། དེའི་པང་ན་ཡུམ་མཱ་མ་ཀཱི་སྐུ་མདོག་ནག་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་པ། །
གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ།
གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ༈ འདབ་མ་བརྒྱད་ལ། །

༄༅། །གྃ་གཽ་རཱི་ནཱ་མ། ཤར་དུ་གོ་རཱི་དཀར་མོ་གཡས་ལྕགས་ཀྱུ་འཛིན་པ། ཙཾ་ཙཽ་རཱི་ནཱ་མ། ལྷོར་ཙཽ་རཱི་སེར་མོ་གཡས་རྡོ་རྗེ་ཞགས་པ་འཛིན་པ། བྃ་བེ་ཏཱ་ལཱི་ནཱ་
མ༑ ནུབ་ཏུ་བེ་ཏཱ་ལཱི་དམར་མོ་གཡས་རྡོ་རྗེ་ལྕགས་སྒྲོག་འཛིན་པ། གྷྃ་གྷསྨ་རཱི་ནཱ་མ། བྱང་དུ་གྷསྨ་རི་ལྗང་གུ་གཡས་རྡོ་རྗེས་མཚན་པའི་དྲིལ་བུ་འཛིན་པ། པྃ་པུཀྐ་སཱི་
ནཱ་མ། བྱང་ཤར་དུ་པུཀྐ་སཱི་ནག་མོ་གཡས་རི་རབ་འཛིན་པ། ཤཾ་ཤཱ་ཝ་རཱི་ནཱ་མ། ཤར་ལྷོར་ཤ་ཝ་རཱི་དཀར་མོ་གཡས་བྱང་ཆུབ་ཀྱི་སེམས་ཀྱིས་གང་བའི་བུམ་པ་འཛིན་པ།
ལྃ་ཙཎྜ་ལཱི་ནཱ་མ། ལྷོ་ནུབ་ཏུ་གདོལ་པ་མོ་སྔོན་མོ་གཡས་མེ་ཐབ་འཛིན་པ། ཌོཾ་ཌྃ་བྷི་ནཱི་ནཱ་མ། ནུབ་བྱང་དུ་གཡུང་མོ་ལྗང་གུ་གཡས་རླུང་གིས་བསྐྱོད་པའི་རྒྱལ་མཚན་
འཛིན་པ། ༈ ཨོཾ་ཤྲཱི་ཧེ་རུ་ཀ་ནཱ་མ། ཕན་པའི་དཀྱིལ་འཁོར་གྱི་དབུས་སུ་རྟག་པ་སྐུ་མདོག་ཟླ་བ་ལྟར་དཀར་བ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ།
རྩ་བའི་ཞལ་དཀར། གཡས་ནག །གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ། མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་

པ༑ དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་འཁོར་ལོ་དཀར་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་རྨ་བྱ། མ་ཧེ།
ཆུ་སྲིན་མ་ཀ་ར། ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ སྤྲིན་ཤུགས། སྦྲུལ་ཧ་ལ། རྩངས་པ་ནག་
པོ༑ བྱི་བ། གཡག །གླ་བ། བྱ་བཞད་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། ཕྱག་རྒྱ་
དྲུག་གིས་བརྒྱན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་གྱི་
ཉམས་དགུ་དང་ལྡན་པ། ལྃ་ལོ་ཙ་ནཱི་ནཱ་མ། དེའི་པང་ན་ཡུམ་སངས་རྒྱས་སྤྱན་མ་སྐུ་མདོག་དཀར་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་
པོ་གྱེན་དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་

༄༅། །ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ།
༈ འདབ་མ་བརྒྱད་ལ། སྃ་སནྡྷ་ཤ་ནཱ་མ། ཤར་དུ་སྐམ་པ་མ་ནག་མོ་གཡས་སྐམ་པ་འཛིན་པ། པྃ་པཱ་ཤ་ནཱི་ནཱ་མ། ལྷོར་ཞགས་པ་མ་སེར་མོ་གཡས་ཞགས་པ་
འཛིན་པ། བྃ་བ་གུ་ར་ནཱ་མ། ནུབ་ཏུ་དོལ་ཟླུམ་མ་དམར་མོ་གཡས་ཉ་རྒྱ་འཛིན་པ། ཨཾ་ཨངྐུ་ཤ་ནཱ་མ། བྱང་དུ་ལྕགས་ཀྱུ་མ་ལྗང་གུ་གཡས་ལྕགས་ཀྱུ་འཛིན་པ། པྃ་
པུཥྤེ་ནཱ་མ། བྱང་ཤར་དུ་མེ་ཏོག་མ་དཀར་མོ་གཡས་མེ་ཏོག་འཛིན་པ། དྷྃ་དྷཱུ་པྃ་ནཱ་མ། ཤར་ལྷོར་བདུག་སྤོས་མ་དུད་ཀ་གཡས་སྤོས་སྣོད་འཛིན་པ། དྃ་དཱི་པྃ་ནཱ་མ།
ལྷོ་ནུབ་ཏུ་མར་མེ་མ་སེར་མོ་གཡས་མར་མེ་འཛིན་པ། གྃ་གནྡྷཾ་ནཱ་མ། ནུབ་བྱང་དུ་བྱུག་པ་མ་དམར་མོ་གཡས་དྲིའི་དུང་ཆོས་འཛིན་པ། ༈ ཏྲཱྃ་ཤྲཱི་ཧེ་རུ་ཀ་ནཱ་མ། རྡོ་
རྗེ་ཉི་མའི་དཀྱིལ་འཁོར་གྱི་དབུས་སུ་རིན་ཆེན་རྒྱལ་པོ་སྐུ་མདོག་གསེར་བཙོ་མ་ལྟ་བུ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་སེར། གཡས་ནག ། །

གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་
བོར་རིན་པོ་ཆེ་སེར་པོ་ཟུར་བརྒྱད་པས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་བྱ་ཀ་རན། ངུར་པ། ལུག །བྱེའུ་ཙ་ཀོ་ར།
བྱེ་ཁྲ། ཧོར་ཁྲ། འོལ་བ། ཉ་ཁྲ། གཡོན་པ་རྣམས་ན་སྟོབས་ཀྱི་རྒྱུ། དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས།
མཐའ་ཡས་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་
གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་ལྡན་པ། རྃ་
རཏྣ་ཏཱ་རེ་ནཱ་མ། དེའི་པང་ན་ཡུམ་རིན་ཆེན་སྒྲོལ་མ་སྐུ་མདོག་སེར་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྗེས་པ། གཡས་གྲི་

༄༅། །གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ།
གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ༈ འདབ་མ་བརྒྱད་ལ།
སྃ་སཱུརྱ་ཧསྟ་ནཱ་མ། ཤར་དུ་ཉི་ལག་མ་དཀར་མོ་གཡས་ཉི་མའི་དཀྱིལ་འཁོར་འཛིན་པ། དྃ་དཱི་པྃ་ནཱ་མ། ལྷོར་མར་མེ་མ་སྔོ་དམར་གཡས་མར་མེའི་མཆོད་སྡོང་འཛིན་པ།
རྃ་རཏྣ་ཨཱ་ལོ་ཀེ་ནཱ་མ། ནུབ་ཏུ་རིན་ཆེན་སྐར་མདའ་མ་སེར་མོ་གཡས་རིན་པོ་ཆེ་འཛིན་པ། ཏྃ་ཏེ་ཊི་ཀ་རེ་ནཱ་མ། བྱང་དུ་གློག་ལག་མ་ལྗང་གུ་གཡས་གློག་གི་ཕྲེང་བ་
འཛིན་པ། ལཱྃ་ལཱ་སྱེ་ནཱ་མ། བྱང་ཤར་དུ་སྒེག་མོ་དཀར་མོ་གཡས་ཁུ་ཚུར་རྐེད་པར་འཇོག་པ། ཧྃ་ཧ་སྱེ་ནཱ་མ། ཤར་ལྷོར་བཞད་པ་མ་དམར་མོ་གཡས་སོའི་ཕྲེང་བ་ཁ་
འགྲམ་གཡས་སུ་འཛིན་པ། གྃ་གཱི་ཏཱི་ནཱ་མ། ལྷོ་ནུབ་ཏུ་གླུ་མ་སེར་མོ་གཡས་ཁ་ནས་ཚིག་འབྱིན་པའི་ཚུལ་བྱེད་པ། ནྃ་ནྲྀ་ཏྱེ་ནཱ་མ། ནུབ་བྱང་དུ་གར་མ་ལྗང་གུ་གཡས་

གར་གྱི་ཚུལ་བྱེད་པ། ༈ ཨཱཾ་ཤྲཱི་ཧེ་རུ་ཀ་ནཱ་མ། པདྨ་གར་དབང་གི་དཀྱིལ་འཁོར་གྱི་དབུས་སུ་རྟ་མགྲིན་སྐུ་མདོག་པདྨ་རཱ་ག་ལྟར་དམར་བ་ཞལ་བརྒྱད་ཕྱག་བཅུ་དྲུག་པ་
ཞབས་བཞི་པ་རྩ་བའི་ཞལ་དམར། གཡས་ནག །གཡོན་དཀར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་
བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་པདྨ་དམར་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་དོམ།
བྱ་རྒོད། བསེ། བ་མེན། སྟག །སྤྲེའུ། ཆུ་སྲིན་ན་ཀྲ ལྕེ་སྤྱང་། གཡོན་པ་རྣམས་ན་ཁྭ། འུག་པ། བྱ་དཀར། ནེ་ཙོ། སེང་གེ །ས་ར་ས།
ཀྲྀཥྞ་ས་རི། ཕག་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་
གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་ལྡན་པ། པྃ་

༄༅། །པཎཱ་ར་ནཱ་མ། དེའི་པང་ན་ཡུམ་གོས་དཀར་མོ་སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་པ།
གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ།
གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ༈ འདབ་མ་བརྒྱད་ལ།
པྃ་པདྨ་ནཱ་མ། ཤར་དུ་པདྨ་དཀར་མོ་གཡས་པདྨ་འཛིན་པ། དྷྃ་དྷརྨོ་ད་ཡ་ནཱ་མ། ལྷོར་ཆོས་འབྱུང་མ་སེར་མོ་གཡས་ཆོས་འབྱུང་འཛིན་པ། སྥྃ་སྥོ་ཊ་ནཱ་མ། ནུབ་ཏུ་
ལྕགས་སྒྲོག་མ་ནག་མོ་གཡས་ལྕགས་སྒྲོག་འཛིན་པ། ཤྃ་ཤཱི་ཤེ་ནཱ་མ། བྱང་དུ་འཁྱུད་མ་ལྗང་གུ་གཡས་འཁྱུད་པའི་ཚུལ་བྱེད་པ། ཝཾ་ཝཾ་སེ་ནཱ་མ། བྱང་ཤར་དུ་གླིང་བུ་
མ་སེར་མོ་གཡས་གླིང་བུ་འཛིན་པ། ཝྃ་ཝཱི་ཎི་ནཱ་མ། ཤར་ལྷོར་པི་ཝང་མ་དཀར་མོ་གཡས་པི་ཝང་འཛིན་པ། མུྃ་མུརྫི་ནཱ་མ། ལྷོ་ནུབ་ཏུ་རྔ་ཟླུམ་མ་ལྗང་གུ་གཡས་རྔ་

ཟླུམ་འཛིན་པ། མྃ་མྲྀ་ཏངྒ་ནཱ་མ། ནུབ་བྱང་དུ་རྫ་རྔ་མ་དཀར་མོ་གཡས་རྫ་རྔ་འཛིན་པ། ༈ ཁཾ་ཤྲཱི་ཧེ་རུ་ཀ་ནཱ་མ། རྟའི་རྒྱལ་པོའི་དཀྱིལ་འཁོར་གྱི་དབུས་སུ་རྟ་
མཆོག་སྐུ་མདོག་ཨིནྡྲ་ནི་ལ་ལྟར་ལྗང་བ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་ཞལ་རྟའི་གདོང་པ་ཅན་ལྗང་གུ། གཡས་ནག །གཡོན་དཀར། སྟེང་ཞལ་
དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་རལ་གྲི་དཀར་པོས་
མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་གཟའ་ལྷག །ཕུར་བུ། འཇུག་རིངས། སྒྲ་གཅན། མིག་དམར། པ་སངས།
སྤེན་པ། ཁྱབ་འཇུག །གཡོན་པ་རྣམས་ན་དབང་པོ། ཚངས་པ། དྲག་པོ། བདུད་སྡིག་ཅན། ཁྱབ་འཇུག་གི་བུ་མོ་གཤོལ་མདའ་འཛིན། ལྷ་རྒྱལ་བ་དམ་པ།
ཐགས་ཟངས་རིས། ལྷ་མ་ཡིན་སྟོབས་ལྡན་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་

༄༅། །གིས་བརྒྱན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་།
གར་གྱི་ཉམས་དགུ་དང་ལྡན་པ། ཏཱྃ་ཏཱ་རེ་ནཱ་མ། དེའི་པང་ན་ཡུམ་དམ་ཚིག་སྒྲོལ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་
པོ་གྱེན་དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་
ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ༈ འདབ་
མ་བརྒྱད་ལ། ཏྃ་ཏ་ལ་ནཱ་མ། ཤར་དུ་སྒོ་ལྕགས་མ་དཀར་མོ་གཡས་སྒོ་ལྕགས་འཛིན་པ། ཀྃ་ཀྲིཉྩ་ནཱ་མ། ལྷོར་ལྡེ་ཀྱོག་མ་སེར་མོ་གཡས་ལྡེ་ཀྱོག་འཛིན་པ། ཀྃ་ཀི་
པ་ཊ་ནཱ་མ། ནུབ་ཏུ་སྒོ་གླེགས་མ་དམར་མོ་གཡས་སྒོ་གླེགས་འཛིན་པ། ཝྃ་ཝསྟྲ་དྷ་རི་ཎི་ནཱ་མ། བྱང་དུ་གོས་འཛིན་མ་སྔོན་མོ་གཡས་གོས་འཛིན་པ། ལྃ་ལོ་ཙ་ནཱི་ནཱ་

མ༑ བྱང་ཤར་དུ་སྤྱན་མ་དཀར་མོ་གཡས་འཁོར་ལོའི་ལྟེ་བར་སྤྱན་གྱིས་མཚན་པ་འཛིན་པ། མཱྃ་མཱ་མ་ཀཱི་ནཱ་མ། ཤར་ལྷོར་མཱ་མ་ཀཱི་སྔོན་མོ་གཡས་རྡོ་རྗེ་འཛིན་པ། པྃ་
པཎྜ་ར་ཝཱ་སི་ནཱི་ནཱ་མ། ལྷོ་ནུབ་ཏུ་གོས་དཀར་མོ་དམར་མོ་གཡས་པདྨ་འཛིན་པ། ཏཱྃ་ཏཱ་རེ་ནཱ་མ། ནུབ་བྱང་དུ་སྒྲོལ་མ་ལྗང་གུ་གཡས་ཨུཏྤ་ལ་འཛིན་པ། ཨྃ་ཨངྒུ་ཤ་ནཱ་
མ༑ ཕྱིའི་ཤར་སྒོར་ལྕགས་ཀྱུ་མ་དཀར་མོ་གཡས་ལྕགས་ཀྱུ་འཛིན་པ། པཱྃ་པཱ་ཤ་ནཱ་མ། ལྷོ་སྒོར་ཞགས་པ་མ་སེར་མོ་གཡས་ཞགས་པ་འཛིན་པ། སྥྃ་སྥོ་ཊ་ནཱ་མ།
ནུབ་སྒོར་ལྕགས་སྒྲོག་མ་དམར་མོ་གཡས་ལྕགས་སྒྲོག་འཛིན་པ། གྷཾ་གྷཎྜེ་ནཱ་མ། བྱང་སྒོར་དྲིལ་བུ་མ་ལྗང་གུ་གཡས་དྲིལ་བུ་འཛིན་པ། འཁོར་གྱི་ལྷ་མོ་ཐམས་ཅད་ཀྱང་
ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། དབུ་སྐྲ་སེར་པོ་གྱེན་དུ་འབར་བ། གཡས་པས་རང་རང་གི་ཕྱག་མཚན་འཛིན་ཅིང་། གཡོན་པ་ཐུགས་ཀར་སྡིགས་
མཛུབ་མཛད་པ། མི་མགོ་སྐམ་པོ་ལྔ་ལྔས་དབུ་ལ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་ལྔས་བརྒྱན་པ། ཞབས་གཡོན་བརྐྱང་ཞིང་གཡས་བསྐུམ་

༄༅། །པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པའོ།། ༈ གཙོ་བོ་ལྔའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ཨོཾ་ཏྲཱྃ་ཨོཾ་ཁྃ་རྣམས་ཡོངས་སུ་གྱུར་
པ་ལས། རྡོ་རྗེ། འཁོར་ལོ། རིན་པོ་ཆེ། པདྨ་རལ་གྲི་རྣམས་ཧཱུྃ་ཨོཾ་ཏྲཱྃ་ཨཱྃ་ཁྃ་གིས་མཚན་པ། དེ་ལས་འོད་ཟེར་འཕྲོས་སེམས་ཅན་གྱི་དོན་བྱས། ཚུར་འདུས་
ཡོངས་སུ་གྱུར་པ་ལས་ཡེ་ཤེས་སེམས་དཔའ་རང་རང་དང་འདྲ་བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཏིང་ངེ་འཛིན་སེམས་དཔའ་རྡོ་རྗེ། འཁོར་ལོ། རིན་པོ་ཆེ།
པདྨ༑ རལ་གྲི་རྣམས་ཧཱུྃ་ཨོཾ་ཏྲཱྃ་ཨཱྃ་ཁྃ་གིས་མཚན་པ། ཞེས་བརྗོད། རས་བྲིས་ལ་བརྟེན་པ་ལྟ་བུ་ས་ཆོག་དང་མ་འབྲེལ་ན། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ལྷ་ཚོགས་ཀྱི་རྣམ་པར་ཨོཾ་བཛྲ་ས་མཱ་ཛཿ ཞེས་པས་ཡེ་ཤེས་པ་སྤྱན་དྲངས་དགོས་
ཀྱང་༑ རྡུལ་ཚོན་གྱི་ཕྱོགས་ལ་ནི། བདག་བསྐྱེད་ཀྱི་དཀྱིལ་འཁོར་ནམ་མཁར་བཞུགས་པ་དེ་ཉིད་འདིར་བསྟིམ་རྒྱུ་ཡིན་པས་གསར་དུ་སྤྱན་དྲངས་མི་དགོས་སོ། །དེ་གཉིས་གང་ལྟར་ཡང་སྒོས་མཆོད་ཀྱི་སྤོས་མར་མེ་རྣམས་སྤར་ལ། ཨོཾ་བཛྲ་

ཨ་མྲྀ་ཏ་སོགས་ཀྱིས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་
གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་
ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁཾ་རཾ་མ་ཧཱ་ཨརྒྷཾ་
སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་གིས་བྱིན་གྱིས་བརླབས་ནས། ལས་རྡོར་གྱིས་ཆུ་བཞི་རིམ་པར་བཏེག་སྟེ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ནི་རི་ཧཱུྃ་ཁྃ་སྭཱ་ཧཱ།
ཞབས་བསིལ་བཟེད་ཞལ་དུ་དབུལ། མཚན་སྔགས་སྔོན་འགྲོའི་ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཞེས་པས་ཞལ་བསིལ་ཡང་བཟེད་ཞལ་དུ་དབུལ། དེ་བཞིན་དུ་ཨོཾ་སརྦ་སཾ་ཤོ་དྷ་ནི་སྭཱ་ཧཱས་འཐོར་འཐུང་ཀུ་ཤས་གཏོར།
མཚན་སྔགས་སྔོན་འགྲོའི་ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ་ཞེས་པས་མཆོད་ཡོན་བཟེད་ཞལ་དུ་དབུལ་ལོ། །ཕྱག་རྒྱ་དང་བཅས་ༀ་ཨེ་ཧྱེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་

༄༅། །བཛྲ་གཽ་རཱི་ཨཱ་ཀར་ཡ་ཛཿ ཨོཾ་བཛྲ་ཙཽ་རི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལཱི་བནྡྷ་བྃ། ཨོཾ་བཛྲ་གྷསྨ་རི་ཝ་ཤཾ་ཀུ་རུ་ཧོཿ ཞེས་བརྗོད། ལྷ་ཐམས་ཅད་ཀྱི་མིག་ཏུ་
མྃ་ལས་གཏི་མུག་རྡོ་རྗེ་མ་དཀར་མོ། རྣ་བར་དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པྃ་ལས་སེར་སྣ་རྡོ་རྗེ་མ་སེར་མོ། ལྕེ་ལ་རྃ་ལས་འདོད་ཆགས་རྡོ་རྗེ་མ་དམར་མོ།
དཔྲལ་བར་ཨྃ་ལས་ཕྲག་དོག་རྡོ་རྗེ་མ་ལྗང་གུ། སྙིང་གར་ནྃ་ལས་བདག་མེད་རྣལ་འབྱོར་མ་ནག་མོ། སྤྱི་བོར་ཨོཾ་ལས་སྐུ་རྡོ་རྗེ་མ་དཀར་མོ། མགྲིན་པར་ཨཱཿལས་གསུང་
རྡོ་རྗེ་མ་དམར་མོ། སྙིང་གར་ཧཱུྃ་ལས་ཐུགས་རྡོ་རྗེ་མ་ནག་མོ། དེ་ཐམས་ཅད་ཀྱང་ཞལ་གཅིག་ཕྱག་གཉིས་གཡས་གྲི་གུག་གཡོན་ཐོད་པ། གྲུ་མོ་ན་ཁ་ཊྭཱྃ་ག་འཛིན་ཅིང་
རོའི་སྟེང་ན་སྐྱིལ་ཀྲུང་ཕྱེད་པའི་གར་གྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམས་ལ། ཨོཾ་ཁེ་ཙ་རཱི་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཨོཾ་བྷཱུ་ཙ་རཱི་བཛྲ་སྭ་བྷཱ་ཝ་ཨཱཏྨ་
ཀོ྅ཧྃ། ཨོཾ་པཱ་ཏཱ་ལ་བ་སི་ནཱི་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཐུགས་ཀའི་ས་བོན་ལས་འོད་ཟེར་འཕྲོས་པས་དབང་བསྐུར་གྱི་ལྷ་དེ་བཞིན་གཤེགས་པ་རིགས་ལྔ་ཡུམ་བཞི་བྱང་

ཆུབ་སེམས་དཔའ་བརྒྱད། ལྷ་མོ་དྲུག་ཁྲོ་བོ་བཅུ་འཁོར་དཔག་ཏུ་མེད་པ་དང་བཅས་པ་ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཀུ་ལ་ས་པ་རི་ཝཱ་ར་བཛྲ་ས་མཱ་ཛཿ ཨོཾ་
པཉྩ་ཀུ་ལ་ས་པ་རི་ཝཱ་ར་ཨོཾ་ནཱི་རཱི་ཧཱུྃ་ཁྃ་སོགས་ནས་བཛྲ་ཤབྡ་ཨཱཿཧཱུྃ་བར་གྱིས་མཆོད། བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་ནས་ཨོཾ་བཛྲ་བྷ་ཝ་ཨ་
བྷི་ཥིཉྩ་ཧཱུྃ་ཞེས་གསུང་ཞིང་རིག་མ་བརྒྱད་ཀྱིས་བུམ་པ་ཡེ་ཤེས་ཀྱི་བདུད་རྩི་ལྔས་གང་བས་ལྷ་ཐམས་ཅད་ཀྱི་སྤྱི་གཙུག་ཚངས་པའི་བུ་ག་ནས་དབང་བསྐུར། སྐུ་གང་། དྲི་མ་
དག ༑ཆུའི་ལྷག་མ་ཡར་ལུད་པ་ལས་རྡོ་རྗེ་ཅན་ཡབ་ཡུམ་ལ་མི་བསྐྱོད་པ་གཙོ་བོར་གྱུར་པའི་རིགས་རྣམ་པ་ལྔས་དབུར་བརྒྱན་པའི་མི་བསྐྱོད་པའི་སྤྱི་བོར་རྡོ་རྗེ་ནག་པོ། 
གཙོ་བོ་ཡབ་ཡུམ་གཞན་བཞི་ལ་རང་རང་གི་རིགས་ཀྱི་བདག་པོས་དབུར་བརྒྱན་པའི་རྣམ་སྣང་གི་སྤྱི་བོར་འཁོར་ལོ་དཀར་པོ། རིན་ཆེན་འབྱུང་ལྡན་གྱི་སྤྱི་བོར་རིན་པོ་ཆེ་སེར་
པོ་ཟུར་བརྒྱད་པ། འོད་དཔག་མེད་ཀྱི་སྤྱི་བོར་པདྨ་དམར་པོ། དོན་ཡོད་གྲུབ་པའི་སྤྱི་བོར་རལ་གྲི་ལྗང་གུ། འཁོར་གྱི་ལྷ་མོ་རྣམས་ལ་རང་རང་གི་གཙོ་བོས་དབུར་།

༄༅། །བརྒྱན༑ ཕྱིའི་དཀྱིལ་འཁོར་གྱི་སྒོ་མ་བཞིའི་ལྕགས་ཀྱུ་མ་ལ་རྣམ་པར་སྣང་མཛད། ཞགས་པ་མ་ལ་རིན་ཆེན་འབྱུང་ལྡན། ལྕགས་སྒྲོག་མ་ལ་འོད་དཔག་
མེད༑ དྲིལ་བུ་མ་ལ་དོན་ཡོད་གྲུབ་པས་དབུར་བརྒྱན་ཞེས་བརྗོད། གོས་ཟུང་བཀྲམ་ནས། ཚིགས་བཅད་རྣམས་ཀྱི་ཚེ་དཀུ་གཡོན་པར་རྡོ་རྗེ་ཁུ་ཚུར་སྟེང་འོག་ཏུ་ཁ་སྤྲད་ལ། སྔགས་ལ་སློབ་པ་དང་གཡས་པའི་མཐེའུ་ཆུང་
དང་གཡོན་པའི་མཛུབ་མོ་ནས་རིམ་པ་བཞིན་དཀྲོལ་ཏེ་རྣམ་ལྔ་འདོད་སྐོར་གྱི་མཐར་སོ་སོའི་ཕྱག་རྒྱ་བཅས་ཏེ། ངག་ཏུ། མེ་ཏོག་འདི་ནི་བཟང་ཞིང་དགེ །དག་པའི་སྐྱེ་གནས་ལས་དག་པ། །བདག་གིས་
དད་པས་འབུལ་ལགས་ཀྱིས། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་པུཥྤེ་ཨཱཿཧཱུྃ་གི་མཐར་ལག་གཉིས་སེ་གོལ་
ཕར་གཏོགས་པ་ནི་བཞེས་ཤིག་པའི་བརྡ་དང་། སླར་ཡང་ཚུར་བརྡབ་པ་ནི་ལྷ་མོ་རྣམས་རང་ལ་བསྡུ་བའི་དམིགས་པ་དང་བསྟུན་པ་ཡིན་གསུང་། དེ་བཞིན་དུ་ཚིག་རྐང་ཕྱི་མ་གཉིས་དང་། མཚན་སྔགས་འདྲ་བ་ལས། ཚལ་དག་རོ་ནི་
ཕན་པ་དང་། །གང་ཞིག་དྲི་དང་བདུག་སྤོས་མཆོག །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་

རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་དྷཱུ་པེ་ཨཱཿཧཱུྃ། སྲིན་པོ་འཇོམས་ཤིང་དག་བྱེད་ལ། །དགེ་ཞིང་མུན་པ་རྣམ་སེལ་བ། །བདག་གིས་དད་པས་འབུལ་ལགས་ཀྱིས། །
བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཨཱ་ལོ་ཀེ་ཨཱཿཧཱུྃ། འདི་ནི་དྲི་བཟང་དགེ་བ་སྟེ། །དག་པའི་སྐྱེ་
གནས་ལས་དག་པ། །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་
བཛྲ་གནྡྷེ་ཨཱཿཧཱུྃ། སྨན་རྣམས་བཅུད་གཙང་ཡི་གར་འོང་། །སྔགས་ཀྱི་ཞལ་ཟས་བཤོས་འདི་དག །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་
དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ནེེ་ཝི་དྱེ་ཨཱཿཧཱུྃ། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་རོལ་མོ་འདི། །
བཅོམ་ལྡན་འཁོར་དང་བཅས་ལ་འབུལ། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཤབྡ་ཨཱཿཧཱུྃ་དང་། དྲིལ་

༄༅། །བུས་མགོ་འདྲེན་གྱི་རོལ་ཆེན་དང་བཅས་ཨོཾ་བཛྲ་གྷནྡྷེ་ར་ཎི་ཏ་སོགས་བརྗོད། གོས་ཟུང་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་
ཀྱིས་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་པ། འཇམ་པ། ཡང་བ། དངས་ཤིང་ཐོགས་པ་མེད་པ་ཟུང་དུ་སྦྱར་བ་དང་ལྡན་པར་
གྱུར༑ ཞེས་དང་། སྲབ་འཇམ་ཡང་བ་ལྷ་ཡི་གོས། །མི་ཕྱེད་རྡོ་རྗེའི་སྐུ་ལ་གསོལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག །ཨོཾ་བྷ་ག་
ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཝསྟྲ་ཡ་ཨཱཿཧཱུྃ། མདུན་ནས་སྨད་གཡོགས་འབུལ་ཚུལ་དང་། སླར་ཡང་ལག་པ་གཡས་པས་གཡོན་དུ་བསྒྱུར་ཏེ་རྒྱབ་ནས་སྟོད་གཡོགས་བཀོན་པའི་ཚུལ་བྱའོ། །
དེ་ནས་ལག་པ་གཡོན་པའི་མཐེབ་སྲིན་རྩེ་མོ་སྦྱར་ཏེ། ནང་མཆོད་ཀྱི་དབུས་ནས་ལན་གསུམ་བསྐོར་ཞིང་དཀྲུགས་ལ་དབུས་ནས་བླངས་ཏེ། སྤྱི་བོའི་སྟེང་གི་ཕྱོགས་སུ་གཏོར་ཞིང་། ཨོཾ་ཕྱོགས་བཅུ་དུས་གསུམ་གྱི་དེ་བཞིན་
གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་གཅིག་ཏུ་བསྡུས་པ། མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས་

བསམ་གྱིས་མི་ཁྱབ་པ་མངའ་བ་དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ། སྨིན་མཚམས་ནས་འཐོར་ཞིང་། རྡོ་རྗེ་འཆང་། བདག་མེད་མ། བིཪྺ་པ། ཌོམྦི་ཧེ་རུ་ཀ །ཨ་
ལ་ལ་བཛྲ། ནགས་ཁྲོད་པ། གནྡྷ་རི་པ། ཛ་ཡ་ཤྲཱི། མི་ཐུབ་ཟླ་བ། དཔའ་བོ་རྡོ་རྗེ། འབྲོག་མི་ཤཱཀྱ་ཡེ་ཤེས། མངའ་རིས་པ་གསལ་བའི་སྙིང་པོ། འཁོན་
སྒྱི་ཆུ་བ། རྗེ་ས་སྐྱ་པ་ཆེན་པོ། ནེ་ཙེ་སྦལ་སྟོན། རྟ་སྟག་སོ་བ་རིན་ཆེན་དོན་གྲུབ། གན་པ་སྟོན་དར། གན་པོ་སོ་སྟོན། གན་པ་ཆོས་རྒྱལ། གན་པ་དབང་།
རིན༑ གན་པ་རིན་རྒྱལ། ཆོས་རྗེ་བསོད་ནམས་རྒྱལ་མཚན། བླ་མ་དཔལ་ལྡན་ཚུལ་ཁྲིམས། ཆོས་རྗེ་ཡེ་ཤེས་རྒྱལ་མཚན། རྡོ་རྗེ་འཆང་ཀུན་དགའ་བཟང་པོ།།
ཆོས་རྗེ་སངས་རྒྱས་དཔལ་གྲུབ། འཇམ་དབྱངས་ནམ་མཁའ་བརྟན་པ། ཐམས་ཅད་མཁྱེན་པ་དཀོན་མཆོག་ལྷུན་གྲུབ། ཤར་ཁང་པ་ཤེས་རབ་རྒྱལ་མཚན། པཎ་
ཆེན་ནམ་མཁའ་དཔལ་བཟང་། བྱམས་པ་ཀུན་དགའ་བཀྲ་ཤིས། མཁས་གྲུབ་དཔལ་ལྡན་དོན་གྲུབ། ཤར་ཆེན་ཤེས་རབ་འབྱུང་གནས། མཚུངས་མེད་དམ་ཆོས་

༄༅། །བསམ་གྲུབ། མཁས་གྲུབ་སངས་རྒྱས་ཕུན་ཚོགས། མཚུངས་མེད་བསྟན་འཛིན་ལྷུན་གྲུབ། བྱམས་པ་དཔལ་ལྡན་ཆོས་སྐྱོང་། སྐུ་དཔོན་རིན་ཆེན་
མཆོག་གྲུབ། ཆོས་རྗེ་རིན་ཆེན་ལྷུན་གྲུབ། ངག་དབང་བློ་གྲོས་བཟང་པོ། རྡོ་རྗེ་འཛིན་པ་ཆེན་པོ་ངག་དབང་བརྟན་པ་ལ་སོགས་པ་བརྒྱུད་པའི་བླ་མ་རྣམས་ཀྱི་ཞལ་དུ་
ཨོཾ་ཨཱཿཧཱུྃ། གཞན་ཡང་དབང་བསྐུར་རྒྱུད་བཤད། མན་ངག་ནོས། ཆོས་ཀྱི་འབྲེལ་བ་ཐོབ་པའི་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། སྙིང་གའི་ཐད་ནས་གཏོར་ཏེ། ཨོཾ་དྷ་
ར་དྷ་ར། དྷ་ར་ཡ་དྷ་ར་ཡ། མརྡྷ་མརྡྷ་བཛྲ་དྷྲྀཀ་ཕཊ་སྭཱ་ཧཱ། ཨོཾ་ཤཱ་ཤྭ་ཏ་པ་ར་མ་ཤྭ་ཤྭ་ཏ། ཨེ་ཧྱེ་ཧི། ཛི་ན་ཛིཀ་ཕཊ་སྭཱ་ཧཱ། ཨོཾ་བཛྲ་སཱུརྱ་ཏ་མོ་བི་དྷ་མ་ཧཱ་ས་མ་ཡ་
སྟྭཾ་ཨ་ཧྃ་རཏྣ་དྷྲྀཀ་ཕཊ་སྭཱ་ཧཱ། ཨོཾ་བཛྲ་དྷརྨཱ་སྭཱ་མ་ཡ་སྟྭཾ། ཧུ་ལུ་ཧུ་ལུ་ཨ་རོ་ལྀཀ་ཕཊ་སྭཱ་ཧཱ། ཨོཾ་ཕུ་ཕུ་ཕུ་ཧི་ཧི་ཧི་པྲཛྙཱ་དྷྲྀཀ་ཕཊ་སྭཱ་ཧཱ། མཱྃ་ལྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་
ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་མྃ་མཱྃ། ཏྃ་ཀྃ་ཀྃ་པྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿ དཔལ་མཁའ་འགྲོ་ལྔ་རིགས་བསྡུས་

པའི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་བྱ་བའི་རྒྱུད། སྤྱོད་པའི་རྒྱུད། རྣལ་འབྱོར་གྱི་རྒྱུད། རྣལ་འབྱོར་ཆེན་པོ་བླ་ན་མེད་པའི་རྒྱུད་།
དེ་༑ རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། དེ་ནས་རང་གི་ལྕེ་རྩེ། སྨིན་མཚམས། སྤྱི་གཙུག་རྣམས་སུ་ཐིག་ལེ་བྱས་ལ། ཨོཾ་
ཨཱཿཧཱུྃ་ཞེས་པས་ལུས་ཀྱི་ལྷ་རྣམས་མཆོད་པར་བསམ། སྟ་གོན་གྱི་ཉིན་སྐབས་འདིར་གཏོར་མ་རྣམས་ལ་བར་ཕུད་ཡས་རིམ་གྱིས་བྲན་ལ། དེ་ནས་ལྟེ་བའི་ཐད་ནས་གཏོར་ཏེ་ཨོཾ་ཤྲཱི་མ་ཧཱ་ཀཱ་ལཱ་ཡ་ཨོཾ་ཨཱཿཧཱུྃ། ཨོཾ་ཤྲཱི་དྷརྨཱ་པཱ་ལ་
ཙ་ཏུ་རྨུ་ཁཱ་ཡ་ཨོཾ་ཨཱཿཧཱུྃ། གཞན་ཡང་ཆོས་འཁོར་སྲུང་ཞིང་བསྟན་པ་སྐྱོང་བར་ཞལ་གྱིས་བཞེས་པའི་དཔལ་མགོན་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཿཧཱུྃ། གནས་དང་ཉེ་
བའི་གནས། ཞིང་དང་ཉེ་བའི་ཞིང་། ཚནྡོ་དང་ཉེ་བའི་ཚནྡོ། འདུ་བ་དང་ཉེ་བའི་འདུ་བ། འཐུང་གཅོད་དང་ཉེ་བའི་འཐུང་གཅོད། དུར་ཁྲོད་དང་ཉེ་བའི་དུར་ཁྲོད།
ཡུལ་སུམ་ཅུ་སོ་གཉིས། གནས་ཉི་ཤུ་རྩ་བཞི། དུར་ཁྲོད་ཆེན་པོ་བརྒྱད་ན་བཞུགས་པའི་དཔའ་བོ་དང་རྣལ་འབྱོར་མ་བསམ་གྱིས་མི་ཁྱབ་པ་སྤྲུལ་པའི་སྐུ་འགྲོ་བ་སེམས་

༄༅། །ཅན་གྱི་དོན་མཛད་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞིང་སྐྱོང་བཞི་བཅུ་རྩ་བརྒྱད། ཕོ་ཉ་གནས་ལས་སྐྱེས་པ། རིགས་ལས་སྐྱེས་པ། སྔགས་ལས་སྐྱེས་
པ༑ ལས་ལས་སྐྱེས་པའི་མཁའ་འགྲོའི་ཚོགས་དང་། གནས་གསུམ་གྱི་རྡོ་རྗེ་མཁའ་འགྲོ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་གནོད་སྦྱིན། སྲིན་པོ། འབྱུང་པོ།
ཡི་དྭགས། ཤ་ཟ། སྨྱོ་བྱེད། བརྗེད་བྱེད། མ་མོ། ཞིང་སྐྱོང་། ཕོ་ཉ། འཕྲོག་མ། གྲུབ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཐུར་དུ་གཏོར་ཏེ། བོད་ཁམས་སྐྱོང་
བར་ཞལ་གྱིས་བཞེས་པའི་བརྟན་མ་བཅུ་གཉིས་འཁོར་དང་བཅས་པ་རྣམས་དང་། གནས་བདག །གཞི་བདག །ཡུལ་བདག །གྲོང་བདག །གཉུག་མར་གནས་
པ་རྣམས་དང་། འགྲོ་བ་རིགས་དྲུག །ལམ་རྒྱུད་ལྔ། སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་ཚིམ་ཞིང་ཟག་པ་མེད་པའི་བདེ་བས་རྒྱུད་གང་ནས་མྱུར་དུ་བླ་
ན་མེད་པའི་སངས་རྒྱས་ཀྱི་གོ་འཕང་ཐོབ་པའི་སྐལ་བ་དང་ལྡན་པར་གྱུར་ཅིག །ཨོཾ་ཨཱཿཧཱུྃ་ཞེས་དང་རང་གིས་ཀྱང་མྱངས་ལ། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭ་ད་ན་བཛྲ་སྭ་བྷཱ་ཝ་ཨཱཏྨ་

ཀོ྅ཧྃ་ཞེས་བརྗོད། དེ་ནས་ཡིད་ལས་བྱུང་བའི་མཆོད་པ་ཉི་ཤུ་ནི་ཚིགས་བཅད་ཀྱི་ཚེ་རྡོ་རྗེ་ཐལ་མོ་སྦྱར་ཞིང་། སྔགས་ལ་སླེབ་པ་ན་པད་སྐོར་སྔོན་དུ་འགྲོ་བའི་སོ་སོའི་ཕྱག་རྒྱ་བྱ་སྟེ། དེ་ཡང་ལག་གཉིས་རྡོ་རྗེ་ཁུ་ཚུར་དཀུར་ཁ་གྱེན་དུ་བསྟན་པའི་
ཕྱག་རྒྱ་དང་། གཟུགས་མཛེས་མཐོང་བས་མི་ངོམས་རེག་ན་བདེ། །ཡིད་འཕྲོག་སྙེམས་པའི་ཚུལ་འཛིན་སྒེག་མོ་ཡིས། །ནམ་མཁའ་རབ་འབྱམ་ཁམས་ཀྱི་མཐའ་ཀླས་རྣམས། །
བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ལཱ་སྱ་པཱུ་ཛི་ཏེ་ཨཱཿཧཱུྃ་གིས་སྒེག་མོ་དང་། ལག་པ་གཉིས་རྡོ་རྗེ་ཁུ་ཚུར་
གྱིས་ཕྲེང་བ་འཛིན་པའི་ཚུལ་བྱ་ཞིང་། ཨིནྡྲ་ནཱི་ལ་ལ་སོགས་འཇིག་རྟེན་ན། །ཤིན་ཏུ་དཀོན་པའི་རིན་ཆེན་ཕྲེང་འཛིན་གྱིས། །ནམ་མཁའ་རབ་འབྱམ་ཁམས་ཀྱི་མཐའ་ཀླས་རྣམས། །
བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་མཱ་ལེ་པཱུ་ཛི་ཏེ་ཨཱཿཧཱུྃ། རྡོ་རྗེ་ཁུ་ཚུར་གཉིས་ཀྱིས་ཁ་ནས་ཚིག་འབྱིན་
པའི་ཚུལ་དང་། ཟུག་གི་རྗེས་སུ་སྐྱེས་སོགས་སྙན་པའི་དབྱངས། །ཐོས་ན་ཚིམ་པ་ལེན་བྱེད་གླུ་མ་ཡིས། །ནམ་མཁའ་རབ་འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་

༄༅། །དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གཱི་ཏཱི་པཱུ་ཛི་ཏེ་ཨཱཿཧཱུྃ། ལག་གཉིས་གར་སྐོར་གཡོན་དང་།
གཡས་སུ་བསྐོར་ནས་སྤྱི་བོར་ཐལ་མོ་སྦྱར་བ་དང་། གཅིག་ཉིད་དུ་མའི་ཚུལ་དུ་རབ་བསྟན་ནས། །འགྲོ་བ་དགའ་བསྐྱེད་གར་གྱི་མཆོད་པ་ཡིས། །ནམ་མཁའ་རབ་འབྱམ་ཁམས་ཀྱི་
མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌ་ཀ་ས་པ་རི་ཝཱ་ར་ཨོཾ་བཛྲ་ནྲྀ་ཏེ་པཱུ་ཛི་ཏེ་ཨཱཿཧཱུྃ། གཡོན་པའི་
ཐལ་མོ་གྱེན་དུ་བསླང་། གཡས་པའི་རྡོ་རྗེ་ཁུ་ཚུར་གྱིས་པི་ཝང་བསྒྲེང་བའི་ཚུལ་དང་། རྒྱུད་དང་ལྤགས་པ་སྐྱེས་བུའི་རྩོལ་བ་སོགས། །དུ་མའི་རྟེན་འབྲེལ་ལས་བྱུང་པི་ཝང་སྒྲས། །ནམ་མཁའ་
རབ་འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཝཱི་ཎཱི་པཱུ་ཛི་
ཏེ་ཨཱཿཧཱུྃ། ལག་པ་གཉིས་ཀྱི་སོར་མོས་གཡས་ཕྱོགས་སུ་གླིང་བུ་བསྒྱུར་བའི་ཚུལ་དང་། གང་གི་ལག་པ་བསྐྱོད་པའི་ཁྱད་པར་ལས། །སྣ་ཚོགས་རྣར་སྙན་སྐྱེད་བྱེད་གླིང་བུ་ཡིས། །ནམ་མཁའ་

རབ་འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཝྃ་སེ་པཱུ་ཛི་
ཏེ་ཨཱཿཧཱུྃ། ལག་པ་གཉིས་ཀྱི་ཐལ་མོས་མདུན་དུ་རྫ་རྔ་བརྡུང་བའི་ཚུལ་དང་། མཛེས་པའི་གཟུགས་ལྡན་སྐད་སྙན་དུ་མ་ཡིས། །མ་ལུས་འགྲོ་བ་ཚིམ་བྱེད་རྫ་རྔའི་སྒྲས། །ནམ་མཁའ་རབ་
འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་མྲྀ་ཏངྒ་པཱུ་ཛི་ཏེ་
ཨཱཿཧཱུྃ། ལག་པ་གཡས་གཡོན་དུ་གདེངས་ཏེ། རྔ་པ་ཊ་ཧ་བརྡུང་བའི་ཚུལ་དང་། དབྱིབས་ལེགས་དྲ་བས་ལེགས་སྤྲས་ཡིད་དུ་འོང་། །ཤིན་ཏུ་བརྗིད་པའི་སྒྲ་འབྱིན་རྔ་ཟླུམ་གྱིས། །ནམ་
མཁའ་རབ་འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་པ་
ཊ་ཧ་པཱུ་ཛི་ཏེ་ཨཱཿཧཱུྃ། མེ་ཏོག་གི་ཕྱག་རྒྱ་དང་། ༈ གསེར་སོགས་རིན་ཆེན་ལས་གྲུབ་འདབ་སྟོང་ལྡན། །མདངས་བཀྲ་ཡིད་འོང་དྲི་ལྡན་མེ་ཏོག་གིས། །ནམ་མཁའ་རབ་

༄༅། །འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་པུཥྤེ་པཱུ་ཛི་
ཏེ་ཨཱཿཧཱུྃ། བདུག་པའི་ཕྱག་རྒྱ་དང་། ཨ་གར་ནག་སོགས་ལྷན་ཅིག་སྐྱེས་པ་དང་། །སྦྱར་བ་ལས་བྱུང་བདུག་པའི་སྤྲིན་ཚོགས་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་
རྣམས༑ །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་དྷུ་པེ་པཱུ་ཛི་ཏེ་ཨཱཿཧཱུྃ། མར་མེའི་ཕྱག་རྒྱ་དང་། ཉི་ཟླ་ནོར་
བུ་སྒྲོན་མེའི་འོད་ལ་སོགས། །མུན་པ་སེལ་བྱེད་སྣང་བའི་ཚོགས་རྣམས་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་
ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཨཱ་ལོ་ཀེ་པཱུ་ཛི་ཏེ་ཨཱཿཧཱུྃ། དྲིའི་ཕྱག་རྒྱ་དང་། རེག་ན་སིམ་བྱེད་ཞིམ་པའི་དྲི་ངད་ལྡང་། །ག་བུར་ལ་སོགས་
ལེགས་པར་སྦྱར་བའི་ཆུས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་

ཌཱ་ཀ་ས་པ་རི་ཝཱ་ར་ཨོཾ་བཛྲ་གནྡྷེ་པཱུ་ཛི་ཏེ་ཨཱཿཧཱུྃ། གོས་ཟུང་འབུལ་བའི་ཕྱག་རྒྱ་དང་། ལྷ་རྫས་ལས་གྲུབ་ཡང་འཇམ་རེག་ན་བདེ། །ཁ་དོག་ལྔ་ལྡན་ཟུང་དུ་སྦྱར་བ་ཡིས། །ནམ་མཁའ་རབ་འབྱམས་
ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཝསྟྲ་པཱུ་ཛི་ཏེ་ཨཱཿཧཱུྃ། ལག་པ་གཡོན་པ་
མཉམ་གཞག །གཡས་ནམ་མཁའ་ལ་བླ་རེ་བྲེ་བའི་ཚུལ་བྱ་ཞིང་། ཤིན་ཏུ་ཐགས་བཟངས་སྣ་ཚོགས་རི་མོས་མཛེས། །རིན་ཆེན་དྲ་བས་བརྒྱན་པའི་བླ་རེ་ཡིས། །ནམ་མཁའ་རབ་འབྱམས་ཁམས་ཀྱི་མཐའ་
ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་བི་ཏཱ་ནཾ་པཱུ་ཛི་ཏེ་ཨཱཿཧཱུྃ། ལག་པ་གཡོན་པའི་ཁུ་ཚུར་ཁ་ནང་དུ་
བསྟན་པའི་སྟེང་དུ་གཡས་པའི་ཁུ་ཚུར་ཡང་དེ་བཞིན་བྱས་ནས་བཞག་པ་དྲིལ་བུའི་ཕྱག་རྒྱ་དང་། ཚོགས་པ་ལས་བྱུང་སྟོང་ཉིད་སྒྲ་སྙན་སྒྲོགས། །ཆོས་རྣམས་སྟོང་ཉིད་མཚོན་བྱེད་དྲིལ་བུའི་སྒྲས། །ནམ་མཁའ་
རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གྷཎྜེ་པཱུ་ཛི་ཏེ་ཨཱཿཧཱུྃ། །

༄༅། །རྡོ་རྗེ་ཁུ་ཚུར་གཉིས་ཀྱིས་རྔ་ཡབ་གཡོབ་པའི་ཚུལ་བྱ་ཞིང་། རྡུལ་དང་ཚད་པའི་གདུང་བ་ལ་སོགས་པ། །སེལ་བྱེད་རྡུལ་ཡབ་བསིལ་ཡབ་སྦྲང་ཡབ་ཀྱིས། །ནམ་མཁའ་རབ་འབྱམས་
ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཙཱ་མ་ར་པཱུ་ཛི་ཏེ་ཨཱཿཧཱུྃ། ལག་པ་གཉིས་
འདུད་པའི་ཚུལ་སྟེ་མཉམ་པའི་ཐལ་སྦྱར་དང་། བསྒོ་བ་ཉན་ཅིང་བྱ་བའི་ལས་ལ་མཁས། །བརྩོན་པས་འདོད་དོན་སྒྲུབ་བྱེད་བྲན་ཚོགས་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་
རྣམས༑ །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་དཱ་ས་དཱ་སེ་པཱུ་ཛི་ཏེ་ཨཱཿཧཱུྃ། དཔྲལ་བར་ནམ་མཁའ་མཛོད་ཀྱི་ཕྱག་རྒྱ་
བཅའ་ཞིང་། བསམ་པ་ཙམ་གྱིས་འདོད་དགུ་འབྱུང་བ་ཡི། །མཛེས་པའི་གཟུགས་ལྡན་འདོད་འཇོའི་བ་ཚོགས་ཀྱིས། །ནམ་མཁའ་རབ་འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་
དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཀ་རི་ཎི་པཱུ་ཛི་ཏེ་ཨཱཿཧཱུྃ། རྟ་མཆོག་གི་ཕྱག་རྒྱ་དང་། མདོག་སྔོ་རྟ་རྒྱལ་བརྒྱད་ཁྲིས་

རབ་བསྐོར་ཞིང་། །ཤིན་ཏུ་བརླིང་ཤིང་རླུང་ལྟར་མགྱོགས་པའི་རྟས། །ནམ་མཁའ་རབ་འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །
ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌ་ཀ་ས་པ་རི་ཝཱ་ར་ཨོཾ་བཛྲ་ཨ་ཤཱ་པཱུ་ཛི་ཏེ་ཨཱཿཧཱུྃ། གླང་པོའི་ཕྱག་རྒྱ་དང་། ཐལ་ཀར་མཆེ་བ་དྲུག་ལྡན་རིན་ཆེན་གྱི། །དྲ་བས་སྤྲས་པའི་སྟོབས་ལྡན་གླང་པོ་
ཡིས༑ །ནམ་མཁའ་རབ་འབྱམ་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌ་ཀ་ས་པ་རི་ཝཱ་ར་ཨོཾ་བཛྲ་ག་
ཛ་པཱུ་ཛི་ཏེ་ཨཱཿཧཱུྃ། ཞེས་པས་དབུལ་ལོ། །དེ་ནས་བསྟོད་པའི་མཆོད་པ་ནི། རྡོ་རྗེ་དྲིལ་བུ་གསིལ་ཞིང་། ཧཱུྃ་ཧཱུྃ་ཧཱུྃ་དེ་ཧ་དྷ་རུ་སྃ་ས་ར་དྷ་རུ། དྭནྡྭ་ལིཾ་གན། ཛཽོ་དྷ་རུ་ཧེ་བཛྲ་ཏུ་ཧཱུྃ། ཏེ་ན་ཧཱུྃ། ཏེ་ན་ཧཱུྃ། ཏེ་ན་ཏེ་
ཏེ་ཧཱུྃ། སུ་ར་ན་ར་ཝནྡི་ཏ་ཙ་ར་ཎ། དྷ་རུ་ཀུ་སུ་མ་བི་མནྨ་ན་ཐ་རོ་ཥ་ཀ་རུ། ཧེ་བཛྲ་ཏུ་ཧཱུྃ། ཏེ་ན་ཧཱུྃ། ཏེ་ན་ཧཱུྃ། ཏེ་ན་ཏེ་ཏེ་ཧཱུྃ། བྷ་ཝ་བི་མུཀྟི་བི་ཤེ་ཥོ་གུ་ཧྱ་ནི་གུ་ཛི། ཨ་ཨེ་ར་མ་ར་མ་
ཧེ་བཛྲ་ཏུ་ཧཱུྃ། གུཧྱ་ནི་པཱ་ཌྷི། ཨ་ཀོ་ཛུ་ཏུ་ཧཱུྃ། ཞེས་པས་བསྟོད་ལ། པུས་མོ་གཡས་པའི་ལྷ་ང་ས་ལ་བཙུགས་ཏེ་ལག་པ་གཡས་པས་སྤོས་ཕོར་བཟུང་ལ། གཡོན་པས་དྲིལ་བུ་དཀྲོལ་ཞིང་། ཐུགས་བརྩེ་ཕན་པའི་དགོངས་པ་

༄༅། །ཅན༑ །སངས་རྒྱས་བདག་ལ་དགོངས་སུ་གསོལ། །རྡོ་རྗེ་འཆང་ཆེན་རྣལ་འབྱོར་བདག །དཀྱིལ་འཁོར་མཁའ་འགྲོ་ལྔ་བསྐྱེད་ཕྱིར། །ཅི་ནུས་པ་ཡི་ཉེར་སྤྱོད་ཀྱིས། །སློབ་མ་
རྗེས་སུ་གཟུང་བ་དང་། །ཁྱེད་རྣམས་ལ་ཡང་མཆོད་བགྱིད་ན། །རྗེས་སུ་བརྩེ་བ་བསྐྱེད་ནས་ནི། །བསྙེན་ཏ་བཞུགས་པར་མཛད་པའི་རིགས། །ཞེས་བྱ་བ་ལན་གསུམ་དང་། སྔར་སའི་ལྷ་མོའི་
སྐབས་སུ་བཤད་པ་ལྟར་སྙན་གསན་དབབ་བོ། །ཞེས་གསུངས་པས་སྤྲོ་ན། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་
དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་མཁའ་འགྲོ་ལྔའི་གོ་འཕང་ཐོབ་པར་བྱ་བའི་ཕྱིར་དུ་སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ། སྒྲུབ་ཅིང་མཆོད་པ་དང་། བདག་
ཉིད་འཇུག་ཅིང་དབང་བླང་བར་འཚལ་ན། བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་སང་ནང་པར་རྡུལ་ཚོན་གྱི་དཀྱིལ་འཁོར་དུ་ཉེ་བར་གནས་པར་མཛད་དེ་བདག་ཅག་གི་
རྒྱུད་བྱིན་གྱིས་བརླབ་ཏུ་གསོལ། ཞེས་དང་། རིག་པ་འཛིན་པ་ཁྱོད་གཞན་དོན་རྒྱ་ཆེ་བར་གྱིས་ཤིག་ཅེས་གནང་བ་བྱིན་པར་བསམ་མོ། །གཏོར་མ་རྣམས་བྲན་ཏེ། ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷཱ་ཝས་

སྦྱངས། སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་
མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་གླང་གི་ཤ །
ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཱྃ་ལས་
རཀྟ༑ ནུབ་ཏུ་ཛྲཱིཾ་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེསཾ། ལྷོར་ཨཱྃ་མཉམ་པ་ཉིད་ཀྱི་
ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། བྱང་དུཁྃ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་
ལྀ་ལཱྀ་ཨེ་ཨེེ་ཨོ་ཨཽ་ཨཾ་ཨཿགཡས་སྐོར་གྱིས་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་

༄༅། །ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རྃ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་
བའིཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་ཤ་ལྔ་བདུད་རྩི་ལྔ་རྣམས་བསྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་
རྗེའི་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་
རྩི་རྣམས་ཧེ་རུ་ཀ་ཕྱག་གཉིས་པའི་རྣམ་པར་བྱོན་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོཾ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་
གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧྲཱིཿའི་བྱིན་གྱིས་བརླབ།
དེ་ནས། མདུན་བསྐྱེད་ཀྱི་དུར་ཁྲོད་བརྒྱད་དུ་ཧཱུྃ་བརྒྱད་ཡོངས་སུ་གྱུར་པ་ལས་ཤར་དུ་བརྒྱ་བྱིན། ལྷོར་གཤིན་རྗེ། ནུབ་ཏུ་ཆུ་ལྷ། བྱང་དུ་གནོད་སྦྱིན། ཤར་ལྷོར་མེ་ལྷ། ལྷོ་

ནུབ་ཏུ་སྲིན་པོ། ནུབ་བྱང་དུ་རླུང་ལྷ། བྱང་ཤར་དུ་དབང་ལྡན་ཏེ། ཐམས་ཅད་ཀྱང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་རིག་མ་ལ་
འཁྱུད་པ། དབང་ལྡན་གྱི་དུར་ཁྲོད་ཀྱི་སྟེང་གི་ཆར་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་ཨོཾ་དགུ་ཡོངས་སུ་གྱུར་པ་ལས་དབུས་སུ་སྐུ་རྡོ་རྗེ། ཤར་དུ་དབང་ཕྱུག་ཆེན་
པོ༑ ལྷོར་ལྷའི་དབང་པོ། ནུབ་ཏུ་ཚངས་པ། བྱང་དུ་ཁྱབ་འཇུག །ཤར་ལྷོར་འདོད་པའི་རྒྱལ་པོ། ལྷོ་ནུབ་ཏུ་ཚོགས་ཀྱི་བདག་པོ། ནུབ་བྱང་དུ་བྷྲྀངྒི་རི་ཏི། བྱང་ཤར་དུ་གཞོན་ནུ་ཀཱནྟི་
ཀ་སྟེ་ཐམས་ཅད་ཀྱང་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲ་བའི་རིག་མ་ལ་འཁྱུད་པ། སྲིན་པོའི་དུར་ཁྲོད་ཀྱི་འོག་གི་ཆར་ཆོས་འབྱུང་
ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་ཨཱདགུ་ཡོངས་སུ་གྱུར་པ་ལས་དབུས་སུ་གསུང་རྡོ་རྗེ། ཤར་དུ་སྟོབས་ཀྱི་རྒྱུ། ལྷོར་དུང་སྐྱོང་། ནུབ་ཏུ་མཐའ་ཡས། བྱང་དུ་ནོར་
རྒྱས༑ ཤར་ལྷོར་འཇོག་པོ། ལྷོ་ནུབ་ཏུ་རིགས་ལྡན། ནུབ་བྱང་དུ་པདྨ། བྱང་ཤར་དུ་པདྨ་ཆེན་པོ་སྟེ་ཐམས་ཅད་ཀྱང་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་

༄༅། །འཛིན་པས་རང་འདྲ་བའི་རིག་མ་ལ་འཁྱུད་པ། འབྱུང་པོ་ཉེར་བཞི་པོ་འདི་དག་ཐམས་ཅད་པདྨ་དང་ཉི་མའི་གདན་ལ་ཞབས་གཡས་བརྐྱང་གི་སྟབས་ཀྱིས་བཞུགས་པ་
རུས་པའི་རྒྱན་གྱིས་བརྒྱན་པ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་སྟེང་གི་ལྷ་ཐམས་ཅད་ལྷ་ཆེན་བརྒྱད་ལ་ཐིམ། ས་སྟེང་ན་གནས་པའི་སེམས་ཅན་ཐམས་ཅད་ཕྱོགས་
སྐྱོང་བརྒྱད་ལ་ཐིམ། ས་འོག་ན་གནས་པའི་སེམས་ཅན་ཐམས་ཅད་ཀླུ་ཆེན་བརྒྱད་ལ་ཐིམ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་
པ་ཐམས་ཅད་སྐུ་གསུང་ཐུགས་རྡོ་རྗེའི་དཀྱིལ་འཁོར་དང་བཅས་པའི་རྣམ་པར་ཨོཾ་བཛྲ་ས་མཱ་ཛཿ ཨོཾ་བཛྲ་གཽ་རཱི་ཨཱ་ཀཪྵ་ཡ་ཛཿ ཨོཾ་བཛྲ་ཙཽ་རི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལཱི་བནྡྷ་
བྃ༑ ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿ དེ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་
ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། སླར་ཡང་སྙིང་གའི་ཧཱུྃ་ལས་འོད་ཟེར་

འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་
ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་
བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་
དང་༑ ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་སྐུ་རྡོ་རྗེ་ལྷ་ཆེན་བརྒྱད་
དང་བཅས་པ་ལ་རྣམ་པར་སྣང་མཛད། ཕྱོགས་སྐྱོང་བརྒྱད་ལ་མི་བསྐྱོད་པ། གསུང་རྡོ་རྗེ་ཀླུ་ཆེན་བརྒྱད་དང་བཅས་པ་ལ་འོད་དཔག་མེད་ཀྱིས་དབུར་བརྒྱན་པ་བསམས་ལ། ཨོཾ་བྷ་
ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཀཱ་ཡ་ཝཱཀྵིཏྟ་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཀཱ་ཡ་ཝཱཀྩིཏྟ་ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་

༄༅། །བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཀཱ་ཡ་ཝཱཀྩིཏྟ་ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཀཱ་ཡ་ཝཱཀྩིཏྟ་ཨོཾ་ཛཿཧཱུྃ་བྃ་
ཧོཿཁྃ་རྃ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱས་ཆུ་བཞི་དབུལ། ཨི་དམ་ཡན་ཆད་ལ་པད་སྐོར་དང་། མན་ཆད་ལ་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ཕྱག་རྒྱ་དང་བཅས། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཀཱ་ཡ་
ཝཱཀྩིཏྟ་ཨིནྡ། ཛ་མ། ཛ་ལ། ཛཀྑ། བྷཱུ་ཏ། བཧྣི། བཱ་ཨུ། རཱཀྑ། ཙནྡ། སུཛྫ། མཱ་ད། པཔྤ་ཏ་ལ་པཱ་ཏ་ལཾ། ཨཊྛ་སཔྤ་སྭཱ་ཧཱ། ཨི་དཾ་བ་ལིཾ། བྷུཉྫ། ཛི་གྷ། ཕུལླ། དྷཱུཔྤ། མཱྃ་ས།
པིཾ་གྷ། ཨམྦྷ། སཔྤ། ཀཛྫ། སཱ་དཱ། ཁོནྟི། ཁུ་ཎི། ཕེ་ཌ། གཱ་ད། ཨོཾ་ཨ་ཀཱ་རོ་མུ་ཁྃ། སརྦ་དྷརྨཱ་ཎཱྃ། ཨཱདྱ་ནུཏྤནྣ་ཏཱ་ཏ། ཨོཾ་ཨཱཿཧཱུྃ་ཕཊ་སྭཱ་ཧཱ། ཞེས་ལན་གསུམ་མམ་ལྔ་ལ་སོགས་པ་བརྗོད་པས་
མགྲོན་རྣམས་མཉེས་ཤིང་ཚིམ་ནས་ཅི་འདོད་པའི་དངོས་གྲུབ་སྩོལ་བར་བསམ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར། ཧཱུྃ་ཨོཾ་ཏྲཱྃ་ཨཱྃ་ཁྃ། མཱྃ་ལཱྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་
དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་པྃ་བཱྃ་མྃ་མྃ། ཏྃ་ཀྃ་ཀྃ་ཝྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿༀ་ཨཱཿཧཱུྃ་གིས་ནང་མཆོད་འཐོར། རྡོ་རྗེ་དྲིལ་བུས་མགོ་དྲངས་པའི་རོལ་ཆེན་འཁོར་རྡུང་གསུམ་ནས་རྒྱུན་དཀྲོལ་དང་། དྲིལ་བུ་སུམ་

བརྡུང་བྱ་ཞིང་། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །
དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །
ཅེས་ཡིད་བྱུང་གི་མཆོད་པ་དང་། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་
ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཞེས་དང་། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་
མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོར་ཕྱག་འཚལ་བསྟོད། །རྣམ་པར་སྣང་མཛད་དག་པ་སྟེ། །རྡོ་རྗེ་ཞི་བ་དགའ་ཆེན་པོ། །རང་བཞིན་གྱིས་
ནི་འོད་གསལ་མཆོག །སངས་རྒྱས་མཁའ་འགྲོར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པས་གོས་པ་མེད། །རིན་ཆེན་།

༄༅། །མཁའ་འགྲོར་ཕྱག་འཚལ་བསྟོད། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་
འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དངོས་ཀུན་དག་པ་ཉིད་ལས་བྱུང་། །སྣ་ཚོགས་མཁའ་འགྲོར་ཕྱག་འཚལ་བསྟོད། །
ཅེས་པས་བསྟོད་མཐར། རོལ་ཆེན་འཁོར་བརྡུང་གསུམ་ནས་སྔར་བཞིན་རྒྱུན་དཀྲོལ་དང་། རྡོ་རྗེ་སྙིང་གར་བཟུང་། དྲིལ་བུ་ཆིག་བརྡུང་དང་བཅས། ལྷ་ཆེན་བརྒྱད་པོ་འཁོར་དང་བཅས། །ཀླུ་ཆེན་བརྒྱད་པོ་འཁོར་དང་
བཅས༑ །འཇིག་རྟེན་སྐྱོང་བ་བརྒྱད་པོ་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི༴ འབྱུང་པོའི༴ ཡི་དྭགས༴ ཤ་ཟའི༴ སྨྱོ་བྱེད༴ བརྗེད་བྱེད༴ མཁའ་འགྲོའི་
མ་མོའི་ཚོགས་རྣམས༴ དེ་ལ་སོགས་ཏེ་འབྱུང་པོའི་ཚོགས། །མ་ལུས་ཇི་སྙེད་ཡོད་པ་རྣམས། །འདིར་གཤེགས་བདག་ལ་དགོངས་སུ་གསོལ། །མཆོད་སྦྱིན་གཏོར་མ་འདི་བསྣམས་ལ། །
རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་

པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་
བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་
དང་༑ །བདེ་ལེགས་ཐམས་ཅད་འགྲུབ་པ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་པའི་མཐར་འཁོར་བརྡུང་གསུམ་གྱིས་བསྡུད་དོ། །ཚུལ་འདི་ནི་ཀྱེ་རྡོར་གསང་འདུས་སོགས་བསྟོད་པ་དང་ཕྲིན་འཆོལ་ཚིགས་བཅད་
སོ་སོར་བྱས་པ་ཀུན་ལ་འགྲེ། དེ་ནས་གུར་ཞལ་ལས་མགོན་མཁའ་འགྲོ་སྤྱི་གཏོར་རྣམས་མཛེས་རྒྱན་ལྟར་ཕུལ་ལ་རྡོ་རྗེའི་གླུ། བཀྲ་ཤིས་སྨོན་ལམ་རྣམས་བྱ། སློབ་མ་སྟ་གོན་དགོས་ན་ཡོ་བྱད་རྣམས་ཚོགས་པར་བྱས་ནས་ཚོམ་བུ་སོགས་ཡོལ་བས་བསྒྲིབ་
སྟེ་ཆོས་བཅུ་གསུམ་ཚང་བར་བྱས་ལ་རང་གནས་སུ་བཏང་ངོ༌། །རྗེས་ཆོག་ནི། མཆོད་པ་རྣམས་ཁ་གསོས་ནས་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་
པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་།

༄༅། །མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་
སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་གྱིས་བྱིན་གྱིས་བརླབ། ཨོཾ་བྷ་ག་ཝཱན་མ་ཧཱ་ཀ་རུ་
ཎི་ཀ་པཉྩ་ཌཱ་ཀ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་ཧཱུྃ་ཁཾ་སྭཱ་ཧཱ་སོགས་ནས་ཤབྡ་ཨཱཿཧཱུྃ་བར་དང་། རོལ་ཆེན་དང་བཅས་གྷཎྜེ་ར་ཎི་བརྗོད་པས་ཕྱི་མཆོད། ཧཱུྃ་ཨོཾ་ཏྲཱྃ་ཨཱྃ་ཁྃ། མཱྃ་ལྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་
ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་པྃ་བཱྃ་མྃ་མྃ། ཏྃ་ཀྃ་ཀྃ་པྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿཨོཾ་ཨཱཿཧཱུྃ་གིས་ནང་མཆོད། སླར་ཡང་རོལ་ཆེན་དང་བཅས་པས། དཀར་མོ་རི་
དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །
གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་ཡིད་མཆོད་དང་། ཁྱོད་ནི་རྣལ་།

འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །
སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཞེས་པས་བསྟོད། ཡིག་བརྒྱ་ལན་གསུམ་དང་མ་འབྱོར་པ་སོགས། ཧཱུྃ་བཛྲ་ཨུཏྟིཥྛ་ཞེས་པའི་ཚེ་རྡོ་དྲིལ་འཛིན་བཞིན་པས་གཙུག་
ཏོར་གྱི་ཕྱག་རྒྱ་སྤྱི་བོར་བཟློག་སྟེ། སྟ་གོན་གྱི་ལྷ་རྟེན་དང་བརྟེན་པར་བཅས་པ་རྣམས་མདུན་གྱི་ནམ་མཁར་བྱོན་ཏེ་ཇི་སྲིད་སང་སྤྱན་མ་དྲངས་ཀྱི་བར་དུ་བརྟན་པར་བཞུགས་ནས་བདག་དང་
སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་ཐམས་ཅད་སྩལ་དུ་གསོལ། ཞེས་བརྗོད། སླར་ཡང་མཆོད་པ་རྣམས་ཁ་གསོས་ནས་བསང་སྦྱངས་སྟོང་པའི་ངང་ལས་ཨ་ལས་བྱུང་བའི་ཡེ་
ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས།
མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་

༄༅། །ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་གྱིས་བྱིན་གྱིས་བརླབ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་རེ་རེའི་
མགོར་སྦྱར་བའི་ཨོཾ་ནཱི་རི་ཧཱུྃ་ཁྃ་སྭཱ་ཧཱ་སོགས་ནས་ཤབྡ་ཨཱཿཧཱུྃ་བར་དང་། རོལ་ཆེན་དང་བཅས་གྷཎྜེ་ར་ཎི་བརྗོད་པས་ཕྱི་མཆོད། ཧཱུྃ་ཨོཾ་ཏྲྃ་ཨཱྃ་ཁྃ། མཱྃ་ལྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་
གྃ ༑སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་མྃ་མྃ། ཏྃ་ཀྃ་ཀྃ་བྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿཨོཾ་ཨཱཿཧཱུྃ་གིས་ནང་མཆོད། སླར་ཡང་རོལ་ཆེན་དང་བཅས་པས། དཀར་མོ་རི་དྭགས་མཚན་མ་འཛིན། །
ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་
བརྡུང་༑ །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་ཡིད་བྱུང་གིས་མཆོད། ཁྱོད་ནི་རྣལ་འབྱོར་མ་ཚོགས་ཡོངས་
སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་

བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཞེས་པས་བསྟོད། ཆོས་སྐྱོང་གི་བྲིས་སྐུ་སོགས་ཡོད་ན་བརྟན་བཞུགས་བྱ། མེད་ན་གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་བཛྲ་
མུཿ ཞེས་དང་། མཐེབ་སྲིན་གྱིས་སེ་གོལ་བྱ། དམ་ཚིག་པ་རྣམས་ཛཿཧཱུྃ་བྃ་ཧོཿརང་ལ་གཉིས་སུ་མེད་པར་ཐིམ། རང་གི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་
མ༑ ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ།
ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀྐ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་དང་དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱིས་བསོད་ནམས་ཡེ་ཤེས་ཚོགས། །མྱུར་དུ་བསྒྲུབས་
ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གིས་དུས་གསུམ་དགེ་བ་ཅི་བསགས་པ། །ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །བླ་མེད་ཐེག་
པ་ཆེན་པོའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་བདག་ཉིད་ཤོག །བདག་ཀྱང་སངས་རྒྱས་མ་ཐོབ་བར། །སྐྱེ་དང་སྐྱེ་བར་གནས་བཟང་པོ། །རིགས་བཟང་སྤྱོད་པ་བཟང་བ་

༄༅། །དང་༑ །གྲོགས་བཟང་བླ་མས་རྗེས་འཛིན་ཤོག །ཚུལ་ཁྲིམས་དག་ཅིང་མཁས་ལ་སྒྲིན། །རྣམ་པར་དག་ཅིང་རྒྱུ་གཅིག་པ། །བསྐལ་བཟང་སྤྱོད་པས་རྣམ་བརྒྱན་ཏེ། །
ཐོས་ནས་གཞན་ལ་སྟོན་པར་ཤོག །མགོ་བོར་བླ་མའི་ཅོད་པན་འཆང་། །ལག་པས་ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་བཟླས། །ཡིད་ཀྱིས་ཟུང་འཇུག་
བསྒོམ་པར་ཤོག །འདི་ནས་བྱང་ཆུབ་སྙིང་པོའི་བར། །བླ་མ་ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་ལ་བྱ་བ་བྱེད་པར་ཤོག །སེམས་ཅན་ཐམས་ཅད་བདེ་
གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་རྒྱས་མྱུར་ཐོབ་ཤོག །ཅེས་སོགས་ནས། དཀོན་མཆོག་གསུམ་གྱི་བཀྲ་ཤིས་ཤོག་
བར་སྤྱི་དང་འདྲའོ།། ༈ དངོས་གཞིའི་ཆོ་ག་ལ་བདུན་ལས། དཀྱིལ་འཁོར་བྲི་བ་ལ་ཐིག་གིས་བྲི་བ་ནི་ལག་ལེན་འཇུག་བདེ་ཁྱད་ཀྱིས་ས་ཆོག་གི་རྗེས་སུ་བྲི་བར་མཛད་པས་གོང་དུ་སྨོས་ཤིང་། ཡེ་ཤེས་ཀྱི་ཐིག་གིས་བྱིན་གྱིས་བརླབ་པ་ནི། ཐོག་མར་
ཐིག་ཚོན་གཉིས་ལྷན་ཅིག་ཏུ་བྱིན་གྱིས་བརླབ་པར་བྱ་སྟེ། དེའང་སློབ་དཔོན་གྱི་མདུན་དུ་རས་ལ་སོགས་པའི་གཞི་ལ། ཏིང་སོགས་སུ་དབུས་སུ་རྡུལ་ཚོན་སྔོན་པོ་ལ་ཧཱུྃ། ཤར་དུ་དཀར་པོ་ལ་ཨོཾ། ལྷོར་སེར་པོ་ལ་ཏྲཱྃ། ནུབ་ཏུ་དམར་པོ་ལ་ཨཱཾ། བྱང་དུ་ལྗང་

གུ་ལ་ཁཾ་རྣམས་རྡོ་རྗེའི་རྩེས་བྲི། སོ་སོའི་ཁ་དོག་དང་མཐུན་པའི་ཐིག་སྐུད་རྣམས་ཀྱང་གཞག །མཆོད་པ་ལྔ་དང་གཏོར་མ་གཅིག་བཤམ། སློབ་དཔོན་ལྷའི་ང་རྒྱལ་བརྟན་པོ་དང་ལྡན་པས་ཐིག་ཚོན། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་
ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་ཤར་དུ་པད་ཟླ་དང་། དབུས་དང་ཕྱོགས་གཞན་རྣམས་སུ་པད་ཉིའི་སྟེང་དུ་ཐིག་ཚོན་སྔོན་པོ་ཧཱུྃ་
ལས་མི་བསྐྱོད་པ་སྐུ་མདོག་སྔོན་པོ་གཡས་ས་གནོན། གཡོན་མཉམ་གཞག་གི་ཕྱག་རྒྱ་ཅན། དཀར་པོ་ཨོཾ་ལས་རྣམ་སྣང་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། སེར་པོ་ཏྲཱྃ་
ལས་རིན་འབྱུང་སེར་པོ་གཡས་མཆོག་སྦྱིན། གཡོན་མཉམ་གཞག་གི་ཕྱག་རྒྱ་ཅན། དམར་པོ་ཨཱྃ་ལས་འོད་དཔག་མེད་དམར་པོ་མཉམ་གཞག་གི་ཕྱག་རྒྱ་ཅན། ལྗང་གུ་ཁཾ་ལས་
དོན་ཡོད་གྲུབ་པ་ལྗང་གུ་གཡས་སྐྱབས་སྦྱིན། གཡོན་མཉམ་གཞག་གི་ཕྱག་རྒྱ་ཅན། དར་དང་རིན་པོ་ཆེས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པར་བསྐྱེད་དེ།
ནམ་མཁའི་དེ་བཞིན་གཤེགས་པ་རྣམས་ལ་ཁྱེད་ཀྱིས་བདག་ལ་རྡོ་རྗེའི་ཐིག་ཚོན་སྩལ་དུ་གསོལ། །ཞེས་གསོལ་བ་གདབ། མིག་གཡས་པ་མ་ལས་ཉི་མ་དང་གཡོན་པ་ཊ་ལས་ཟླ་བར་བསམས་ལ། འབར་བའི་ལྟ་བའི་འོད་ཀྱིས་དེ་

༄༅། །བཞིན་གཤེགས་པ་སོ་སོའི་ཐུགས་ཀ་ནས་ཡེ་ཤེས་ཀྱི་ཐིག་ཚོན་བཀུག་སྟེ་ཐིམ་པར་བསམས་ལ། ཐིག་སྐུད་ལ་ཨོཾ་ཨ་ཨཱ་ཨ་ཨཱ་ཨྃ་སྭཱ་ཧཱ། ཞེས་དང་། ཚོན་ལ་ཨོཾ་བཛྲ་ཙི་ཏྲ་ས་མ་ཡ་ཧཱུྃ་ཞེས་བརྒྱ་རྩ་བརྒྱད་བཟླ། ཨོཾ་
པཉྩ་ཀུ་ལ་བཛྲ་པུཥྤེ་ཨཱཿཧཱུྃ་སོགས་ཀྱིས་མཆོད། གཏོར་མ་ཨོཾ་ཨཱཿཧཱུྃ་གིས་བྱིན་གྱིས་བརླབས་ཏེ། ཨོཾ་པཉྩ་ཀུ་ལ་ཨ་ཀཱ་རོ་སོགས་ཀྱིས་ཕུལ། དེ་བཞིན་གཤེགས་པ་རྣམས་འོད་དུ་ཞུ་བ་ལས་བྱུང་བའི་འོད་ཀྱི་
རང་བཞིན་ཅན་གྱི་ཐིག་དང་ཚོན་དུ་གྱུར་ཞེས་བརྗོད། དེ་ནས་སྒྲུབ་པའི་གྲོགས་དང་བཅས་ཏེ་ཐིག་སྐུད་རྣམས་སྔོ་དཀར། སེར། དམར། ལྗང་། རིམ་པ་བཞིན་བརྐྱངས་ལ་རེ་རེ་ནས་ཨོཾ་ཨ་ནྱོཉནྱ་སོགས་སམ། ཨོཾ་ཕན་ཚུན་
རྗེས་སུ་རྟོགས་པ་སྟེ། །ཆོས་ཀུན་ཕན་ཚུན་རྗེས་སུ་རྟོགས། །ཆོས་རྣམས་ཐམས་ཅད་ཤིན་ཏུ་ཡང་། །ཀུན་ཏུ་འགྲོ་བར་ཆོས་ཀུན་བརྗོད། །ཅེས་བརྗོད་ཅིང་ལས་རྡོར་ལ་གཏད། དེས་ཀྱང་ཐོག་མར་རེ་
རེ་ནས་ཅུང་ཟད་བསྒྲིལ། མཐར་ལྷན་ཅིག་ཏུ་བསྒྲིལ་ནས་རྡོ་རྗེའི་ལྟེ་བ་ལ་དཀྲིས་ཏེ་གསེར་ལ་སོགས་པའི་སྣོད་དུ་བཞག་ལ། ཨོཾ་བཛྲ་པུཥྤེ་ཨཱཿཧཱུྃ་སོགས་མཆོད་པ་ལྔས་མཆོད། ལག་པས་རེག་ཅིང་ཨོཾ་བཛྲ་སཱུ་ཏྲྃ་ས་མ་ཡ་མཱ་ཏི་ཀྲ་མ་ཧཱུྃ་ཞེས་
བརྒྱ་རྩ་བརྒྱད་བཟླས་ལ། ཨོཾ་ཨཱཿཧཱུྃ་གིས་བསྲུང་ངོ༌། །དེ་ནས་ལངས་ཏེ་ཨོཾ་སརྦ་སཾ་ཤོ་དྷ་ནེ་ཧཱུྃ། ཞེས་བརྗོད་ཅིང་ལས་བུམ་གྱི་ཆུས་དཀྱིལ་འཁོར་གྱི་ས་ལ་གཏོར་ལ་རང་རྡོ་རྗེ་ཅན་གྱི་ང་རྒྱལ་གྱིས་དཀྱིལ་འཁོར་གྱི་ནུབ་ནས་ཤར་དུ་ཁ་བལྟས་ཏེ།

ཐིག་སྐུད་དང་བཅས་པའི་རྡོ་རྗེ་དང་དྲིལ་བུ་ལྟེ་བའི་ཐད་དུ་གཟུང་། རྡོར་དྲིལ་འཛིན་པའི་གྲོགས་གོ་རཱིའམ་རྣམ་སྣང་དུ་དམིགས་པ་ཤར་ནས་ནུབ་ཏུ་བལྟས་ཏེ་འདུག་པ་ལ་ཛྫཿགསུམ་བརྗོད་ཅིང་ཐིག་སྐུད་གཏད། དེས་ཀྱང་ཛྫཿགསུམ་བརྗོད་ཅིང་བླང་། སློབ་
དཔོན་གྱིས་ཨོཾ་བཛྲ་སཱུ་ཏྲྃ་ས་མ་ཡ་མ་ཏི་ཀྲ་མ་ཧཱུྃདང་། ནམ་མཁར་བཞུགས་པའི་དེ་བཞིན་གཤེགས། །ཁྱོད་ཀྱིས་དོན་མཛད་དུས་འདི་ལགས། །ཐིག་སྐུད་སྒྲ་ཡིས་བསྐུལ་ནས་ནི། །ཁྱེད་
རྣམས་འདིར་ནི་གཤེགས་སུ་གསོལ། །ཞེས་བརྗོད་ཅིང་དང་པོར་ཐིག་སྐུད་ཀྱི་སྟེང་ནས་འཇུས་ཏེ་འོག་ཏུ་བཅུས་ལ་གྱེན་དུ་བརྡབ། དེ་འདྲ་ལན་གསུམ་བྱ། ཡང་སློབ་མས་དེ་འདྲ་ལན་གསུམ་བརྡབ། དེ་ནས་སློབ་དཔོན་གྱིས་འོག་ནས་
འཇུས་པ་སྟེང་དུ་བཅུ་ཞིང་ཐུར་དུ་བརྡར་པ་ལན་གསུམ། སློབ་མས་དེ་འདྲ་ལན་གསུམ། དེ་ནས་སློབ་དཔོན་གྱིས་རྡོར་དྲིལ་འཛིན་བཞིན་པས་ཁུ་ཚུར་གཉིས་རྒྱབ་སྤྲད། མཐེའུ་ཆུང་སྦྲེལ་བས་ཐིག་སྐུད་སྤྱི་བོར་ཁྱེར་ནས་གཡས་བསྐོར་གྱིས་གྲོགས་ལ་རྒྱབ་སྤྲད་
ཀྱིས་སོང་སྟེ་ལྷོར་བསྡད། སློབ་མའང་དེ་བཞིན་དུ་སོང་སྟེ་བྱང་དུ་བསྡད་དེ་ཚངས་ཐིག་གཉིས་པ་སྔར་བཞིན་གྱེན་ཐུར་དུ་གདབ། ཡང་རྒྱབ་འགྲོས་ཀྱིས་སློབ་དཔོན་མེ་དང་སློབ་མ་དབང་ལྡན་དུ་གནས་པས་ཤར་གྱི་ལོགས་ཐིག་དང་། དེ་བཞིན་སློབ་དཔོན་
རླུང་དང་སློབ་མ་སྲིན་པོར་གནས་པས་ནུབ་ཀྱི་ལོགས་ཐིག་གདབ། སློབ་དཔོན་དེ་ཉིད་དུ་གནས་བཞིན་པ་ལ། སློབ་མ་རྒྱབ་འགྲོས་ཀྱིས་དབང་ལྡན་དུ་སོང་སྟེ་བྱང་གི་ལོགས་ཐིག་གདབ། ཡང་སློབ་དཔོན་རྒྱབ་འགྲོས་ཀྱིས་མེ་དང་། སློབ་མའང་རྒྱབ་

༄༅། །འགྲོས་ཀྱིས་སྲིན་པོར་སོང་སྟེ་ལྷོའི་ལོགས་ཐིག་གདབ། སློབ་དཔོན་མེར་གནས་བཞིན་ལ། སློབ་མས་རྒྱབ་འགྲོས་སྤངས་ཏེ་རླུང་དུ་ནུར་བས་ཟུར་ཐིག་དང་པོ། གཉིས་ཀས་རྒྱབ་འགྲོས་སྤངས་ཏེ་སློབ་དཔོན་སྲིན་པོ་དང་། སློབ་མ་
དབང་ལྡན་དུ་ནུར་བས་ཟུར་ཐིག་གཉིས་པ་གདབ། དེའི་ཚེ་ཐིག་རྗེས་དཀྱིལ་འཁོར་གྱི་རྣམ་པ་ལམ་གྱིས་གྲུབ་པར་བསམ་མོ། །སློབ་དཔོན་ནུབ་དང་སློབ་མ་ཤར་དུ་ནུར་ཏེ་ཐིག་སྐུད་སློབ་དཔོན་གྱི་ཕྱག་གི་རྡོ་རྗེ་ལ་དཀྲི་ཞིང་བསྡུའོ། །དེ་རྣམས་ཀྱི་སྡོམ་ནི།
ནུབ་ཤར་ལྷོ་བྱང་མེ་དབང་ལྡན། །རླུང་སྲིན་རླུང་དབང་མེ་སྲིན་པོ། །གཡས་སྐོར་རྒྱབ་འགྲོས་ཚངས་ལོགས་གདབ། །མེ་རླུང་སྲིན་དབང་གཡས་སྐོར་དུ། །རྒྱབ་འགྲོས་སྤངས་ཏེ་ཟུར་ཐིག་གདབ། །ཉིས་བསྡེབས་དང་པོ་སློབ་དཔོན་དང་། །ཕྱི་མ་སློབ་
མར་ཤེས་པར་བྱ། །ཞེས་པ་ལྟར་རོ། །དེ་ནས་ཨོཾ་བཛྲ་བེ་ག་ཀྲ་མ་ཧཱུྃ། ཞེས་དང་། གཙུག་ཏོར་གྱི་ཕྱག་རྒྱས་ཡེ་ཐིག་བཏེག་སྟེ་དཀྱིལ་འཁོར་གྱི་དབུས་སུ་ཕྱིན་ལ་གཞི་བཅའ་ཞེས་པ་རྐང་པ་གཡོན་པའི་མདུན་ནས་གཡས་པ་ཅུང་ཟད་བསྐོར་ཏེ་སྔར་
ཤུལ་དུ་བཞག །དེ་བཞིན་དུ་གཡོན་པའང་གཡས་པའི་མདུན་ནས་བསྐོར་སྟེ་སྔར་ཤུལ་དུ་བཞག་པ་དང་། ལག་གཉིས་ཀྱིས་པད་སྐོར་སྔོན་དུ་འགྲོ་བས། རྡོ་རྗེ་སྙིང་ག་དང་དྲིལ་བུ་དཀུར་བརྟེན་ཏེ་ཧིཧིཞེས་བརྗོད་ཅིང་ཁྲོ་བོའི་ལྟ་བས་སྒོ་བཞིར་བལྟས་པས་
བྱེ་བར་བསམ། ཐར་པ་དང་ཐམས་ཅད་མཁྱེན་པའི་སྒོའི་གེགས་སུ་གྱུར་པ་ཐམས་ཅད་དབྱེ་བར་བགྱིའོ། །ཞེས་བརྗོད་ཅིང་སྒོའི་ཐད་ཀྱི་རྩ་ཐིག་ཕྱིས་ལ་དཀྱིལ་འཁོར་གྱི་དབུས་སུ་ཁ་ཤར་དུ་བལྟས་ནས་འདུག་སྟེ། ཆོས་

དབྱིངས་འདི་ནི་དག་པ་སྟེ། །སེམས་ཅན་ཁམས་ནི་གྲོལ་བྱེད་པ། །དེ་བཞིན་གཤེགས་པ་ཀུན་གྱི་གནས། །རྣམ་སྣང་མཛད་རྒྱལ་བདག་བྱས་ཏེ། །ཚོན་གྱི་ལས་ནི་ཡང་དག་བརྩམ། །
ཞེས་དང་། ཨོཾ་བཛྲ་ཙི་ཏྲ་ས་མ་ཡ་ཧཱུྃ། བརྗོད་ཅིང་། གཡོན་པའི་ཁུ་ཚུར་གྱིས་དབང་ལྡན་གྱི་རྩིག་པ་ལྔ་ནང་ནས་རིམ་པ་བཞིན་ཇི་ལྟར་འཚམ་པ་བྲི། ཨོཾ་བཛྲ་པུཥྤེ་ཨཱཿཧཱུྃ་སོགས་མཆོད་པ་ལྔས་མཆོད། ཐོད་པ་ལ་སོགས་པས་བཀབ་སྟེ་རྡོ་
རྗེས་མནན་ལ། སློབ་དཔོན་ཨོཾ་བཛྲ་བེ་ག་ཀྲ་མ་ཧཱུྃ། ཞེས་རྡོ་རྗེ་ཤུགས་ཀྱི་སྔགས་རྒྱས་ཕྱིར་འཐོན་ཏེ། སློབ་མ་ལ་སོགས་པས་དབུས་ནས་རིམ་གྱིས་བྲིས། ཚོན་གྱི་ཁ་དོག་རྣམས་སྒྲུབ་ཐབས་དང་མཐུན་པར་བྱས་ལ། ལྷ་གནས་རྣམས་སུ་སོ་
སོའི་གདན་གྱི་སྟེང་དུ་སྐུ་མདོག་དང་མཐུན་པའི་ཚོམ་བུ་རེ་བྱའོ། །བགེགས་ཞི་ཞིང་ཤིས་པར་བྱ་བ་ནི། རང་ཉིད་སྒོའི་སློབ་དཔོན་དང་བཅས་པ་དཀྱིལ་འཁོར་གྱི་ཁང་པའི་ཕྱི་རོལ་ལམ་སྟེང་ལ་སོགས་པ་ཇི་ལྟར་རིགས་པའི་གནས་སུ་ཕྱིན་ཏེ། ཤར་དུ་ཙནྡན་དཀར་
པོས་བྱུགས་པའི་མཎྜལ་གྲུ་བཞི་པ་ལ་ཚོམ་བུ་ཉེར་གཅིག་བྱ། ལྷོར་ཙནྡན་དམར་པོས་བྱུགས་པའི་མཎྜལ་གྲུ་གསུམ་ལ་ལེ་དགུ་བྱས་པའི་ལྟེ་བར་ཚོམ་བུ་གཅིག་དང་ཕྱོགས་མཚམས་བརྒྱད་དུ་ལྔ་ཚོམ་རེ་རེ་སྟེ་ཞེ་གཅིག་བྱ། ནུབ་ཏུ་ཙནྡན་དཀར་པོས་བྱུགས་པའི་
མཎྜལ་ཟླུམ་པོ་ལ་ཚོམ་བུ་སོ་གཅིག་བྱ། བྱང་དུ་ཙནྡན་དམར་པོས་བྱུགས་པའི་མཎྜལ་གྲུ་གསུམ་ལ་ཚོམ་བུ་ཉེར་ལྔ་བྱ། མཎྜལ་འདི་རྣམས་ཀྱི་ཚོམ་བུ་ཆ་བགོ་ཚུལ་གྱི་དཔེའུ་རིས་ཟུར་དུ་ཡོད་པ་བཞིན་བྱ། དེ་རྣམས་ཀྱི་མདུན་དུ་གཡོན་ཕྱོགས་ནས་བརྩམས་ཏེ་ཆུ་

༄༅། །བཞི་སྔོན་དུ་འགྲོ་བའི་ཉེར་སྤྱོད་དང་། མདུན་དུ་གཏོར་མ་བཤམ། གདུགས་དང་རྒྱལ་མཚན་དང་རོལ་མོ་ལ་སོགས་པ་ཇི་ལྟར་འོས་པ་བཤམས་ལ། རང་ཉིད་སྒོའི་སློབ་དཔོན་དང་བཅས་པས་གཞི་བཅའ་པད་སྐོར་དང་། རྡོར་དྲིལ་
གསོར་དཀྲོལ་སྔོན་དུ་འགྲོ་བས་ས་ཆོག་ལྟར་གཡས་བརྐྱང་དང་རྡོར་སེམས་ཀྱི་ཕྱག་ཆེན་བྱས་ལ་ཧཱུྃ་ཞེས་བརྗོད། དེ་བཞིན་དུ་དེ་ལས་བཟློག་པ་གཡོན་བརྐྱང་དང་། དེ་བཞིན་དུ་སྟན་ལ་འདུག་ལ་གཡས་ཅུང་ཟད་བརྐྱངས་པའི་མཐིལ་གདན་ལ་བཙུགས་ལ་གཡོན་
སྐྱིལ་ཀྲུང་ཕྱེད་པར་བྱས་པ་དང་། དེ་བཞིན་དུ་དེ་ལས་བཟློག་པ་རོལ་སྟབས་ཏེ་བཞིས་དབུས་དང་འོག་གི་བགེགས་བསྐྲད། འདི་ཡན་ལྔ་ཀས་མཉམ་དུ་བྱ། དེ་ནས་ཤར་སྒོ་བས་གཞི་བཅའ་པད་སྐོར་དང་པུས་མོ་གཉིས་གཤིབས་ཏེ་ས་ལ་བཙུགས། ལག་
པ་རྡོ་རྗེ་ཐལ་མོ་སྦྱར་བ་སྤྱི་བོར་བཞག་སྟེ། ཨོཾ་ཧཱུྃ་ཕཊ་ཅེས་བརྗོད། དེ་བཞིན་དུ་རྐང་པ་གཉིས་ཀྱི་བར་དུ་མཐོ་གང་ཙམ་ཡོད་པར་བྱས་ནས་ཙོག་པུར་གནས་པ་དང་། དེ་བཞིན་དུ་རྐང་པ་གཡས་བཏེག་ནས་ལུས་གཡས་སུ་བསྐོར་བ་དང་། དེ་བཞིན་དུ་
གཡོན་བཏེག་ནས་གཡོན་དུ་བསྐོར་བ་སྟེ་བཞིས་ཤར་གྱི་བགེགས་བསྐྲད། ལྷོ་སྒོ་བས་གཞི་བཅའ་པད་སྐོར་དང་གཡོན་པའི་མཐིལ་ས་ལ་གཞག གཡས་པའི་པུས་མོ་བཙུགས་པ་ས་ལ་རེག་ལ་ལག་པ་སྒེག་མོའི་ཕྱག་རྒྱ་དང་ཨོཾ་ཧཱུྃ་ཨཱཿཕཊ། ཅེས་བརྗོད།
དེ་བཞིན་དུ་རྐང་པ་གཡས་ས་ལ་གཞག་སྟེ་འགྱིང་བག་དང་བཅས་ཏེ་གཡོན་པས་འགོམ་པའི་ཚུལ་གྱིས་འདེགས་པ་དང་། དེ་བཞིན་དུ་རྐང་པ་གང་རུང་བཙུགས་ལ་ཡ་གཅིག་བཏེག་སྟེ་བསྐོར་བ་དང་། དེ་བཞིན་དུ་རྐང་པ་གཡོན་གཡས་ཀྱི་པུས་མོའི་སྟེང་དུ་སྦྱར།

ལག་པ་གཡོན་གདོང་དུ་བརྐྱང་། གཡས་པའི་ཐལ་མོ་རྒྱབ་ཏུ་ཕྱར། རང་གི་ཁ་གདངས་ལ་སེང་གེའི་སྟབས་ཀྱིས་ཕྱིར་ལོག་ནས་མཆོངས་པ་སྟེ་བཞིས་ལྷོའི་བགེགས་བསྐྲད་དེ། རྐང་སྟབས་དང་པོ་གསུམ་ཆར་ལ་ལག་པའི་ཕྱག་རྒྱ་འདྲའོ། །ནུབ་སྒོ་བས་གཞི་
བཅའ་པད་སྐོར་སྔོན་དུ་འགྲོ་བས་ས་ཆོག་ལྟར་གཡས་བརྐྱང་དང་། ལག་པ་རྡོ་རྗེ་ཐལ་མོ་སྙིང་གར་སྦྱར་ཏེ་ཨོཾ་ཧཱུྃ་ཨྃ་ཨྃ་ཨེཾ་ཕཊ། ཅེས་བརྗོད། དེ་བཞིན་དུ་གཡོན་བརྐྱང་དང་། ས་གདང་ཟླུམ་པོ་སྟེ་བཞིས་ནུབ་ཀྱི་བགེགས་བསྐྲད། བྱང་སྒོ་བས་
ས་ཆོག་ལྟར་མཉམ་པའི་སྟབས་དང་། གཡོན་པས་དྲིལ་བུ་དཀྲོལ། གཡས་པས་རྡོ་རྗེ་བསྐོར་ཞིང་གསོར་བ་འཕེན་པའི་ཚུལ་དང་། ཨོཾ་ཧ་ན་ཧ་ན་མཱ་ར་དུཥྚཱཾ། གྷ་ཏ་ཡ་གྷ་ཏ་ཡ། ཨ་ཨ་ཧཱུྃ་ཧྲཱིཿཕཊ། ཅེས་བརྗོད། དེ་བཞིན་
དུ་རྟིང་པ་གཉིས་སྤྲད་དེ་སོར་མོ་ཕྱིར་བསྟན་པ་དང་། དེ་བཞིན་དུ་རྐང་པ་གཡོན་པ་བརྐྱངས་ལ་གཡས་པུས་མོ་མཆན་ཁུང་གཡས་ཀྱི་ཕྱོགས་སུ་བཏེག་པ་དང་། དེ་བཞིན་དུ་རྐང་པ་གཡས་བརྐྱངས་ལ་གཡོན་བསྐུམས་པའི་པུས་མོ་ཐུར་དུ་བརྐྱང་། རྐང་མགོ་
ཕྱིར་བཟློག་པ་སྟེ་བཞིས་བྱང་གི་བགེགས་བསྐྲད་དོ། །སྟང་སྟབས་ཐམས་ཅད་ཀྱི་མགོར་གཞི་བཅའ་པད་སྐོར་རེ་བྱ་ཞིང་། སྟང་སྟབས་འདི་རྣམས་ཚར་བ་དང་མཉམ་དུ་གཞལ་ཡས་ཁང་ཕྱི་མའི་སྒོ་ཐད་ཀྱི་རྩིག་པ་བྲི་བ་འགྲིག་པར་བྱེད་སྲོལ་ཡོད་ཅིང་། སྔོན་
དུས་སྟང་སྟབས་ཀྱི་ཚེ་སློབ་དཔོན་གྱི་རྒྱབ་ཏུ་གདུགས། མདུན་དུ་རྔ་ཡབ། གཡས་སུ་མཚོན་ཆ། གཡོན་དུ་རོལ་ཆ་འཛིན་མཁས་རྣམས་འགོད་ཅིང་། རོལ་ཆ་ནི་རྫ་རྔ་ལ་བྱེད་སྲོལ་ཡོད་པས་དེང་སང་གི་བར་དུ་ཡང་རྫ་རྔའི་གཏོར་མ་ཟེར་གྱིན་འདུག་གོ །

༄༅། །དེ་དག་སོ་སོའི་མཐར་གཏོར་མ་བཏང་བ་ནི། སྒོའི་སློབ་དཔོན་རྣམས་རང་རང་གི་མཎྜལ་གྱི་དྲུང་དུ་བསྡད་དེ། སྤྲོ་ན་མཆོད་པ་རྣམས་བྱིན་གྱིས་བརླབ་ཞེས་གསུངས་པས། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་
ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་
གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་
མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་
བར་གྱིས་བྱིན་གྱིས་བརླབ། གཏོར་མ་ནང་མཆོད་ལྟར་བྱིན་གྱིས་བརླབ་པར་བྱ་ཞེས་གསུངས་པས་དེའི་ཚུལ་ནི། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ།
སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ།

དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་གླང་གི་ཤ །ལྷོར་ཀུ་ལས་
ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཾ་ལས་རཀྟ། ནུབ་ཏུ་
ཛྲཱིཾ་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེསཾ། ལྷོར་ཨཾ་མཉམ་པ་ཉིད་ཀྱི་ཡེ་ཤེས། ནུབ་
ཏུ་ཛྲཱིཾ་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨེེ་ཨོ་
ཨོོ་ཨཾ་ཨཿགཡས་སྐོར་གྱིས་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་
མགོ་བོ་ཐུར་དུ་བལྟས་པ། དེའི་སྟེང་དུ་རྃ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའིཧཱུྃ་ལས་འོད་ཟེར་འོག་

༄༅། །ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་ཤ་ལྔ་བདུད་རྩི་ལྔ་རྣམས་བསྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེའི་ལྟེ་བའི་
ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་རྣམས་ཧེ་
རུ་ཀ་ཕྱག་གཉིས་པའི་རྣམ་པར་བྱོན་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོཾ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་
རྣམས་དང་གཉིས་སུ་མེད་པར་གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧྲཱིཿ ཞེས་གསུམ་མམ་ལྔ་བརྗོད་དེ་བྱིན་གྱིས་བརླབས་ལ། 
མགྲོན་རྣམས་སྤྱན་དྲང་པའི་ཚེ་ཚོམ་བུ་དབུས་མའི་སྟེང་དུ་དཀྱིལ་འཁོར་གྱི་ལྷ་རྣམས་བཞུགས་པར་མོས་པ་ཙམ་བྱས་ལ། རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་ལྷ་དང་ལྷ་མ་ཡིན་གྱི་ཚོགས་འཁོར་དང་བཅས་པ་
མཎྜལ་གྱི་ཚོམ་བུའི་སྟེང་དུ་ཨོཾ་བཛྲ་ས་མཱ་ཛཿཞེས་དང༌། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་གཡས་པ་ལྕགས་ཀྱུ་ལྟར་བཀུག་ལ། ཨོཾ་ཨཱཿ རྒྱུ་བ་མོ་དང་རྒྱུ་ཆེན་མོ། །ཡི་དྭགས་རྒྱུ་བ་ཉི་མ་ཟླ། །དངོས་གྲུབ་གདོང་

དང་རྒྱལ་བ་ཡི། །རྒྱལ་མོ་ཟླ་བའི་རྒྱལ་མོ་དང་། །ལྷ་མོ་ཨུ་མ་གངྒཱ་མ། །གཟུགས་མཛེས་མ་དང་སྐར་མའི་ཚོགས། །གཟའ་རྣམས་ཀུན་དང་ཚོགས་ཀྱི་བདག །སྨིན་དྲུག་བུ་དང་དཔལ་མོ་
དང་༑ །ལྷ་མོ་རི་བོང་ཅན་མ་དང་། །ལྷག་པ་དང་ནི་ཉེར་ལྷག་པོ། །ལྷ་མིན་ལྷ་ཡི་རྒྱལ་བ་དང་། །སྤོས་མོ་དང་ནི་སྤོས་ཆེན་མོ། །མཆོད་པའི་གནས་འདིར་གཤེགས་སུ་གསོལ། །
ཧཱུྃ་ཧོ་ཨཱ་ཀཪྵ་ཡ་ཨཱ་ཀཪྵ་ཡ་ས་མ་ཡཱ་དྷི་པེ་ཧཱུྃ་ཧཱུྃ་ཧཱུྃ་ཕཊ་ཛཿསྭཱ་ཧཱ། ཞེས་པས་སྤྱན་དྲངས། པདྨ་ཀ་མ་ལ་ཡ་སྟྭཾ་ཞེས་པས་གདན་ཕུལ། ཨོཾ་སཾ་གྷ་དེ་ཝ་ཨ་སུ་ར་ས་པ་རི་ཝཱ་ར་ཞེས་པ་སྔོན་དུ་འགྲོ་བའི་ཨོཾ་ནཱི་རཱི་
ཧཱུྃ་ཁཾ་སྭཱ་ཧཱ་སོགས་ནས་བཛྲ་ཤབྡ་ཨཱཿཧཱུྃ་བར་གྱི་ཆུ་བཞི་ཉེར་སྤྱོད་རོལ་མོ་དང་བཅས་པས་མཆོད། སྤྱན་དྲངས་པའི་ཕྱག་རྒྱ་ལས་མཛུབ་མོ་གཉིས་བཅིངས་ཏེ། ཨོཾ་བ་ཏ་ལི་བ་ཏ་ལི་མ་ཧཱ་བ་ཏ་ལི་ཧཱུྃ་ཧཱུྃ་ཧཱུྃ་བྷཀྵ་ཡ་བྷཀྵ་ཡ་ས་མ་
ཏིཥྛ་ཛྲུྃ་ཕྲུྃ་ཕཊ་སྭཱ་ཧཱ། ཞེས་ལན་གསུམ་གྱིས་གཏོར་མ་ཕུལ། རྡོར་དྲིལ་འཛིན་པས། ལྷ་དང་ལྷ་མིན་ཚོགས་བཅས་རྣམས། །མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་བདག་ཅག་འཁོར་
བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་

༄༅། །བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་
རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །
བདེ་ལེགས་ཐམས་ཅད་འགྲུབ་པ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་བརྗོད། ལྷ་དང་ལྷ་མ་ཡིན་གྱི་ཚོགས་འཁོར་དང་བཅས་པ་ཁྱེད་རྣམས་ལ་མཐུ་དང་ནུས་པ་བསམ་
གྱིས་མི་ཁྱབ་པ་མངའ་བ་ལགས་པས། སངས་རྒྱས་ཀྱི་བསྟན་པ་དར་བ་དང་། སེམས་ཅན་ཐམས་ཅད་ལ་བདེ་སྐྱིད་ཀྱི་དཔལ་ཕུན་སུམ་ཚོགས་པ་འབྱུང་བ་དང་། ཁྱད་པར་དུ་ཡང་
བདག་ཅག་དཀྱིལ་འཁོར་ཆེན་པོ་བྲི་བ་དང་། སྒྲུབ་ཅིང་མཆོད་པ་ལ་སོགས་པའི་བར་དུ་གཅོད་པ་ཐམས་ཅད་ཞི་བ་དང་། བསམ་པའི་དོན་ཐམས་ཅད་ཆོས་དང་མཐུན་པ་ཡིད་བཞིན་
དུ་འགྲུབ་པའི་ཕྲིན་ལས་རྒྱ་ཆེན་པོ་མཛད་དུ་གསོལ། ཞེས་བརྗོད་ཅིང་མཆོད་པ་རྣམས་མཐའ་ནས་རིམ་བཞིན་གཏོར་སྣོད་ཀྱི་ནང་དུ་བསྡུ། ཡེ་དྷརྨཱ་དང་། སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་

ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་
ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་དེ་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་
རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་
མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་པས་ཆོས་ཀྱི་སྦྱིན་པ་བཏང་། བདག་གི་བསམ་པའི་སྟོབས་དང་ནི། །སོགས་ཀྱིས་བདེན་སྟོབས་བརྗོད་ལ། ཡི་གེ་བརྒྱ་པ་དང་། མ་འབྱོར་པ་དང་
ཉམས་པ་དང་། །སོགས་ཀྱི་མཐར། ཨོཾ་སཾ་གྷ་དེ་ཝ་ཨ་སུ་ར་ས་པ་རི་ཝཱ་ར་གཙྪ། ཞེས་དང་། མཐེབ་སྲིན་གྱི་སེ་གོལ་བྱས་ཏེ་གཤེགས་སུ་གསོལ། གཏོར་མ་རོལ་མོ་དང་བཅས་པས་ཤར་ཕྱོགས་སུ་དོར་རོ། །དེ་ནས་ལྷོ་ཕྱོགས་ཀྱི་
མཆོད་གཏོར་བསང་སྦྱང་གོང་བཞིན་བྱས་ལ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཞིང་སྐྱོང་བ་འཁོར་དང་བཅས་པ་མཎྜལ་གྱི་ཚོམ་བུའི་སྟེང་དུ་ཨོཾ་བཛྲ་ས་མཱ་ཛཿཞེས་དང་། གོང་གི་

༄༅། །སྤྱན་འདྲེན་གྱི་ཕྱག་རྒྱ་བཅས་ལ། ཨོཾ་ཤིང་གཅིག་དང་ནི་དུར་ཁྲོད་དང་། །རི་དང་རི་སུལ་འབབ་ཆུ་དང་། །ཁྱིམ་དང་གྲོང་གི་ངོས་དང་ནི། །ཞིང་དང་གྲོང་ནི་སྟོང་པ་དང་། །
སེམས་ཅན་སྣོད་དང་ཐང་སོན་དང་། །ཆུ་གླིང་དུ་ནི་ཁྱད་པར་དུའོ། །དྲག་པོ་ནག་པོ་དྲག་པོ་ཆེ། །ལྷས་སྦྱིན་མཉམ་དུ་བསྟེན་པ་དང་། །ནག་པོ་གཙིགས་པ་འཇིགས་སུ་རུང་། །དགའ་
ལས་འདས་དང་ལོག་འདྲེན་ནོ། །རྒན་བྱེད་མ་དང་དྲག་མོ་དང་། །ལྷ་མོ་དཀའ་ཟློག་མི་སྡུག་མ། །རྒྱལ་མ་དང་ནི་རྣམ་རྒྱལ་ཉིད། །མི་ཐུབ་གཞན་གྱིས་མི་ཐུབ་མ། །ནག་མོ་བཟང་མོ་ནག་
མོ་ཆེ། །ནག་སྦོམ་རྣལ་འབྱོར་མའི་དབང་མོ། །ཟླ་བ་མོ་དང་དྲག་མོ་དང་། །གདུག་པ་ཅན་དང་ལམྦ་ཀཱི། །གཡོ་ལྡན་མར་མེ་འོད་བྱེད་མ། །གྲོང་དུ་གནས་པ་རྣལ་འབྱོར་མ། །དྲག་པོའི་
གཟུགས་དང་གཟུགས་ཆེན་མ། །མཆེ་བའི་གཟུགས་དང་ཐོད་པ་ཅན། །ཐོད་པའི་ཕྲེང་དང་ཕྲང་ཅན་མ། །མཐུ་ཆེན་ལག་ན་ཁ་ཊཾ་ག །ལག་ན་དགྲ་སྟ་རལ་གྲི་དང་། །རྡོ་རྗེ་ལག་མ་
གཞུ་ལག་མ། །བདེ་ཆེན་རྡོ་རྗེ་ཆེན་མོ་དང་། །ལས་རྣམས་རྗེས་སུ་སྒྲུབ་བྱེད་མ། །རྣལ་འབྱོར་དཀྱིལ་འཁོར་རྒྱལ་མོ་ཆེ། །དེ་བཞིན་རྡོ་རྗེའི་བདག་པོ་གཙོ། །དེ་བཞིན་གཤེགས་

པའི་སྐུ་ཆེན་ལས། །སྐྱོན་མེད་རྣལ་འབྱོར་འབྱིན་པ་མོ། །བདེ་བ་ཆེན་པོའི་བཀའ་ལུང་འདིས། །ཐམས་ཅད་གནས་ནས་ཐམས་ཅད་འགུག །ཨོཾ་ཀ་ཀ་ཀ་དྷ་ན། བ་བ་
བནྡྷན། ཁ་ཁ་ཁ་དྷ་ན། སརྦ་དུཥྚཱཾ་ཧཱུྃ་ཧཱུྃ་ཧཱུྃ་ཕཊ་ཕཊ་ཛཿསྭཱ་ཧཱ་ཞེས་པས་སྤྱན་དྲངས། གདན་ཕུལ། ༀ་ཀྵེ་ཏྲ་པཱ་ལ་ས་པ་རི་ཝཱ་ར་ཞེས་པ་ཐོག་མར་སྦྱར་བའི་ཨོཾ་ནཱི་རཱི་ཧཱུྃ་ཁཾ་སྭཱ་ཧཱ་སོགས་ནས་བཛྲ་ཤབྡ་
ཨཱཿཧཱུྃ་བར་གྱི་ཆུ་བཞི་ཉེར་སྤྱོད་རོལ་མོ་དང་བཅས་པས་མཆོད། སྤྱན་འདྲེན་པའི་ཕྱག་རྒྱ་ལས་མཛུབ་མོ་བཅིངས་པ་བཀྲོལ་ལ། ཨོཾ་ཏིཥྛ་ཧཱུྃ་བྷཀྵ་བྷཀྵ་ཕཊ་སྭཱ་ཧཱ། ཞེས་པ་ལན་གསུམ་གྱིས་གཏོར་མ་ཕུལ་ལ་རྡོ་རྗེ་དྲིལ་བུ་འཛིན་པས།
རྡོ་རྗེ་ཅན་གྱི་རྣམ་སྤྲུལ་ལས། །སུམ་ཅུ་རྩ་གཉིས་གནས་རྣམས་སུ། །འཇིག་རྟེན་སྐྱོང་བའི་ཚུལ་འཛིན་པའི། །ཞིང་སྐྱོང་མ་མོ་འཁོར་བཅས་དང་། །ལྷ་ཡི་ཚོགས་རྣམས་མ་
ལུས་དང་། །ཞེས་སོགས་དང་། ཡིད་ལ་འདོད་པ་ཀུན་འགྲུབ་ཤོག །ཅེས་པའི་མཐར། ཞིང་སྐྱོང་བ་ཆེན་མོ་འཁོར་དང་བཅས་པ་ཁྱེད་རྣམས་ལ་མཐུ་དང་ནུས་པ་བསམ་གྱིས་མི་ཁྱབ་པ་
མངའ་བ་ལགས་པས། སངས་རྒྱས་ཀྱི་བསྟན་པ་དར་བ་དང་། སེམས་ཅན་ཐམས་ཅད་ལ་བདེ་སྐྱིད་ཀྱི་དཔལ་ཕུན་སུམ་ཚོགས་པ་འབྱུང་བ་དང་། ཁྱད་པར་དུ་ཡང་

༄༅། །བདག་ཅག་དཀྱིལ་འཁོར་ཆེན་པོ་བྲི་བ་དང་། སྒྲུབ་ཅིང་མཆོད་པ་ལ་སོགས་པའི་བར་དུ་གཅོད་པ་ཐམས་ཅད་ཞི་བ་དང༌། བསམ་པའི་དོན་ཐམས་ཅད་ཆོས་
དང་མཐུན་པ་ཡིད་བཞིན་དུ་འགྲུབ་པའི་ཕྲིན་ལས་རྒྱ་ཆེན་པོ་མཛད་དུ་གསོལ། ཞེས་བརྗོད་ཅིང་མཆོད་པ་རྣམས་མཐའ་ནས་རིམ་བཞིན་གཏོར་སྣོད་ཀྱི་ནང་དུ་བསྡུ། ཡེ་དྷརྨཱ་དང་། སྡིག་པ་ཅི་ཡང་མི་
བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །
ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་
ལས་དེ་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་
འབྱུང་༑ །ངོ་བོ་ཉིད་མེད་གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་

དང་༑ བདག་གི་བསམ་པའི་སོགས་སྔར་ལྟར་བརྗོད། ཡིག་བརྒྱ་དང་མ་འབྱོར་པ་དང་ཉམས་པ་དང་། སོགས་བརྗོད། ༀ་ཀྵེ་ཏྲ་པཱ་ལ་ས་པ་རི་ཝཱ་ར་གཙྪས་གཤེགས་སུ་གསོལ་ལ། གཏོར་མ་ལྷོར་དོར་
བ་སོགས་འགྲེའོ། །དེ་ནས་ནུབ་ཕྱོགས་ཀྱི་མཆོད་གཏོར་བྱིན་གྱིས་བརླབ་པ་སོགས་འདྲ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཀླུའི་རྒྱལ་པོ་འཁོར་དང་བཅས་པ་མཎྜལ་གྱི་ཚོམ་བུའི་སྟེང་
དུ་ཨོཾ་བཛྲ་ས་མཱ་ཛཞེས་དང་། རྡོར་དྲིལ་འཛིན་པས། ཨོཾ་མཐའ་ཡས་དང་ནི་ནོར་རྒྱས་དང་། །འཇོག་པོ་དང་ནི་སྟོབས་ཀྱི་རྒྱུ། །པདྨ་པདྨ་ཆེན་པོ་དང་། །དུང་སྐྱོང་དང་ནི་རིགས་
ལྡན་དང་། །ལྷ་མོ་ལྷ་མོ་ཆེན་མོ་དང་། །ཟླ་བའི་སྤྱི་གཙུག་སྤྱི་གཙུག་ཆེ། །དབྱུག་འཛིན་དབྱུག་འཛིན་ཆེན་པོ་དང་། སོག་མ་མེད་དང་ཧུ་ལུན། །དགའ་བོ་དང་ནི་ཉེ་
དགའ་བོ། །རྒྱ་མཚོ་རྒྱ་མཚོ་ཆེན་པོ་དང་། །ཚ་བ་ཚ་བ་ཆེན་པོ་དང༌། །དཔལ་གྱི་འོད་དང་འོད་པོ་ཆེ། །རིན་ཆེན་འོད་དང་གཟུགས་མཛེས་དང༌། །གཟུགས་མཛེས་
ཆེན་པོ་སྤྲུལ་བཟང་དང་། །ལྟོ་འཕྱེ་ཆེ་དང་སྨིག་རྒྱུ་དང་། །སྨིག་རྒྱུ་ཆེན་པོ་བ་རྣམས་ནི། །མཆོད་པའི་གནས་འདིར་གཤེགས་སུ་གསོལ། །ཨོཾ་ཨཱ་གཙྪ་ཡ་ཨཱ་གཙྪ་ཡ་མ་

༄༅། །ཧཱ་ནཱ་ག་ཨ་དྷི་པ་ཏ་ཡེ་སརྦ་བྷརྦྷུ་ཝ་ཕྲུྃ་ཕུཿསྭཱ་ཧཱ། ཞེས་པས་སྤྱན་དྲངས། ཨོཾ་ན་ག་ཨ་དྷི་པ་ཏི་ས་པ་རི་ཝཱ་ར་སྔོན་དུ་འགྲོ་བས་ཨོཾ་ནཱི་རཱི་ཧཱུྃ་ཁཾ་སྭཱ་ཧཱ་སོགས་ནས་བཛྲ་ཤབྡ་ཨཱཿཧཱུྃ་
བར་གྱི་ཆུ་བཞི་ཉེར་སྤྱོད་རོལ་མོ་དང་བཅས་པས་མཆོད། གཡོན་ཁུ་ཚུར་བཅངས་པའི་མཐེའུ་ཆུང་བརྐྱང་། མཐེ་བོང་བསྒྲེངས་པའི་རྒྱབ་ཏུ་གཡས་པའི་མཁྲིག་མ་བཞག་ལ། སོར་མོ་རྣམས་སྦྲུལ་གྱི་གདེངས་ཀ་ལྟར་བྱས་ཏེ་སེ་གོལ་དང་བཅས་པས།
ཨོཾ་ཧི་ལི་ཧི་ལི་མ་ཧཱ་ཧི་ལི་ཕྲུྃ་ཕྲྃ་ཕྲྃ་ཕྲྃ་སྭཱ་ཧཱ། ཞེས་པ་ལན་གསུམ་གྱིས་གཏོར་མ་ཕུལ། ཀླུ་ཡི་རྒྱལ་པོ་འཁོར་བཅས་རྣམས། །མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་
བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་
སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་
རྣམས་དང༌། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་

དང་༑ །འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་ཐམས་ཅད་འགྲུབ་པ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་པའི་མཐར། ཀླུའི་རྒྱལ་པོ་འཁོར་།
དང་བཅས་པ་ཁྱེད་རྣམས་ལ་མཐུ་དང་ནུས་པ་བསམ་གྱིས་མི་ཁྱབ་པ་མངའ་བ་ལགས་པས། སངས་རྒྱས་ཀྱི་བསྟན་པ་དར་བ་དང་། སེམས་ཅན་ཐམས་ཅད་ལ་བདེ་སྐྱིད་ཀྱི་
དཔལ་ཕུན་སུམ་ཚོགས་པ་འབྱུང་བ་དང་། ཁྱད་པར་དུ་ཡང་བདག་ཅག་དཀྱིལ་འཁོར་ཆེན་པོ་བྲི་བ་དང་། སྒྲུབ་ཅིང་མཆོད་པ་ལ་སོགས་པའི་བར་དུ་གཅོད་པ་ཐམས་ཅད་
ཞི་བ་དང་། བསམ་པའི་དོན་ཐམས་ཅད་ཆོས་དང་མཐུན་པ་ཡིད་བཞིན་དུ་འགྲུབ་པའི་ཕྲིན་ལས་རྒྱ་ཆེན་པོ་མཛད་དུ་གསོལ། ཡེ་དྷརྨཱ་དང་། སྡིག་པ་ཅི་ཡང་མི་བྱ་ཞིང་། །
དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་
ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་དེ་གྲོལ་ལོ། །

༄༅། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །
ངོ་བོ་ཉིད་མེད་གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་པའི་བར་གྱིས་ཆོས་
ཀྱི་སྦྱིན་པ་བཏང་། བདག་གི་བསམ་པའི་སོགས་དང་། ཡིག་བརྒྱ། མ་འབྱོར་པ་དང་སོགས། ཨོཾ་ནཱ་ག་ཨ་དྷི་པ་ཏི་ས་པ་རི་ཝཱ་ར་གཙྪ། ཞེས་པས་གཤེགས་སུ་གསོལ་བ་སོགས་འགྲེའོ། །དེ་ནས་བྱང་
ཕྱོགས་ཀྱི་མཆོད་གཏོར་བྱིན་རླབས་དང་། རང་གི་སྙིང་གའི་ས་བོན་ལས་འོད་ཟེར་འཕྲོས་པས་གནོད་སྦྱིན་དང་གནོད་སྦྱིན་མོ་འཁོར་དང་བཅས་པ་མཎྜལ་གྱི་ཚོམ་བུའི་སྟེང་དུ་ཨོཾ་བཛྲ་ས་མཱ་
ཛཿཞེས་དང་། རྡོ་རྗེ་ཁུ་ཚུར་གཉིས་སྦྱར་བ་སྙིང་གར་བཞག་ལ། ཨོཾ་ནོར་བུ་བཟང་དང་གང་བ་བཟང་། །བདེ་བ་བཟང་དང་རྒྱལ་བ་བཟང་། །དགའ་བའི་ཕུར་བུ་ཕུར་བུ་ཆེ། །ཕུར་བུ་
བཟང་དང་པདྨའི་གཙུག །དུང་གི་གཙུག་ཕུད་གར་དང་ནི། །གར་ཆེན་དང་ནི་འབིགས་བྱེད་མ། །གཅོད་བྱེད་མ་དང་རྫོགས་བྱེད་མ། །ནོར་དང་ནོར་ཀུན་ནོར་བཟང་

མོ༑ །གཟུགས་བཟང་རོལ་དང་རོལ་ཆེན་མོ། །བཞད་དང་རྩེ་དང་རྣམ་པར་བསྐྱོད། །དཔལ་བཟང་དང་ནི་གཟུགས་བཟང་མ། །རྡོ་རྗེ་དབང་ཕྱུག་བཀའ་འདི་ཡིས། །
གནོད་སྦྱིན་གནོད་སྦྱིན་མོ་རྣམས་དགུག །ཧཱུྃ་ཨ་ཝ་ཏཱ་ར་ཨ་ཝ་ཏཱ་ར་བ་ཏ་ལི་བ་ཏ་ལི་བྷཀྟ་པྲི་ཡེ་ཡོ་གི་ནི་ཧཱུྃ་ཧཱུྃ་ཧཱུྃ་ཕྲུཾ་སྭཱ་ཧཱ། ཞེས་པས་སྤྱན་དྲངས། གདན་ཕུལ། ཨོཾ་ཡཀྵ་ཡཀྵི་ཎཱི་ས་
པ་རི་ཝཱ་ར་སྔོན་དུ་འགྲོ་བས་ཨོཾ་ནཱི་རཱི་ཧཱུྃ་ཁཾ་སྭཱ་ཧཱ་སོགས་ནས་བཛྲ་ཤབྡ་ཨཱཿཧཱུྃ་བར་གྱི་ཆུ་བཞི་ཉེར་སྤྱོད་རོལ་མོ་དང་བཅས་པས་མཆོད། རྣམ་ལྔ་འདོད་སྐོར་དང་རྡོ་རྗེ་བསྡམས་པ་བསྐོར་བ་སྙིང་གར་གཞག་ལ། ཨོཾ་དྷ་ན་ཨ་དྷི་
པ་ཏི་བ་ཏ་ལི་ཕྲུྃ་སྭཱ་ཧཱ། ཞེས་པ་ལན་གསུམ་གྱིས་ཕུལ། གནོད་སྦྱིན་འཁོར་དང་བཅས་པ་རྣམས། །མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་བདག་ཅག་འཁོར་
བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །
ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། ། 

༄༅། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །
འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་ཐམས་ཅད་འགྲུབ་པ་དང༌། །ཡིད་ལ་འདོད་པ་ཀུན་འགྲུབ་ཤོག །ཅེས་པའི་མཐར། གནོད་སྦྱིན་ཆེན་པོ་འཁོར་དང་
བཅས་པ་ཁྱེད་རྣམས་ལ་མཐུ་དང་ནུས་པ་བསམ་གྱིས་མི་ཁྱབ་པ་མངའ་བ་ལགས་པས། སངས་རྒྱས་ཀྱི་བསྟན་པ་དར་བ་དང་། སེམས་ཅན་ཐམས་ཅད་ལ་བདེ་སྐྱིད་ཀྱི་
དཔལ་ཕུན་སུམ་ཚོགས་པ་འབྱུང་བ་དང་། ཁྱད་པར་དུ་ཡང་བདག་ཅག་དཀྱིལ་འཁོར་ཆེན་པོ་བྲི་བ་དང་། སྒྲུབ་ཅིང་མཆོད་པ་ལ་སོགས་པའི་བར་དུ་གཅོད་པ་ཐམས་ཅད་
ཞི་བ་དང་། བསམ་པའི་དོན་ཐམས་ཅད་ཆོས་དང་མཐུན་པ་ཡིད་བཞིན་དུ་འགྲུབ་པའི་ཕྲིན་ལས་རྒྱ་ཆེན་པོ་མཛད་དུ་གསོལ། ཡེ་དྷརྨཱ་དང་། སྡིག་པ་ཅི་ཡང་མི་བྱ་ཞིང་། །
དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་

ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་དེ་གྲོལ་ལོ། །
ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་
མེད་གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་པས་ཆོས་ཀྱི་སྦྱིན་པ་བཏང་།
བདག་གི་བསམ་པའི་སྟོབས་དང་སོགས། ཡིག་བརྒྱ་ལན་གསུམ། མ་འབྱོར་པ་དང་སོགས་ཀྱི་མཐར། ཨོཾ་ཡཀྵ་ཡཀྵི་ཎཱི་ས་པ་རི་ཝཱ་ར་གཙྪ་ཞེས་པས་གཤེགས་སུ་གསོལ་བ་སོགས་ཆོ་ག་གཞན་ཐམས་ཅད་གོང་
གིས་འགྲེའོ། །ཕྱོགས་བཞི་གཏོར་མའི་ཆོ་ག་འདི་བཟང་པོ་ཡོངས་གཟུང་དང་དེའི་མཆན་བུ་རྗེ་བཙུན་རྩེ་མོས་མཛད་པ་ལྟར་བཀོད་པ་ཡིན་ལ། རྒྱས་པ་ལ་དགའ་ན་འཕགས་པ་རིན་པོ་ཆེས་མཛད་པའི་ཡི་གེ་དང་། ཆོས་རྗེ་ཤར་པས་མཛད་པའི་
དཀྱིལ་ཆོག་བཞིན་ཤེས་པར་བྱའོ། །ཕྱོགས་བཞིའི་གཏོར་མ་གཏོང་བའི་ཚེ་མེ་ལ་སོགས་པའི་མཚམས་བཞིར་ཤེས་ཕྱིན། སྡོང་པོ་བཀོད་པ། དེ་བཞིན་གཤེགས་པའི་གསང་བ། གསེར་འོད་དམ་པའི་མདོ་ཀློག་པ་བཞི་བཞག །དེ་ཙམ་མ་

༄༅། །འབྱོར་ན་གཅིག་གམ་གཉིས་ལ་སོགས་པ་ཇི་ལྟར་རིགས་པ་གཞག་གོ །བྲིས་པ་མཉེས་པར་བྱ་བ་ནི། དཀྱིལ་འཁོར་བྲིས་ཟིན་པ་དང་། ཡེ་ཐིག་གི་སྲད་བུ་དང་། རྡུལ་ཚོན་གྱི་ལྷག་མ་བསྡུས་ལ་མེ་ཏོག་ལ་སོགས་པས་མཆོད།
མ་འབྱོར་པ་དང་ཉམས་པ་དང་། །སོགས་ཀྱི་མཐར། བཛྲ་མུཐིག་ཚོན་གྱི་ཡེ་ཤེས་པ་ནམ་མཁའི་ལྷ་རྣམས་ཀྱི་ཐུགས་ཀར་ཐིམ་ཞེས་བརྗོད་ལ་དམན་མ་གནས་དབེན་པར་བཞག །ཛཿཧཱུྃ་བྃ་
ཐིག་གི་དཀྱིལ་འཁོར་རྡུལ་ཚོན་གྱི་དཀྱིལ་འཁོར་ལ་ཐིམ་པར་བསམས་ཏེ་དཀྱིལ་འཁོར་གྱི་མཐའ་སྐོར་ཐམས་ཅད་བྱི་དོར་ལེགས་པར་བྱས་ལ་མཆོད་པ་ཅི་འབྱོར་པ་བཤམས་ནས་སྤོས་ལ་སོགས་པ་ཕུལ་ཏེ་དྲི་ཞིམ་པར་
བྱའོ༑ །བསྲུང་བ་ནི། དཀྱིལ་འཁོར་གྱི་མཐའ་ཤོག་སྒོར་ལ་སོགས་པས་བསྐོར་བའོ། །བུམ་པ་དབུལ་ཞིང་ལྷག་པར་གནས་པ་ནི། སྐབས་འདིར་ཡང་གྲུབ་ན་སྔར་བཞིན་བུམ་བསྐྱེད་བྱས་ལ། སྤོས་དང་རོལ་མོ་དང་བཅས་པས། སློབ་དཔོན་
གྱིས་རྡོར་དྲིལ་དང་བཅས་པས་རྣམ་རྒྱལ་བུམ་པ་དང་། ལས་རྡོར་གྱིས་ལས་བུམ་ཐོགས་ཏེ་གཉིས་ཀས་ཡིག་བརྒྱ་བཟླ་ཞིང་དཀྱིལ་འཁོར་ལ་བསྐོར་བ་ལན་གསུམ་བྱས་ནས། སློབ་དཔོན་གྱིས་ཤར་ཕྱོགས་ནས་ལྷ་སོ་སོའི་སྔགས་བརྗོད་ཅིང་འབུལ་
བའི་ཚུལ་ཙམ་རེ་བྱས་ཏེ། བདག་ལ་མངོན་པར་དབང་བསྐུར་དུ་གསོལ་ཞེས་བརྗོད་དེ་དཀྱིལ་འཁོར་གྱི་ཤར་དུ་བུམ་གདན་ལ་བཞག །ལས་བུམ་འབུལ་ཚུལ་དང་བཅས་ཨོཾ་བཛྲ་ཨ་མྲི་ཏ་སོགས་དང་། བདག་དང་

དཀྱིལ་འཁོར་གྱི་བར་ཆད་ཐམས་ཅད་སྲུང་དུ་གསོལ། ཞེས་བརྗོད་དེ་བྱང་ཤར་དུ་སྔར་བཞིན་བཞག་སྟེ། གཉིས་ཀའང་མཆུ་དཀྱིལ་འཁོར་ལ་བསྟན་ནོ། །རས་བྲིས་ཀྱི་ཕྱོགས་ཡིན་ན་ཐིག་ཚོན་བྱིན་རླབས་མན་ཆད་དོར་ལ་
ཚོམ་བུའི་ཤུལ་དུ་འདིའི་རས་བྲིས་རབ་གནས་ཅན་ཞལ་ཤར་དུ་ཕྱོགས་པར་དགྲམ། དེའི་མཐར་མཆོད་གཏོར་རྣམས་སྔར་བཞིན་གྲུ་བཞིའི་ཚུལ་དུ་བཤམ་མོ། །རྡུལ་ཚོན་གྱི་ཚེ་མེ་རིའི་མཐའ་ནས་སྤྱི་མཆོད་རྣམས་སྔར་བཞིན་དང་། དེའི་ནང་དུ་སྒོས་
མཆོད་རྣམས་མཛེས་པར་བཤམ། ཤར་ངོས་སུ་གཏོར་མ་རྣམས་སྔར་བཞིན་བཤམ་པའི་ནང་དུ། བདུད་རྩིའི་ཆུ་ཞེས་བྱ་བ་དམ་བཞག་དང་། གསང་དབང་གི་རྫས་སུ་དགོས་པ་ཆང་ལ་སོགས་པ་ལ་བདུད་རྩི་རིལ་བུ་བཏབ་པ་དང་། དམ་ཚིག་གི་
ཆུ་ཞེས་བྱ་བ་རྣམ་རྒྱལ་བུམ་པའི་ཆུ་དུང་ཆོས་ལ་སོགས་པར་བླུགས་པ་དང་། མདུན་བསྐྱེད་ཀྱི་མཆོད་པ་ལ་དགོས་པའི་ཤིང་འབྲས་སྣ་ཚོགས་པ་དང་། བག་ཟན་བདུད་རྩི་རིལ་བུས་བྲན་པ་ལས་བྱས་པའི་ལྕགས་ཀྱུ་ལྔའི་གཟུགས་བརྙན་ཀྱང་བཤམ།
སྔོན་འགྲོའི་གཏོར་མ་དང་། ཕྱི་རོལ་གཏོར་མ་དང་། དེ་ལ་དགོས་པའི་ལྷ་བཤོས། ཏིང་ལོ་བཅས་དང་། སློབ་མ་དབང་བསྐུར་བྱེད་ན། མིག་རས། མེ་ཏོག །སྨད་གཡོགས་དམར་པོ། དབུ་རྒྱན། རྡོར་དྲིལ་རྣམས་སློབ་མའི་གྲངས་
མཉམ་དང་། ཐུན་མོང་དུ་སྦྱང་བའི་ཡོ་བྱད་རྣམས་དང་། རིགས་དྲུག་མཆོད་པ། མིག་ཐུར། མེ་ལོང་། མདའ་གཞུ། འཁོར་ལོ། འབུད་དུང་། རྒྱུད་ཀྱི་གླེགས་བམ། རྣམ་སྦྱར་རྣམས་ལོགས་ཤིག་ཏུ་ཚོགས་པར་བྱ། གྲུབ་ན་དཀྱིལ་

༄༅། །འཁོར་གྱི་ཤར་ཕྱོགས་སུ་དབང་སྟེགས་ཀྱི་དཀྱིལ་འཁོར་ཡང་སྤྱི་ལྟར་བྲིའོ། །དཀྱིལ་འཁོར་སྒྲུབ་ཅིང་མཆོད་པ་ནི། དངོས་གཞིའི་དུས་ལ་བབ་པ་ན། དཔོན་སློབ་རྣམས་སྟན་ལ་འཁོད་དེ། སྔོན་འགྲོའི་གཏོར་མ། གནས་
ཡོ་བྱིན་རླབས། ཞུ་འབུལ། བདག་བསྐྱེད་སྐྱབས་འགྲོ་ནས་བཟུང་ཏེ་དག་པ་དྲན་པའི་རྗེས་ཀྱི་མཆོད་བསྟོད་དང་བཅས་པ་གོང་བཞིན་གྲུབ་པ་དང་། དཀྱིལ་འཁོར་བསྡུ་བ་ནི། རང་གི་ཐུགས་ཀའི་ས་བོན་ལས་འོད་འཕྲོས་
པས་ཁམས་གསུམ་སྣོད་བཅུད་ཐམས་ཅད་དཀྱིལ་འཁོར་འཁོར་ལོའི་རྣམ་པར་གནས་པ་ལ་ཕོག །དེ་ཐམས་ཅད་འོད་ཟེར་གྱི་རྣམ་པར་གྱུར་ཏེ་སྲུང་བའི་འཁོར་ལོ་ལ་ཐིམ། །
དེ་དུར་ཁྲོད་བརྒྱད་ལ་ཐིམ། དེ་ཕྱིའི་གཞལ་ཡས་ཁང་ལ་ཐིམ། ཕྱིའི་གཞལ་ཡས་ཁང་ནང་གི་གཞལ་ཡས་ཁང་ལ་ཐིམ། ནང་གི་གཞལ་ཡས་ཁང་ལྔ་པོ་རང་རང་གི་
འཁོར་གྱི་ལྷ་མོ་བརྒྱད་ལ་ཐིམ། ལྷ་མོ་རྣམས་རང་རང་གི་གཙོ་བོའི་ཞལ་ལ་ཐིམ། ཕྱོགས་ཀྱི་མཁའ་འགྲོ་བཞིའི་ཡུམ་ཡབ་ལ་ཐིམ། ཡབ་བཞི་པོ་དབུས་ཀྱི་གཙོ་བོ་ལ་
ཐིམ༑ ཞེས་བརྗོད་ལ་གཙོ་བོ་ཡབ་ཡུམ་གྱི་ང་རྒྱལ་གྱིས་མདུན་གྱི་མཆོད་པ་ཨོཾ་བཛྲ་ཨ་མྲྀ་ཏ་སོགས་ཀྱིས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་

ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། །
མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར་ཞེས་དང་། ཆུ་བཞིའི་ཕྱག་རྒྱ་དང་བཅས་ཨོཾ་བཛྲ་ནཱི་རཱི་ཧཱུྃ་ཁཾ་
ཞེས་པས་ཞབས་བསིལ་དང་། ཨོཾ་དྷྭཾ་དྷྭཾ་ཞེས་པས་ཞལ་བསིལ་དང་། ཨོཾ་ཛཿཧཱུྃ་བྃ་ཧོཿཁྃ་རྃ་ཞེས་ལན་གཉིས་ཀྱིས་འཐོར་འཐུང་དང་མཆོད་ཡོན་བྱིན་གྱིས་བརླབ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་གྱིས་མེ་ཏོག་སོགས་
བྱིན་གྱིས་བརླབ། སྐབས་འདི་མ་གཏོགས་པའི་བྱིན་རླབས་གཞན་རྣམས་ལ་ཆུ་བཞི་རང་མིང་གིས་བྱིན་གྱིས་བརླབ་པའི་ཚུལ་ནི་སྨོས་ཟིན་ཏོ། །བདུད་རྩིའི་ཆུ་དང་། དམ་ཚིག་གི་ཆུ་དང་། ལྕགས་ཀྱུ་ལྔ་ཡང་གཡོན་པའི་སྲིན་ལག་སྦྱར་བའི་ཕྱག་རྒྱ་
དང་བཅས་ཏེ། ཨོཾ་ཨཱཿསྭཱ་ཧཱ། ཨོཾ་ཨཱཿཧཱུྃ་སྭཱ་ཧཱ། ཨོཾ་ཤྲཱི་ཧཱུྃ་གྷུྃ་ཛྃ་སྭཱ་ཧཱ། ཞེས་པས་བྱིན་གྱིས་བརླབ་བོ། །དེ་ནས་མདུན་གྱི་དཀྱིལ་འཁོར་ཨོཾ་བཛྲ་ཨ་མྲྀ་ཏས་བསང་། ཨོཾ་ཤཱུ་ནྱ་ཏས་སྦྱངས། སྟོང་པའི་
ངང་ལས་སྐད་ཅིག་གིས་ནམ་མཁའི་དབྱིངས་སུ་སེམས་ཀྱི་སྣང་བ་ལས་བྱུང་བའི་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་མཐིང་ནག་ལས་བྱུང་བའི་

༄༅། །སྣ་ཚོགས་རྡོ་རྗེ་རྩེ་མོ་ཉི་ཤུ་པ་རྭ་རྣམས་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་གིས་མཚན་པ། ཧཱུྃ་དེ་ལས་འོད་
ཟེར་ཕྱོགས་བཅུར་འཕྲོས་པས་འོག་རྡོ་རྗེའི་ས་གཞི། ཁོར་ཡུག་རྡོ་རྗེ་ནག་པོ་གདེངས་པ་འགྲེང་བུར་གྱུར་པ་བར་མཚམས་མེད་པའི་ར་བ། སྟེང་རྡོ་རྗེའི་གུར་དང་བླ་རེ།
ར་བའི་ཕྱི་རོལ་དུ་བསྐལ་པ་འཇིག་པའི་དུས་ཀྱི་མེ་དང་མཚུངས་པའི་ཡེ་ཤེས་ཀྱི་མེ་ཁ་དོག་ལྔ་འབར་བས་བསྐོར་བར་གྱུར་ཅེས་དང་། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ། ལན་གསུམ། དེ་
ལྟ་བུའི་སྲུང་བའི་འཁོར་ལོའི་དབུས་སུ་ཨེ་ལས་ཆོས་ཀྱི་འབྱུང་གནས་ཕྱོགས་ཀུན་ནས་གྲུ་གསུམ་པ་གདེངས་ཁ་ཆེ་བ་གྱེན་དུ་ཕྱོགས་པ། ཕྱི་དཀར་ལ་ནང་དམར་བ་རྩ་བ་ཕྲ་བ་
ཐུར་དུ་ཟུག་པ་ཡངས་ཤིང་རྒྱ་ཆེ་བ་དེའི་ནང་དུ་ཡྃ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་མཆོག་མ་གཉིས་ཀྱི་ངོས་སུ་གཡོ་བའི་བ་དན་གྱིས་མཚན་པ། དེའི་
སྟེང་དུ་རྃ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་བས་མཚན་པ། དེའི་སྟེང་དུ་པྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་ཆུས་གང་བས་མཚན་པ། །

དེའི་སྟེང་དུ་ལྃ་ལས་སའི་དཀྱིལ་འཁོར་སེར་པོ་གྲུ་བཞི་ཟུར་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་བྷྲཱུྃ་ལས་འཁོར་ལོ་སེར་པོ་རྩིབས་བཅུ་པ་བྷྲཱུྃ་གྱིས་མཚན་པ། །
དེ་རྣམས་ཀྱི་སྟེང་དུ་ཨོཾ་ཨཱཿཧཱུྃ་ཧོཿདམར་པོ་གཉིས་ཀྱིས་སྟེང་འོག་ནས་མཐའ་བརྟེན་པའི་རང་གི་བར་དོའི་རྣམ་པར་ཤིས་པ་འདྲེས་པ་ལས་རིན་པོ་ཆེ་སྣ་ཚོགས་ལས་གྲུབ་པའི་
གཞལ་ཡས་ཁང་པ་གྲུ་བཞི་པ། སྒོ་བཞི་པ། ཕྱི་ནས་རིམ་པ་བཞིན། དཀར་པོ། སེར་པོ། དམར་པོ། ལྗང་གུ། ནག་པོའི་རྩིག་པ་རིམ་པ་ལྔ་དང་ལྡན་པ།
རྩིག་པའི་སྟེང་ན་རིན་པོ་ཆེའི་ཕ་གུ་སེར་པོ་ལ་དྲ་བ་དང་དྲ་བ་ཕྱེད་པ་འཕྱང་བ། དེའི་སྟེང་ན་བྱ་འདབ་ལས་ཐུར་དུ་འཕྱང་བའི་མདའ་ཡབ་དང་། སྟེང་དུ་རིན་པོ་ཆེའི་དྲ་མིག་
སེང་མའི་པུ་ཤུས་མཛེས་པར་བྱས་པ། ནང་ཀ་བ་བརྒྱད་དང་ལྡན་ཅིང་སྟེང་རྡོ་རྗེའི་གདུང་ཟླུམ་པོ་དང་། དེའི་སྟེང་དུ་རྡོ་རྗེའི་གདུང་བཞིས་མིག་མངས་རིས་སུ་བྲེས་ནས་
མཛེས་པར་ཕུབ་པའི་དབུས་ཕྱུར་བུར་གྱུར་པའི་སྟེང་དུ་རྡོ་རྗེ་རིན་པོ་ཆེའི་ཏོག་གིས་སྤྲས་པ་ཆེས་མཐོ་ཞིང་ཡངས་པའི་སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་

༄༅། །བབས་བང་རིམ་བཞི་དང་ལྡན་པའི་རྩེ་མོར་དབུས་སུ་ཆོས་ཀྱི་འཁོར་ལོ་དང་། སྟེང་དུ་གདུགས། གཡས་དང་གཡོན་དུ་རི་དྭགས། གཞན་ཡང་གོས་དང་།
འཕན་དང་། མེ་ཏོག་གི་ཕྲེང་བ་དང་། ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་ལ་སོགས་པ་རྒྱན་དུ་མས་བརྒྱན་པ། རྩིག་པའི་རྩ་བའི་ཕྱི་རོལ་ན་
འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་བཅུ་དྲུག་ཕྱོགས་རེ་རེ་ནས་བཞི་བཞིས་འཛུམ་པའི་བཞིན་ལ་མཛེས་པའི་རྒྱན་གྱིས་བརྒྱན་ཞིང་ལག་ན་མཆོད་རྫས་དུ་མ་
ཐོགས་པས་མཆོད་པ་བྱེད་པ། སྒོ་དང་སྒོ་ཁྱུད་དང་གྲྭ་རྣམས་སུ་ཟླ་བ་ཕྱེད་པ་ལ་གནས་པའི་རྡོ་རྗེ་རིན་པོ་ཆེས་སྤྲས་པ། རྒྱ་དང་ཚད་ཡོངས་སུ་མ་ཆད་པ་ཡེ་ཤེས་ཀྱི་སྣང་བ་
ལས་གྲུབ་ཅིང་རང་བཞིན་གྱིས་འོད་གསལ་བའི་གཞལ་ཡས་ཁང་པར་གྱུར། ༈ གཞལ་ཡས་ཁང་པའི་ཕྱི་རོལ་རྡོ་རྗེའི་ར་བའི་ནང་དུ་དུར་ཁྲོད་ཆེན་པོ་བརྒྱད། དེ་དག་
ལ་གནས་པའི་ཤིང་བརྒྱད། ཤིང་གི་རྩ་བ་ལ་གནས་པའི་ཕྱོགས་སྐྱོང་བརྒྱད། ཤིང་གི་ཡལ་ག་ལ་གནས་པའི་ཞིང་སྐྱོང་བརྒྱད། སྟེང་གི་ནམ་མཁའ་ལ་གནས་པའི་སྤྲིན་

བརྒྱད༑ དེ་དག་ལ་གནས་པའི་ཀླུ་བརྒྱད། གཞན་ཡང་དེ་བཞིན་གཤེགས་པའི་མཆོད་རྟེན་བརྒྱད། ཐུགས་རྗེའི་ཆུ་བརྒྱད། ཡེ་ཤེས་ཀྱི་མེ་བརྒྱད། གྲུབ་པ་ཐོབ་
པའི་དཔའ་བོ་དང་། རྣལ་འབྱོར་མ་དང་། རོ་མགོ་བོ་བཅད་པ་དང་། དཔྱངས་པ་དང་། བསྙལ་བ་དང་། གསལ་ཤིང་གིས་ཕུག་པ་དང་། མགོ་བོ་དང་།
ཀེང་རུས་དང་། ཅེ་སྤྱང་དང་། ཁྭ་དང་། འུག་པ་དང་། བྱ་རྒོད་དང་། རོ་ལངས་རྣམས་ཕོ་ཞེས་བྱ་བའི་སྒྲ་སྒྲོགས་པར་བྱེད་པ་དང་། གནོད་སྦྱིན་དང་། སྲིན་
པོ་དང་། འབྱུང་པོ་དང་། ཡི་དྭགས་དང་། ཤ་ཟ་དང་། སྨྱོ་བྱེད་དང་། བརྗོད་བྱེད་དང་། གདོན་དང་། མཁའ་འགྲོ་དང་། མཁའ་འགྲོ་མ་དང་། སྒྲུབ་
པ་པོ་རྣམས་དང་བཅས་པས་ཡོངས་སུ་གང་བའི་དུར་ཁྲོད་བརྒྱད་ཀྱིས་བསྐོར་བའི་གཞལ་ཡས་ཁང་གི་ནང་གི་ཕྱོགས་མདོག་ཤར་དཀར། ལྷོ་སེར། ནུབ་དམར། བྱང་
ལྗང་༑ དབུས་སྔོ་བ། ༈ དེའི་དབུས་སུ་རྡོ་རྗེ་ཅན་གྱི་དཀྱིལ་འཁོར་ལ་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ། ཤར་དུ་ཕན་པའི་དཀྱིལ་འཁོར་

༄༅། །ལ་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་པ་ལྷོར་རྡོ་རྗེ་ཉི་མའི་དཀྱིལ་འཁོར་ལ་དཀར་སྔོ་དམར་ལྗང་སེར་བའི་རྩིག་པ་རིམ་པ་ལྔ་དང་ལྡན་
པ༑ ནུབ་ཏུ་པདྨ་གར་དབང་གི་དཀྱིལ་འཁོར་ལ་དཀར་སེར་སྔོ་ལྗང་དམར་བའི་རྩིག་པ་རིམ་པ་ལྔ་དང་ལྡན་པ། བྱང་དུ་རྟའི་རྒྱལ་པོའི་དཀྱིལ་འཁོར་ལ་དཀར་སེར་དམར་
སྔོ་ལྗང་བའི་རྩིག་པ་རིམ་པ་ལྔ་དང་ལྡན་པ། ཐམས་ཅད་ཀྱི་ཕྱིའི་དབྱིབས་ནི་གྲུ་བཞི་སྒོ་བཞི་འདོད་ཡོན་གྱི་སྣམ་བུ་དང་། ཕ་གུ་དང་། དྲ་བ་དང་། དྲ་བ་ཕྱེད་པ་དང༌།
མདའ་ཡབ་དང་། པུ་ཤུ་ལ་སོགས་པས་བརྒྱན་ཅིང་ནང་ཀ་བ་བརྒྱད་དང་ལྡན་ཞིང་། སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་པ། དབུས་ཕྱུར་བུར་གྱུར་པའི་
རྩེ་མོར་རྡོ་རྗེ་དང་རིན་པོ་ཆེའི་ཏོག་གིས་མཛེས་པར་བྱས་པ། མཚན་ཉིད་ཐམས་ཅད་ཡོངས་སུ་རྫོགས་པ་ནང་གི་དབྱིབས་ནི་རྡོ་རྗེ་ཅན་གྱི་ཟླ་བ་ཕྱེད་པ། ཕན་པའི་ཟླུམ་པོ།
ཉི་མའི་རིན་པོ་ཆེ་ཟུར་བརྒྱད་པ། གར་དབང་གི་པདྨ། རྟ་མཆོག་གི་ཆོས་འབྱུང་གི་དབྱིབས་ལྟ་བུ་རྩིག་པའི་རིམ་པ་དང་མཐུན་པའི་ལྷ་སྣམ་ཕྱོགས་མདོག་ཅན་ནོ། །དེ་

ལྟ་བུའི་གཞལ་ཡས་ཁང་རྣམས་ཀྱི་དབུས་སུ་པདྨ་དཀར་དམར་འདབ་མ་བརྒྱད་པ་རེ་རེའི་ལྟེ་བར་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་
ནག་པོ་སྟེ་བདུད་བཞི་བརྩེགས་པའི་གདན་གྱི་སྙིང་གར་ཉི་མའི་དཀྱིལ་འཁོར། ཤར་དུ་ཟླ་བ། ཕྱོགས་གཞན་རྣམས་ལ་ཡང་ཉི་མའི་གདན། འདབ་མ་བརྒྱད་པོ་རྣམས་
དང་ཕྱིའི་དཀྱིལ་འཁོར་གྱི་སྒོ་བཞིར་ཟླ་བ་དང་། ཉི་མ་དང་། རོའི་གདན་རེ་རེ། རང་ཉིད་དཀྱིལ་འཁོར་གྱི་ཤར་ཕྱོགས་ཀྱི་སྒོ་ཁང་དུ་གཙོ་བོ་ཡབ་ཡུམ་དུ་གསལ་བའི་
ཡུམ་གྱི་མཁའ་མི་དམིགས་ཏེ་སྟོང་པའི་ངང་ལས་ཨལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨས་མཚན་པ། ཡབ་ཀྱི་གསང་གནས་མི་དམིགས་ཏེ་སྟོང་པའི་ངང་
ལས་ཧཱུྃ་ལས་རྡོ་རྗེ་ཧཱུྃ་གིས་མཚན་པ། ༀ་པདྨ་སུ་ཁ་དྷ་ར་མ་ཧཱ་རཱ་ག་སུ་ཁནྡཱ་ད་ཙ་ཏུ་རཱ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཨོཾ་བཛྲ་མ་ཧཱ་དྭེ་ཥ་ཙ་ཏུ་རཱ་ནནྡ་དཱ་ཡ་ཀ་ཁ་ག་
མུ་ཁ་ཨེ་ཀ་ར་སོ་ནཱ་ཐ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཡབ་ཡུམ་ཐབས་ཤེས་རབ་སྙོམས་པར་ཞུགས་པའི་སྒྱུ་མ་བདེ་བའི་སྒྲ་དང་། སྙིང་གའི་ས་བོན་གྱི་འོད་ཟེར་གྱིས་ཕྱོགས་

༄༅། །བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། ཐུགས་ཀར་རྗེས་སུ་ཆགས་པའི་མེས་ཞུ། བྱང་ཆུབ་ཀྱི་སེམས་སུ་གྱུར་པ་
ཡབ་ཀྱི་རྡོ་རྗེའི་ལམ་ནས་ཡུམ་གྱི་མཁར་བབས་པ་ལས་ཐིག་ལེ་ཆ་བཞི་བཅུ་རྩ་དགུར་གྱུར། དེ་རྣམས་མི་བསྐྱོད་པ་གཙོ་བོར་གྱུར་པའི་མཁའ་འགྲོ་ལྔ་རིགས་བསྡུས་པའི་
དཀྱིལ་འཁོར་གྱི་ལྷ་ཚོགས་སུ་གྱུར་པ་ནི། ༈ མཁའ་འགྲོ་ལྔའི་དཀྱིལ་འཁོར་གྱི་དབུས་སུ་རྡོ་རྗེ་མཁའ་འགྲོ། ཤར་དུ་ཕན་པ། ལྷོར་རྡོ་རྗེ་ཉི་མ། ནུབ་ཏུ་པདྨ་གར་
དབང་༑ བྱང་དུ་རྟའི་རྒྱལ་པོ་རྣམས་རང་རང་གི་ཡུམ་དང་བཅས་པ། རྡོ་རྗེ་ཅན་གྱི་དཀྱིལ་འཁོར་གྱི་ཤར་དུ་གོ་རཱི། ལྷོར་ཙོ་རཱི། ནུབ་ཏུ་བེ་ཏཱ་ལཱི། བྱང་དུ་གྷསྨ་རཱི།
བྱང་ཤར་དུ་པུཀྐ་སཱི། ཤར་ལྷོར་ཤ་ཝ་རཱི། ལྷོ་ནུབ་ཏུ་གདོལ་པ་མོ། ནུབ་བྱང་དུ་གཡུང་མོ། ཕན་པའི་དཀྱིལ་འཁོར་གྱི་ཤར་དུ་སྐམ་པ་མ། ལྷོར་ཞགས་པ་མ།
ནུབ་ཏུ་དོལ་ཟླུམ་མ། བྱང་དུ་ལྕགས་ཀྱུ་མ། བྱང་ཤར་དུ་མེ་ཏོག་མ། ཤར་ལྷོར་བདུག་སྤོས་མ། ལྷོ་ནུབ་ཏུ་མར་མེ་མ། ནུབ་བྱང་དུ་བྱུག་པ་མ། རྡོ་རྗེ་ཉི་མའི་

དཀྱིལ་འཁོར་གྱི་ཤར་དུ་ཉི་ལག་མ། ལྷོར་མར་མེ་མ། ནུབ་ཏུ་རིན་ཆེན་སྐར་མདའ་མ། བྱང་དུ་གློག་ལག་མ། བྱང་ཤར་དུ་སྒེག་མོ། ཤར་ལྷོར་བཞད་པ་མ།
ལྷོ་ནུབ་ཏུ་གླུ་མ། ནུབ་བྱང་དུ་གར་མ། པདྨ་གར་དབང་གི་དཀྱིལ་འཁོར་གྱི་ཤར་དུ་པདྨ་མ། ལྷོར་ཆོས་འབྱུང་མ། ནུབ་ཏུ་ལྕགས་སྒྲོག་མ། བྱང་དུ་འཁྱུད་མ།
བྱང་ཤར་དུ་གླིང་བུ་མ། ཤར་ལྷོར་པི་ཝང་མ། ལྷོ་ནུབ་ཏུ་རྔ་ཟླུམ་མ། ནུབ་བྱང་དུ་རྫ་རྔ་མ། རྟ་མཆོག་གི་དཀྱིལ་འཁོར་གྱི་ཤར་དུ་སྒོ་ལྕགས་མ། ལྷོར་ལྡེ་ཀྱོག་མ།
ནུབ་ཏུ་སྒོ་གླེགས་མ། བྱང་དུ་གོས་འཛིན་མ། བྱང་ཤར་དུ་སྤྱན་མ། ཤར་ལྷོར་མཱ་མ་ཀཱི། ལྷོ་ནུབ་ཏུ་གོས་དཀར་མོ། ནུབ་བྱང་དུ་སྒྲོལ་མ། དེ་རྣམས་ཀྱི་ཕྱིའི་
ཤར་དུ་ལྕགས་ཀྱུ་མ། ལྷོར་ཞགས་པ་མ། ནུབ་ཏུ་ལྕགས་སྒྲོག་མ། བྱང་དུ་དྲིལ་བུ་མ་རྣམས་ཞལ་ཕྱག་རྣམས་ཡོངས་སུ་རྫོགས་པར་གྱུར། དེ་རྣམས་ཡུམ་གྱི་མཁའ་
ནང་ནས་ཕྱིར་སྤྲོས་ཏེ་དཀྱིལ་འཁོར་སོ་སོའི་གདན་རྣམས་ཀྱི་སྟེང་དུ་འཁོད་པ་ནི། ༈ རྡོ་རྗེ་ཅན་གྱི་དཀྱིལ་འཁོར་གྱི་དབུས་སུ། རྡོ་རྗེ་མཁའ་འགྲོ་སྐུ་མདོག་དབང་པོ་

༄༅། །སྔོན་པོ་ལྟ་བུ་ཞལ་བརྒྱད། ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་སྔོ། གཡས་དཀར་གཡོན་དམར་བ། ཕྱག་བཅུ་དྲུག་གིས་ཐོད་པ་བཅུ་
དྲུག་བཟུང་བའི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ། བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ།
རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་ནག་པོས་མཚན་ཅིང་ཡུམ་མཱ་མ་ཀཱི་སྐུ་མདོག་སྔོན་མོ་དང་
མཉམ་པར་སྦྱོར་བ། ཕན་པའི་དཀྱིལ་འཁོར་གྱི་དབུས་སུ་རྟག་པ་སྐུ་མདོག་ཟླ་བ་ལྟར་དཀར་བ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་དཀར་
གཡས་གནག་གཡོན་དམར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་རྨ་བྱ། མ་ཧེ། ཆུ་སྲིན་མ་ཀ་ར། ཉ་རོ་ཧི་ཏ། རུས་སྦལ།
འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ། སྤྲིན་ཤུགས། སྦྲུལ་ཧ་ལ། རྩངས་པ་ནག་པོ། བྱི་བ། གཡག །གླ་བ། བྱ་བཞད་

རྣམས་འཛིན་པ། རྩ་ཞལ་གྱི་སྤྱི་བོར་འཁོར་ལོ་དཀར་པོས་མཚན་ཞིང་། ཡུམ་སངས་རྒྱས་སྤྱན་མ་སྐུ་མདོག་དཀར་མོ་དང་མཉམ་པར་སྦྱོར་བ། རྡོ་རྗེ་ཉི་མའི་དཀྱིལ་
འཁོར་གྱི་དབུས་སུ་རིན་ཆེན་རྒྱལ་པོ་སྐུ་མདོག་གསེར་གཙོ་མ་ལྟ་བུ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་སེར། གཡས་ནག །གཡོན་དམར་
བ༑ ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་བྱ་ཀ་རན། ངུར་པ། ལུག །བྱེའུ་ཙ་ཀོ་ར། བྱེ་ཁྲ། ཧོར་ཁྲ། འོལ་བ། ཉ་ཁྲ།
གཡོན་པ་རྣམས་ན་སྟོབས་ཀྱི་རྒྱུ། དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས། མཐའ་ཡས་རྣམས་འཛིན་པ། རྩ་ཞལ་གྱི་སྤྱི་བོར་
རིན་པོ་ཆེ་སེར་པོ་ཟུར་བརྒྱད་པས་མཚན་པ། ཡུམ་རིན་ཆེན་སྒྲོལ་མ་སྐུ་མདོག་སེར་མོ་དང་མཉམ་པར་སྦྱོར་བ། པདྨ་གར་དབང་གི་དཀྱིལ་འཁོར་གྱི་དབུས་སུ་རྟ་མགྲིན་སྐུ་
མདོག་པདྨ་རཱ་ག་ལྟར་དམར་བ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་དམར། གཡས་གནག །གཡོན་དཀར་བ། ཕྱག་བཅུ་དྲུག་གིས་

༄༅། །ཐོད་པ་བཅུ་དྲུག་བཟུང་བའི་གཡས་པ་རྣམས་ན་དོམ། བྱ་རྒོད། བསེ། བ་མེན། སྟག །སྤྲེའུ། ཆུ་སྲིན་ན་ཀྲ། ཅེ་སྤྱང་། གཡོན་པ་རྣམས་
ན་ཁཱ། འུག་པ། བྱ་དཀར། ནེ་ཙོ། སེང་གེ །ས་ར་ས། ཀྲི་ས་རི། ཕག་རྣམས་འཛིན་པ། རྩ་ཞལ་གྱི་སྤྱི་བོར་པདྨ་དམར་པོས་མཚན་ཅིང་། ཡུམ་གོས་
དཀར་མོ་སྐུ་མདོག་དམར་མོ་དང་མཉམ་པར་སྦྱོར་བ། རྟའི་རྒྱལ་པོའི་དཀྱིལ་འཁོར་གྱི་དབུས་སུ་རྟ་མཆོག་སྐུ་མདོག་ཨིནྡྲ་ནཱི་ལ་ལྟར་ལྗང་བ། ཞལ་བརྒྱད་ཕྱག་བཅུ་དྲུག་
པ༑ ཞབས་བཞི་པ། རྩ་བའི་ཞལ་རྟའི་གདོང་པ་ཅན་ལྗང་གུ། གཡས་གནག་གཡོན་དཀར་བ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་
གཟའ་ལྷག །ཕུར་བུ། མཇུག་རིངས། སྒྲ་གཅན། མིག་དམར། པ་སངས། སྤེན་པ། ཁྱབ་འཇུག །གཡོན་པ་རྣམས་ན་དབང་པོ། ཚངས་པ། དྲག་
པོ༑ བདུད་སྡིག་ཅན། ཁྱབ་འཇུག་གི་བུ་མོ་གཤོལ་མདའ་འཛིན། ལྷ་རྒྱལ་བ་དམ་པ། ཐགས་ཟངས་རིས། ལྷ་མ་ཡིན་སྟོབས་ལྡན་རྣམས་འཛིན་པ། རྩ་ཞལ་

གྱི་སྤྱི་བོར་རལ་གྲི་དཀར་པོས་མཚན་ཅིང་། ཡུམ་དམ་ཚིག་སྒྲོལ་མ་སྐུ་མདོག་ལྗང་གུ་དང་མཉམ་པར་སྦྱོར་བ། ཐམས་ཅད་ཀྱི་སྟེང་ཞལ་དུད་ཀ །རྒྱབ་ཞལ་བཞི་ནག་པ།
ཞལ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། མི་མགོ་སྐམ་པོ་རྫོགས་པ་ལྔ་ལྔས་དབུ་ལ་བརྒྱན་པ། རློན་པ་ལྔ་བཅུའི་
དོ་ཤལ་ཅན། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ། སྐེད་པ་ལ་སྐེ་རགས། སེ་རལ་ཁར་
མཆོད་ཕྱིར་ཐོགས། ལུས་ཐམས་ཅད་ལ་ཐལ་ཆེན་གྱི་རྒྱ་སྟེ་ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱང་བའི་བརླ་ལ། གཡོན་གཉིས་བསྐུམ་པའི་སོར་མོ་
རྣམས་གཏད་པའི་སྐྱིལ་ཀྲུང་ཕྱེད་པའི་གར་གྱིས་བཞུགས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་། །སྙིང་རྗེ་ངམ་དང་ཞི་བ་སྟེ། །
གར་གྱི་ཉམས་དགུ་དང་ལྡན་པ། །འདི་དག་གི་པང་ན་གནས་པའི་ཡུམ་རྣམས་ཀྱང་ཞལ་གཅིག་ཕྱག་གཉིས་མ། སྤྱན་གསུམ་དང་ལྡན་ཞིང་ཞལ་མཆེ་བ་གཙིགས་པ། །

༄༅། །དབུ་སྐྲ་སེར་པོ་གྱེན་དུ་བརྗེ་ས་པ། ཕྱག་གཡས་པས་གྲི་གུག་སྡིགས་མཛུབ་དང་བཅས་པ་ནམ་མཁའ་ལ་འཕྱར་ཞིང་། གཡོན་པས་བདུད་བཞིའི་ཁྲག་གིས་
གང་བའི་ཐོད་པ་འཛིན་པས་ཡབ་ཀྱི་མགུལ་ནས་འཁྱུད་པ། མི་མགོ་སྐམ་པོ་ལྔས་དབུར་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཐལ་ཆེན་མ་གཏོགས་པའི་ཕྱག་རྒྱ་
ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་ཐམས་ཅད་ཀྱང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །
༈ རྡོ་རྗེ་ཅན་གྱི་དཀྱིལ་འཁོར་གྱི་ཤར་གྱི་འདབ་མ་ལ་གོ་རཱི་དཀར་མོ་གཡས་ལྕགས་ཀྱུ་འཛིན་པ། ལྷོར་ཙོ་རི་སེར་མོ་གཡས་རྡོ་རྗེ་ཞགས་པ་འཛིན་པ། ནུབ་ཏུ་བེ་ཏཱ་ལཱི་
དམར་མོ་གཡས་རྡོ་རྗེ་ལྕགས་སྒྲོག་འཛིན་པ། བྱང་དུ་གྷསྨ་རཱི་ལྗང་གུ་གཡས་རྡོ་རྗེས་མཚན་པའི་དྲིལ་བུ་འཛིན་པ། བྱང་ཤར་དུ་པུཀྐ་སཱི་ནག་མོ་གཡས་རི་རབ་འཛིན་པ།
ཤར་ལྷོར་ཤ་ཝ་རཱི་དཀར་མོ་གཡས་བྱང་ཆུབ་ཀྱི་སེམས་ཀྱིས་གང་བའི་བུམ་པ་འཛིན་པ། ལྷོ་ནུབ་ཏུ་གདོལ་པ་མོ་སྔོན་མོ་གཡས་མེ་ཐབ་འཛིན་པ། ནུབ་བྱང་དུ་གཡུང་མོ་

ལྗང་གུ་གཡས་རླུང་གིས་བསྐྱོད་པའི་རྒྱལ་མཚན་འཛིན་པ། ཕན་པའི་དཀྱིལ་འཁོར་གྱི་ཤར་གྱི་འདབ་མ་ལ་སྐམ་པ་མ་ནག་མོ་གཡས་སྐམ་པ་འཛིན་པ། ལྷོར་ཞགས་པ་མ་
སེར་མོ་གཡས་ཞགས་པ་འཛིན་པ། ནུབ་ཏུ་དོལ་ཟླུམ་མ་དམར་མོ་གཡས་ཉ་རྒྱ་འཛིན་པ། བྱང་དུ་ལྕགས་ཀྱུ་མ་ལྗང་གུ་གཡས་ལྕགས་ཀྱུ་འཛིན་པ། བྱང་ཤར་དུ་མེ་ཏོག་
མ་དཀར་མོ་གཡས་མེ་ཏོག་འཛིན་པ། ཤར་ལྷོར་བདུག་སྤོས་མ་དུད་ཁ་གཡས་སྤོས་སྣོད་འཛིན་པ། ལྷོ་ནུབ་ཏུ་མར་མེ་མ་སེར་མོ་གཡས་མར་མེ་འཛིན་པ། ནུབ་བྱང་དུ་
བྱུག་པ་མ་དམར་མོ་གཡས་དྲིའི་དུང་ཆོས་འཛིན་པ། རྡོ་རྗེ་ཉི་མའི་དཀྱིལ་འཁོར་གྱི་ཤར་གྱི་འདབ་མ་ལ་ཉི་ལག་མ་དཀར་མོ་གཡས་ཉི་མའི་དཀྱིལ་འཁོར་འཛིན་པ། ལྷོར་
མར་མེ་མ་སྔོན་དམར་གཡས་མར་མེའི་མཆོད་སྡོང་འཛིན་པ། ནུབ་ཏུ་རིན་ཆེན་དཀར་མདའ་མ་སེར་མོ་གཡས་རིན་པོ་ཆེ་འཛིན་པ། བྱང་དུ་གློག་ལག་མ་ལྗང་གུ་གཡས་
གློག་གི་ཕྲེང་བ་འཛིན་པ། བྱང་ཤར་དུ་སྒེག་མོ་དཀར་མོ་གཡས་ཁུ་ཚུར་རྐེད་པར་འཇོག་པ། ཤར་ལྷོར་བཞད་པ་མ་དམར་མོ་གཡས་སོའི་ཕྲེང་བ་ཁ་འགྲམ་གཡས་སུ་

༄༅། །འཛིན་པ། ལྷོ་ནུབ་ཏུ་གླུ་མ་སེར་མོ་གཡས་ཁ་ནས་ཚིག་འབྱིན་པའི་ཚུལ་བྱེད་པ། ནུབ་བྱང་དུ་གར་མ་ལྗང་གུ་གཡས་གར་གྱི་ཚུལ་བྱེད་པ། པདྨ་གར་
དབང་གི་དཀྱིལ་འཁོར་གྱི་ཤར་གྱི་འདབ་མ་ལ་པདྨ་དཀར་མོ་གཡས་པདྨ་འཛིན་པ། ལྷོར་ཆོས་འབྱུང་མ་སེར་མོ་གཡས་ཆོས་འབྱུང་འཛིན་པ། ནུབ་ཏུ་ལྕགས་སྒྲོག་མ་ནག་
མོ་གཡས་ལྕགས་སྒྲོག་འཛིན་པ། བྱང་དུ་འཁྱུད་མ་ལྗང་གུ་གཡས་འཁྱུད་པའི་ཚུལ་བྱེད་པ། བྱང་ཤར་དུ་གླིང་བུ་མ་སེར་མོ་གཡས་གླིང་བུ་འཛིན་པ། ཤར་ལྷོར་པི་ཝང་
བ མ་དཀར་མོ་གཡས་པི་ཝང་འཛིན་པ། ལྷོ་ནུབ་ཏུ་རྔ་ཟླུམ་མ་ལྗང་གུ་གཡས་རྔ་ཟླུམ་འཛིན་པ། ནུབ་བྱང་དུ་རྫ་རྔ་མ་དཀར་མོ་གཡས་རྫ་རྔ་འཛིན་པ། རྟ་མཆོག་གི་དཀྱིལ་
འཁོར་གྱི་ཤར་དུ་འདབ་མ་ལ་སྒོ་ལྕགས་མ་དཀར་མོ་གཡས་སྒོ་ལྕགས་འཛིན་པ། ལྷོར་ལྡེ་ཀྱོག་མ་སེར་མོ་གཡས་ལྡེ་ཀྱོག་འཛིན་པ། ནུབ་ཏུ་སྒོ་གླེགས་མ་དམར་མོ་གཡས་
སྒོ་གླེགས་འཛིན་པ། བྱང་དུ་གོས་འཛིན་མ་སྔོན་མོ་གཡས་གོས་འཛིན་པ། བྱང་ཤར་དུ་སྤྱན་མ་དཀར་མོ་གཡས་འཁོར་ལོའི་ལྟེ་བར་སྤྱན་གྱིས་མཚན་པ་འཛིན་པ། ཤར་།

ལྷོར་མཱ་མ་ཀཱི་སྔོན་མོ་གཡས་རྡོ་རྗེ་འཛིན་པ། ལྷོ་ནུབ་ཏུ་གོས་དཀར་མོ་དམར་མོ་གཡས་པདྨ་འཛིན་པ། ནུབ་བྱང་དུ་སྒྲོལ་མ་ལྗང་གུ་གཡས་ཨུཏྤལ་འཛིན་པ། ཕྱིའི་ཤར་
སྒོར་ལྕགས་ཀྱུ་མ་དཀར་མོ་གཡས་ལྕགས་ཀྱུ་འཛིན་པ། ལྷོ་སྒོར་ཞགས་པ་མ་སེར་མོ་གཡས་ཞགས་པ་འཛིན་པ། ནུབ་སྒོར་ལྕགས་སྒྲོག་མ་དམར་མོ་གཡས་ལྕགས་སྒྲོག་
འཛིན་པ། བྱང་སྒོར་དྲིལ་བུ་མ་ལྗང་གུ་གཡས་དྲིལ་བུ་འཛིན་པ། དེ་ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། དབུ་སྐྲ་སེར་པོ་གྱེན་དུ་འབར་བ།
གཡས་པས་རང་རང་གི་ཕྱག་མཚན་འཛིན་ཅིང་གཡོན་པ་ཐུགས་ཀར་སྡིགས་མཛུབ་མཛད་པ། མི་མགོ་སྐམ་པོ་ལྔ་ལྔས་དབུ་ལ་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། །
གཅེར་བུ་ཕྱག་རྒྱ་ལྔས་བརྒྱན་པ། ཞབས་གཡོན་བརྐྱང་ཞིང་གཡས་བསྐུམ་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པའོ། །ཞེས་བརྗོད། དངོས་གཞི་དང་པོའི་ཉིན་སྙིང་གའི་ས་
བོན་གྱི་འོད་ཀྱིས་སྟ་གོན་གྱི་ལྷ་ནམ་མཁར་གནས་པ་རྣམས་བསྐུལ། ཞེས་བརྗོད་ཅིང་ཕྱི་འབྲང་གི་བགེགས་རྣམས་བསྐྲད་པར་བསམས་ལ་རྡོ་རྗེ་གསོར་ཞིང་། ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྔྷ་མརྔྷ་བཛྲ་དྷྀཀ་ཕཊ་།

༄༅། །སྭཱ་ཧཱ། ཞེས་ལན་གསུམ་བརྗོད། དངོས་གཞི་གཉིས་པ་མན་ཆད་ལ་དེའི་ཚབ་ཏུ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ལྷ་ཚོགས་ཀྱི་རྣམ་པར་ཨོཾ་བཛྲ་ས་མཱ་ཛཿས་ཡེ་ཤེས་པ་སྤྱན་དྲངས། དེ་གཉིས་གང་ལྟར་ཡང་ལས་རྡོར་གྱིས་དུང་ཕོར་འདེགས་
པ་སོགས་སྟ་གོན་བཞིན་གྱིས། ཨྃ་བྷ་ག་ལྦཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཞེས་པ་རེ་རེའི་མགོར་སྦྱར་བའི་ཨོ་ནཱི་རཱི་ཧཱུྃ་ཁཾ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནེ་
སྭཱ་ཧཱ། ཨོཾ་ཛཿཧཱུྃ་བྃ་ཧོཿཁཾ་རཾ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ། ཞེས་ཆུ་བཞི་ཕུལ་ལ། ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གོོ་རཱི་ཨཱ་ཀཪྴ་ཡ་ཛཿ ཨྃ་
བཛྲ་ཙོ་རཱི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལི་བནྡྷ་བྃ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿ ཞེས་ཕྱག་རྒྱ་དང་བཅས་པས་དགུག་གཞུག་བཅིང་དབང་དུ་བྱའོ། །ལྷ་ཐམས་ཅད་ཀྱི་མིག་ཏུ་མྃ་ལས་
གཏི་མུག་རྡོ་རྗེ་མ་དཀར་མོ། རྣ་བར་དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པྃ་ལས་སེར་སྣ་རྡོ་རྗེ་མ་སེར་མོ། ལྕེ་ལ་རཾ་ལས་འདོད་ཆགས་རྡོ་རྗེ་མ་དམར་མོ། དཔྲལ་

བར་ཨོཾ་ལས་ཕྲག་དོག་རྡོ་རྗེ་མ་ལྗང་གུ། སྙིང་གར་ནཾ་ལས་བདག་མེད་རྣལ་འབྱོར་མ་ནག་མོ། སྤྱི་བོར་ཨོཾ་ལས་སྐུ་རྡོ་རྗེ་མ་དཀར་མོ། མགྲིན་པར་ཨཱ༔ལས་གསུང་རྡོ་རྗེ་
མ་དམར་མོ། སྙིང་གར་ཧཱུྃ་ལས་ཐུགས་རྡོ་རྗེ་མ་ནག་མོ། དེ་ཐམས་ཅད་ཀྱང་ཞལ་གཅིག་ཕྱག་གཉིས་གཡས་གྲི་གུག་གཡོན་ཐོད་པ། གྲུ་མོ་ན་ཁ་ཊཾ་ག་འཛིན་ཅིང་རོའི་
སྟེང་ན་སྐྱིལ་ཀྲུང་ཕྱེད་པའི་གར་གྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམས་ལ། ཨོཾ་ཁེ་ཙ་རི་བཛྲ་སྭ་བྷཱ་ཝ་ཨཱཏྨ་ཀོཉྩཧཾ། ཨོཾ་བྷུ་ཙ་རི་བཛྲ་སྭ་བྷཱ་ཝ་ཨཱཏྨ་ཀོཉྩཧཾ།
ཨོ་པཱ་ཏཱ་ལ་བ་སི་ནཱི་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཐུགས་ཀའི་ས་བོན་ལས་འོད་ཟེར་འཕྲོས་པས་དབང་བསྐུར་གྱི་ལྷ་དེ་བཞིན་གཤེགས་པ་རིགསཾ་ལྔ་ཡུམ་བཞི་བྱང་ཆུབ་སེམས་
དཔའ་བརྒྱད་ལྷ་མོ་དྲུག །ཁྲོ་བོ་བཅུ། འཁོར་དཔག་ཏུ་མེད་པ་དང་བཅས་པ། ཨོཾ་ཨེ་ཧེ་ཧི་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཀུ་ལ་ས་པ་རི་ཝཱ་ར་བཛྲ་ས་མཱ་ཛ༔ ཨོཾ་པཉྩ་
ཀུ་ལ་ས་པ་རི་ཝཱ་ར་ཨོ་ནཱི་རཱི་སོགས་ནས་ཤབྡ་ཨཱཿཧཱུྃ་བར་དང་། བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་ནི་སོགས་ནས་ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་།

༄༅། །གསུང་ཞིང་རིག་མ་བརྒྱད་ཀྱིས་བུམ་པ་ཡེ་ཤེས་ཀྱི་བདུད་རྩི་ལྔས་གང་བས་ལྷ་ཐམས་ཅད་ཀྱི་སྤྱི་གཙུག་ཚངས་པའི་བུ་ག་ནས་དབང་བསྐུར། སྐུ་གང་དྲི་མ་དག །
ཆུའི་ལྷག་མ་ཡར་ལུད་པ་ལས་རྡོ་རྗེ་ཅན་ཡབ་ཡུམ་ལ་མི་བསྐྱོད་པ་གཙོ་བོར་གྱུར་པའི་རིགས་རྣམ་པ་ལྔས་དབུར་བརྒྱན་པར་མི་བསྐྱོད་པའི་སྤྱི་བོར་རྡོ་རྗེ་ནག་པོ། གཙོ་བོ་ཡབ་
ཡུམ་གཞན་བཞི་ལ་རང་རང་གི་རིགས་ཀྱི་བདག་པོས་དབུར་བརྒྱན་པའི་རྣམ་སྣང་གི་སྤྱི་བོར་འཁོར་ལོ་དཀར་པོ། རིན་ཆེན་འབྱུང་ལྡན་གྱི་སྤྱི་བོར་རིན་པོ་ཆེ་སེར་པོ་ཟུར་
བརྒྱད་པ། འོད་དཔག་མེད་ཀྱི་སྤྱི་བོར་པདྨ་དམར་པོ། དོན་ཡོད་གྲུབ་པའི་སྤྱི་བོར་རལ་གྲི་ལྗང་གུ། འཁོར་གྱི་ལྷ་མོ་རྣམས་ལ་རང་རང་གི་གཙོ་བོས་དབུར་བརྒྱན།།
ཕྱིའི་དཀྱིལ་འཁོར་གྱི་སྒོ་མ་བཞིའི་ལྕགས་ཀྱུ་མ་ལ་རྣམ་པར་སྣང་མཛད། ཞགས་པ་མ་ལ་རིན་ཆེན་འབྱུང་ལྡན། ལྕགས་སྒྲོག་མ་ལ་འོད་དཔག་མེད། དྲིལ་བུ་མ་ལ་དོན་
ཡོད་གྲུབ་པས་དབུར་བརྒྱན། ཞེས་པ་ཡན་ཆད་ནི་དཀྱིལ་འཁོར་སྒྲུབ་པའི་རིམ་པའོ། །དེ་ནས་མཆོད་པ་བྱ་བ་ནི། གོས་ཟུང་དགྲམ་ལ། ཚིགས་བཅད་རྣམས་ཀྱི་ཚེ་དཀུ་གཡོན་པར་རྡོ་རྗེ་ཁུ་ཚུར་སྟེང་འོག་ཏུ་ཁ་སྤྲད་ལ་སྔགས་ལ་

སླེབ་པ་དང་གཡས་པའི་མཐེའུ་ཆུང་དང་གཡོན་པའི་མཛུབ་མོ་ནས་རིམ་པ་བཞིན་དཀྲོལ་ཏེ་རྣམ་ལྔ་འདོད་སྐོར་གྱི་མཐར་སོ་སོའི་ཕྱག་རྒྱ་བཅས་ཏེ། ངག་ཏུ། མེ་ཏོག་འདི་ནི་བཟང་ཞིང་དགེ །དག་པའི་སྐྱེ་གནས་ལས་
དག་པ། །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་དགེས་པར་མཛོད། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་བཛྲ་པུཥྤེ་
ཨཱཧཱུྃ་གི་མཐར་ལག་གཉིས་སེ་གོལ་ཕར་གཏོགས་པ་ནི་བཞེས་ཤིག་པའི་བརྡ་དང་། སླར་ཡང་ཚུར་བརྡབ་པ་ནི་ལྷ་མོ་རྣམས་རང་ལ་བསྡུ་བའི་དམིགས་པ་དང་བསྟུན་པ་ཡིན་གསུང་། ཚལ་དག་རོ་ནི་ཕན་པ་དང་། །གང་ཞིག་
དྲི་དང་བདུག་སྤོས་མཆོག །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་
ར་ཨོཾ་བཛྲ་དྷུ་པེ་ཨཱཿཧཱུྃ། སྲིན་པོ་འཇོམས་ཤིང་དག་བྱེད་ལ། །དགེ་ཞིང་མུན་པ་རྣམ་སེལ་བ། །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་
དགེས་པར་མཛོད། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཨཱ་ལོ་ཀེ་ཨཱཿཧཱུཾ། འདི་ནི་དྲི་བཟང་དགེ་བ་སྟེ། །དག་པའི་སྐྱེ་གནས་ལས་དག་པ། །

༄༅། །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་དགེས་པར་མཛོད། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གནྡྷེ་
ཨཱཿཧཱུྃ། སྨན་རྣམས་བཅུད་གཙང་ཡི་གར་འོང་། །སྔགས་ཀྱི་ཞལ་ཟས་བཤོས་འདི་དག །བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་དགེས་པར་
མཛོད༑ །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་བཛྲ་ནེེ་ཝི་དྱེ་ཨཱཿཧཱུཾ། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་རོལ་མོ་འདི། །བཅོམ་ལྡན་
འཁོར་དང་བཅས་ལ་འབུལ། །བཞེས་ནས་བདག་ལ་དགེས་པར་མཛོད། །ཨྃ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཤབྡ་ཨཱཿཧཱུྃ་དང༌། དྲིལ་བུས་མགོ་འདྲེན་
གྱི་རོལ་ཆེན་དང་བཅས། ཨོཾ་བཛྲ་གྷཎྜེ་ར་ཎི་ཏ་སོགས་བརྗོད། གོས་ཟུང་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པས་བསང་། ཨོཾ་སྭཱ་བྷཱ་ཝ་སོགས་ཀྱིས་སྦྱངས། སྟོང་པའི་ངང་
ལས་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་པ། འཇམ་པ། ཡང་པ། དྭངས་ཤིང་ཐོགས་པ་མེད་པ་ཟུང་དུ་སྦྱར་བ་དང་ལྡན་པར་གྱུར། ཞེས་དང་། སྲབ་

འཇམ་ཡང་བ་ལྷ་ཡི་གོས། །མི་ཕྱེད་རྡོ་རྗེའི་སྐུ་ལ་གསོལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་
ཌཱ་ཀ་ས་པ་རི་ཝཱ་ར་ཨོཾ་བཛྲ་ཝསྡུ་ཡ་ཨཱཧུཾ་ཞེས་པས་མདུན་ནས་སྨད་གཡོགས་འབུལ་ཚུལ་དང་། ཡང་གཡས་པས་གཡོན་དུ་བསྒྱུར་ཏེ་རྒྱབ་ནས་སྟོད་གཡོགས་བཀོན་པའི་ཚུལ་བྱའོ། །དེ་ནས། བསོད་ནམས་དཔག་
བསམ་ལྗོན་པ་ལས་བྱུང་བའི། །མངར་བའི་རོ་ལྡན་འཛམ་བུའི་འབྲས་སོགས་ཀྱིས། །ཞིང་ཁམས་འདི་དང་རབ་འབྱམས་ཞིང་ཁམས་རྣམས། །བཀང་སྟེ་དཀྱིལ་འཁོར་
ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོ་ཛྲི་སྭཱ་ཧཱ། ཞེས་དང་ནམ་མཁའ་མཛོད་ཀྱི་ཕྱག་རྒྱས་འབྲས་བུ་སྣ་ཚོགས་འབུལ་ལོ། །དངོས་གྲུབ་
འགུགས་ཤིང་མཁའ་འགྲོ་འདུ་བའི་རྫས། །ཁ་ན་མ་ཐོ་མེད་པའི་ལྕགས་ཀྱུ་ལྔས། །ཞིང་ཁམས་འདི་དང་རབ་འབྱམས་ཞིང་ཁམས་རྣམས། །བཀང་སྟེ་དཀྱིལ་འཁོར་ལྷ་
ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་ཤྲཱི་ཧཱུྃ་ཧཱུྃ་གྷུྃ་ཛྃ་སྭཱ་ཧཱ། ཞེས་དང་གཡོན་པའི་མཐེབ་སྲིན་སྦྱར་བས་ནང་མཆོད་ནས་ཀྱང་འཐོར་རོ། །དེ་ནས་ནང་གི་

༄༅། །མཆོད་པ་རྒྱས་པ་ནི། ལག་པ་གཡོན་པའི་མཐེབ་སྲིན་རྩེ་མོ་སྦྱར་ཏེ། ནང་མཆོད་ཀྱི་དབུས་ནས་ལན་གསུམ་བསྐོར་ཞིང་དཀྲུགས་ལ་དབུས་ནས་བླངས་ཏེ། སྤྱི་བོའི་སྟེང་གི་ཕྱོགས་སུ་གཏོར་ཞིང་། ཨོ་ཕྱོགས་བཅུ་
དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་གཅིག་ཏུ་བསྡུས་པ། མཁྱེན་པའི་ཡེ་ཤེས། བརྩེ་བའི་ཐུགས་རྗེ།
མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ། སྨིན་མཚམས་ནས་འཐོར་ཞིང་། རྡོ་རྗེ་འཆང་། བདག་མེད་མ། བིརྺ་པ།
ཌོམྦི་ཧེ་རུ་ཀ །ཨ་ལ་ལ་བཛྲ། ནགས་ཁྲོད་པ། གརྦྷ་རི་པ། ཛ་ཡ་ཤྲཱི། མི་ཐུབ་ཟླ་བ། དཔའ་བོ་རྡོ་རྗེ། འབྲོག་མི་ཤཱཀྱ་ཡེ་ཤེས། མངའ་རིས་པ་གསལ་
བའི་སྙིང་པོ། འཁོན་སྒྱི་ཆུ་བ། རྗེ་ས་སྐྱ་པ་ཆེན་པོ། ནེ་ཙེ་སྦལ་སྟོན། རྟ་སྟག་སོ་བ་རིན་ཆེན་དོན་གྲུབ། གན་པ་སྟོན་དང་། གན་པ་སོ་སྟོན། གན་པ་ཆོས་
རྒྱལ༑ གན་པ་དབང་རིན། གན་པ་རིན་རྒྱལ། ཆོས་རྗེ་བསོད་ནམས་རྒྱལ་མཚན། བླ་མ་དཔལ་ལྡན་ཚུལ་ཁྲིམས། ཆོས་རྗེ་ཡེ་ཤེས་རྒྱལ་མཚན། རྡོ་རྗེ་འཆང་

ཀུན་དགའ་བཟང་པོ། ཆོས་རྗེ་སངས་རྒྱས་དཔལ་གྲུབ། འཇམ་དབྱངས་ནམ་མཁའ་བརྟན་པ། ཐམས་ཅད་མཁྱེན་པ་དཀོན་མཆོག་ལྷུན་གྲུབ། ཤར་ཁང་པ་ཤེས་
རབ་རྒྱལ་མཚན། པཎ་ཆེན་ནམ་མཁའ་དཔལ་བཟང་། བྱམས་པ་ཀུན་དགའ་བཀྲ་ཤིས། མཁས་གྲུབ་དཔལ་ལྡན་དོན་གྲུབ། ཤར་ཆེན་ཤེས་རབ་འབྱུང་གནས།
མཚུངས་མེད་དམ་ཆོས་བསམ་གྲུབ། མཁས་གྲུབ་སངས་རྒྱས་ཕུན་ཚོགས། མཚུངས་མེད་བསྟན་འཛིན་ལྷུན་གྲུབ། བྱམས་པ་དཔལ་ལྡན་ཆོས་སྐྱོང་། སྐུ་དབོན་རིན་
ཆེན་མཆོག་གྲུབ། ཆོས་རྗེ་རིན་ཆེན་ལྷུན་གྲུབ། ངག་དབང་བློ་གྲོས་བཟང་པོ། རྡོ་རྗེ་འཛིན་པ་ཆེན་པོ་ངག་དབང་བརྟན་པ་ལ་སོགས་པ་བརྒྱུད་པའི་བླ་མ་རྣམས་ཀྱི་ཞལ་
དུ་ཨོཾ་ཨཱཿཧཱུྃ། གཞན་ཡང་དབང་བསྐུར། རྒྱུད་བཤད། མན་ངག་ནོས། ཆོས་ཀྱི་འབྲེལ་པ་ཐོབ་པའི་བླ་མ་དམ་པ་རྣམས་ཀྱི་ཞལ་དུ་ཨོ་ཨཱཿཧཱུྃ། སྙིང་གའི་ཐད་ནས་གཏོར་ཏེ།
 ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྔྷ་མརྔྷ་བཛྲ་དྷྲྀཀ་ཕཊ་སྭཱ་ཧཱ། ཨོཾ་ཤཱ་ཤྭ་ཏ་པ་ར་མ་ཤྭ་ཤྭ་ཏ། ཨེ་ཧྱེ་ཧི། ཛི་ན་ཛིཀ་ཕཊ་སྭཱ་ཧཱ། ཨོཾ་བཛྲ་སཱུཪྻ་ཏ་མོ་བི་དྷ་མ་ཧཱ་ས་།

༄༅། །མ་ཡ་སྟྭཾ་ཨ་ཧྃ་རཏྣ་དྷྀཀ་ཕཊ་སྭཱ་ཧཱ། ཨོཾ་བཛྲ་དྷརྨཱ་ས་མ་ཡ་སྟྭཾ། ཧུ་ལུ་ཧུ་ལུ་ཨ་རོ་ལྀ་ཀ་ཕཊ་སྭཱ་ཧཱ། ཨྃ་ཕུ་ཕུ་ཕུ་ཧི་ཧི་ཧི་པྲཛྙཱ་དྷྲྀཀ་ཕཊ་སྭཱ་ཧཱ། མཱྃ་ལྃ་རྃ་པྃ་
ཏཱྃ༑ གྃ་ཙྃ་བྃ་གྷྃ་པྃ་ཤྃ་ལྃ་ཌྃ།  སྃ་པཱྃ་བྃ་ཨྃ་པྃ་དྷྃ་དཱྃ་གྃ།   སྃ་དཱྃ་རྃ་ཏྃ་ལྃ་ཧྃ་གཱྃ་ནྃ།    བྃ་དྷྃ་སྥྃ་ཤྃ་ཝྃ་བཱྃ་མྃ་མ། ཏྃ་ཀྃ་ཀྃ་པྃ་ལྃ་མཱྃ་པྃ་ཏཱ་། ཛཿཧཱུྃ་བྃ་ཧོཿ   དཔལ་མཁའ་
འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་བྱ་བའི་རྒྱུད། སྤྱོད་པའི་རྒྱུད། རྣལ་འབྱོར་གྱི་རྒྱུད། རྣལ་འབྱོར་ཆེན་
པོ་བླ་ན་མེད་པའི་རྒྱུད་དེ། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཧཱུྃ་རང་གི་ལྕེ་རྩེ། སྨིན་མཚམས། སྤྱི་གཙུག་རྣམས་སུ་ཐིག་
ལེ་བྱས་ལ། ཨོཾ་ཨཱཿཧཱུྃ་ཞེས་པས་ལུས་ཀྱི་ལྷ་རྣམས་མཆོད་པར་བསམ། སྐབས་འདིར་གཏོར་མ་རྣམས་ལ་བར་ཕུད་པས་རིམ་གྱིས་བྲན་ཅིང་། ཕྱི་རོལ་པ་ལ་དགོས་པའི་ནང་མཆོད་ཀྱང་ཐོད་པའམ་ཏིང་སོགས་སུ་བྲིས་ལ་བཞག་གོ །དེ་ནས་ལྟེ་
བའི་ཐད་ནས་གཏོར་ཞིང་། ཨོཾ་ཤྲཱི་མ་ཧཱ་ཀཱ་ལཱ་ཡ་ཨོཾ་ཨཱཿཧཱུྃ། ཨོཾ་ཤྲཱི་དྷརྨ་པཱ་ལ་ཙཏུ་རྨུ་ཁཱ་ཡ་ཨོཾ་ཨཱཿཧཱུྃ། གཞན་ཡང་ཆོས་འཁོར་སྲུང་ཞིང་བསྟན་པ་སྐྱོང་བར་ཞལ་གྱིས་བཞེས་པའི་།

དཔལ་མགོན་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཿཧཱུྃ། གནས་དང་ཉེ་བའི་གནས། ཞིང་དང་ཉེ་བའི་ཞིང་། ཚནྡོ་དང་ཉེ་བའི་ཚནྡོ། འདུ་བ་དང་ཉེ་བའི་འདུ་བ།
འཐུང་གཅོད་དང་ཉེ་བའི་འཐུང་གཅོད། དུར་ཁྲོད་དང་ཉེ་བའི་དུར་ཁྲོད། ཡུལ་སུམ་ཅུ་སོ་གཉིས། གནས་ཉི་ཤུ་རྩ་བཞི། དུར་ཁྲོད་ཆེན་པོ་བརྒྱད་ན་བཞུགས་པའི་
དཔའ་བོ་དང་རྣལ་འབྱོར་མ་བསམ་གྱིས་མི་ཁྱབ་པ་སྤྲུལ་པའི་སྐུ་འགྲོ་བ་སེམས་ཅན་གྱི་དོན་མཛད་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞིང་སྐྱོང་བཞི་བཅུ་རྩ་བརྒྱད། ཕོ་ཉ་
གནས་ལས་སྐྱེས་པ། རིགས་ལས་སྐྱེས་པ། སྔགས་ལས་སྐྱེས་པ། ལས་ལས་སྐྱེས་པའི་མཁའ་འགྲོའི་ཚོགས་དང་། གནས་གསུམ་གྱི་རྡོ་རྗེ་མཁའ་འགྲོ་རྣམས་ཀྱི་
ཞལ་དུ་ཨོཾ་ཨཱཿཧཱུྃ། གཞན་ཡང་གནོད་སྦྱིན། སྲིན་པོ། འབྱུང་པོ། ཡི་དྭགས། ཤ་ཟ། སྨྱོ་བྱེད། བརྗེད་བྱེད། མ་མོ། ཞིང་སྐྱོང་། ཕོ་ཉ། འཕྲོག་
མ༑ གྲུབ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཐུར་དུ་གཏོར་ཏེ། བོད་ཁམས་སྐྱོང་བར་ཞལ་གྱིས་བཞེས་པའི་བརྟན་མ་བཅུ་གཉིས་འཁོར་དང་བཅས་པ་རྣམས་དང་། གནས་

༄༅། །བདག །གཞི་བདག །ཡུལ་བདག །གྲོང་བདག །གཉུག་མར་གནས་པ་རྣམས་དང་། འགྲོ་བ་རིགས་དྲུག །ལམ་རྒྱུད་ལྔ། སྐྱེ་གནས་བཞིས་
བསྡུས་པའི་སེམས་ཅན་ཐམས་ཅད་ཚིམ་ཞིང་ཟག་པ་མེད་པའི་བདེ་བས་རྒྱུད་གང་ནས་མྱུར་དུ་བླ་ན་མེད་པའི་སངས་རྒྱས་ཀྱི་གོ་འཕང་ཐོབ་པའི་སྐལ་བ་དང་ལྡན་པར་གྱུར་ཅིག །ཨོ་
ཨཱཿཧཱུྃ། ཞེས་དང་། རང་གིས་ཀྱང་མྱངས་ལ། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭ་ད་ན་བཛྲ་སྭ་བྷཱ་ཝ་ཨཱཏྨ་ཀོ྅ཧྃ། ཞེས་བརྗོད། ཡིད་ལས་བྱུང་བའི་མཆོད་པ་ཉི་ཤུ་ནི། ཚིགས་བཅད་ཀྱི་ཚེ་རྡོ་རྗེ་ཐལ་མོ་སྦྱར་ཞིང་
སྔགས་ལ་སླེབ་པ་ན་པད་སྐོར་སྔོན་དུ་འགྲོ་བའི་སོ་སོའི་ཕྱག་རྒྱ་བྱ་སྟེ། དེ་ཡང་ལག་གཉིས་རྡོ་རྗེ་ཁུ་ཚུར་དཀུར་ཁ་གྱེན་དུ་བསྟན་པའི་ཕྱག་རྒྱ་དང་། གཟུགས་མཛེས་མཐོང་བས་མི་ངོམས་རེག་ན་བདེ། །ཡིད་འཕྲོག་
སྙེམས་པའི་ཚུལ་འཛིན་སྒེག་མོ་ཡིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་
མ་ཧཱ་ཀ་རུ་ཎི་ཀ་པཉྩཌཱ་ཀ་ས་པ་རི་ཝཱ་ར་ཨོཾ་བཛྲ་ལཱ་སྱ་པཱུ་ཛི་ཏེ་ཨཱཿཧཱུྃ་གིས་སྒེག་མོ་དང་། ལག་པ་གཉིས་རྡོ་རྗེ་ཁུ་ཚུར་གྱིས་ཕྲེང་བ་འཛིན་པའི་ཚུལ་བྱ་ཞིང་། ཨིནྡྲ་ནཱི་ལ་ལ་སོགས་འཇིག་རྟེན་ན། །

ཤིན་ཏུ་དཀོན་པའི་རིན་ཆེན་ཕྲེང་འཛིན་གྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་།
ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་བཛྲ་མཱ་ལེ་པཱུ་ཛི་ཏེ་ཨཱཿཧཱུྃ། རྡོ་རྗེ་ཁུ་ཚུར་གཉིས་ཀྱིས་ཁ་ནས་ཚིག་འབྱིན་པའི་ཚུལ་དང་། དྲུག་གི་རྗེས་སུ་སྐྱེས་སོགས་སྙན་པའི་དབྱངས། །
ཐོས་ན་ཚིམ་པ་ལེན་བྱེད་གླུ་མ་ཡིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་
ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གཱི་ཏཱི་པཱུ་ཛི་ཏེ་ཨཱཿཧཱུྃ།། ལག་གཉིས་གར་སྐོར་གཡོན་དང་། གཡས་སུ་བསྐོར་ནས་སྤྱི་བོར་ཐལ་མོ་སྦྱར་བ་དང་། གཅིག་ཉིད་དུ་མའི་ཚུལ་དུ་རབ་བསྟན་
ནས༑ །འགྲོ་བ་དགའ་བསྐྱེད་གར་གྱི་མཆོད་པ་ཡིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །
ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ནྲྀ་ཏྱེ་པཱུ་ཛི་ཏེ་ཨཱཿཧཱུྃ། གཡོན་པའི་ཐལ་མོ་གྱེན་དུ་བསླང་། གཡས་པའི་རྡོ་རྗེ་ཁུ་ཚུར་གྱིས་པི་ཝང་བསྒྲེང་བའི་ཚུལ་དང་། རྒྱུད་དང་ལྤགས་།

༄༅། །པ་སྐྱེས་བུའི་སྩོལ་བ་སོགས། །དུ་མའི་རྟེན་འབྲེལ་ལས་བྱུང་པི་ཝང་སྒྲས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་
འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཝཱི་ཎཱི་པཱུ་ཛི་ཏེ་ཨཱཿཧཱུྃ། ལག་གཉིས་ཀྱི་སོར་མོས་གཡས་ཕྱོགས་སུ་གླིང་བུ་བསྒྱུར་བའི་ཚུལ་དང་།
གང་གི་ལག་པ་བསྐྱོད་པའི་ཁྱད་པར་ལས། །སྣ་ཚོགས་རྣར་སྙན་སྐྱེད་བྱེད་གླིང་བུ་ཡིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་
འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་ཝཾ་སེ་པཱུ་ཛི་ཏེ་ཨཱཿཧཱུཾ། ལག་པ་གཉིས་ཀྱི་ཐལ་མོས་མདུན་དུ་རྫ་རྔ་བརྡུང་ཚུལ་དང༌།
མཛེས་པའི་གཟུགས་ལྡན་སྐད་སྙན་དུ་མ་ཡིས། །མ་ལུས་འགྲོ་བ་ཚིམ་བྱེད་རྫ་རྔའི་སྒྲས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་
འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་མྲི་ཏངྒ་པཱུ་ཛི་ཏེ་ཨཱཿཧཱུྃ། ལག་པ་གཡས་གཡོན་དུ་གདེངས་ཏེ། རྔ་པ་ཊ་ཧ་བརྡུང་བའི་ཚུལ་

དང་། དབྱིབས་ལེགས་དྲ་བས་ལེགས་སྤྲས་ཡིད་དུ་འོང་། །ཤིན་ཏུ་བརྗིད་པའི་སྒྲ་འབྱིན་རྔ་ཟླུམ་གྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །
བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨྃ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་པ་ཊ་ཧ་པཱུ་ཛི་ཏེ་ཨཱཿཧཱུྃ། མེ་ཏོག་གི་ཕྱག་རྒྱ་དང་། ༈
གསེར་སོགས་རིན་ཆེན་ལས་གྲུབ་འདབ་སྟོང་ལྡན། །མདངས་བཀྲ་ཡིད་འོང་དྲི་ལྡན་མེ་ཏོག་གིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་
དཀྱིལ་འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་པུཥྤེ་པཱུ་ཛི་ཏེ་ཨཱཿཧཱུྃ། བདུག་པའི་ཕྱག་རྒྱ་དང་། ཨ་གར་ནག་སོགས་
ལྷན་ཅིག་སྐྱེས་པ་དང་། །སྦྱར་བ་ལས་བྱུང་བདུག་པའི་སྤྲིན་ཚོགས་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་
རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་བཛྲ་དྷུ་པེ་པཱུ་ཛི་ཏེ་ཨཱཿཧཱུྃ། མར་མེའི་ཕྱག་རྒྱ་དང་། ཉི་ཟླ་ནོར་བུ་སྒྲོན་མེའི་འོད་ལ་སོགས། །མུན་།

༄༅། །པ་སེལ་བྱེད་སྣང་བའི་ཚོགས་རྣམས་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །
ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌ་ཀ་ས་པ་རི་ཝཱ་ར་ཨོཾ་བཛྲ་ཨཱ་ལོ་ཀེ་པཱུ་ཛི་ཏེ་ཨཱཿཧཱུཾ། དྲིའི་ཕྱག་རྒྱ་དང་། རེག་ན་སིམ་བྱེད་ཞིམ་པའི་དྲི་ངད་ལྡང་། །ག་བུར་ལ་སོགས་ལེགས་
པར་སྦྱར་བའི་ཆུས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་
པཉྩ་ཌཱ་ཀ་ས་པ་རི་ཝཱ་ར་ཨོཾ་བཛྲ་གནྡྷེ་པཱུ་ཛི་ཏེ་ཨཱཿཧཱུྃ། གོས་ཟུང་འབུལ་བའི་ཕྱག་རྒྱ་དང་། ལྷ་རྫས་ལས་གྲུབ་ཡང་འཇམ་རེག་ན་བདེ། །ཁ་དོག་ལྔ་ལྡན་ཟུང་དུ་སྦྱར་བ་ཡིས། །
ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨྃ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨྃ་
བཛྲ་ཝསྟྲ་པཱུ་ཛི་ཏེ་ཨཱཧཱུྃ། ལག་པ་གཡོན་པ་མཉམ་གཞག །གཡས་ནམ་མཁའ་ལ་བླ་རེ་བྲེ་བའི་ཚུལ་བྱ་ཞིང་། ཤིན་ཏུ་ཐགས་བཟངས་སྣ་ཚོགས་རི་མོས་མཛེས། །རིན་ཆེན་དྲ་བས་བརྒྱན་པའི་

བླ་རེ་ཡིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨྃ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་
ས་པ་རི་ཝཱ་ར་ཨོཾ་བཛྲ་བི་ཏཱ་ནཾ་པཱུ་ཛི་ཏེ་ཨཱཿཧཱུྃ། ལག་པ་གཡོན་པའི་ཁུ་ཚུར་ཁ་ནང་དུ་བསྟན་པའི་སྟེང་དུ་གཡས་པའི་ཁུ་ཚུར་ཡང་དེ་བཞིན་བྱས་ནས་བཞག་པ་དྲིལ་བུའི་ཕྱག་རྒྱ་དང་། ཚོགས་པ་ལས་བྱུང་སྟོང་ཉིད་སྒྲ་
སྙན་སྒྲོགས། །ཆོས་རྣམས་སྟོང་ཉིད་མཚོན་བྱེད་དྲིལ་བུའི་སྒྲས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་
འབུལ༑ །ཨྃ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་བཛྲ་གྷནྡྷེ་པཱུ་ཛི་ཏེ་ཨཱཿཧཱུྃ། རྡོ་རྗེ་ཁུ་ཚུར་གཉིས་ཀྱིས་རྔ་ཡབ་གཡོབ་པའི་ཚུལ་བྱ་ཞིང་། རྡུལ་དང་ཚད་པའི་གདུང་བ་ལ་
སོགས་པ། །སེལ་བྱེད་རྡུལ་ཡབ་བསིལ་ཡབ་སྦྲང་ཡབ་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་
འབུལ༑ །ཨྃ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོ་ཙཱ་མ་ར་པཱུ་ཛི་ཏེ་ཨཱཿཧཱུྃ། ལག་པ་གཉིས་འདུད་པའི་ཚུལ་སྟེ་མཉམ་པའི་ཐལ་སྦྱར་དང་། བསྒོ་བ་ཉན་ཅིང་བྱ་བའི་ལས་ལ་

༄༅། །མཁས༑ །བརྩོན་པས་འདོད་དོན་སྒྲུབ་བྱེད་བྲན་ཚོགས་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་
ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌ་ཀ་ས་པ་རི་ཝཱ་ར་ཨོཾ་དཱ་ས་དཱ་སེ་པཱུ་ཛི་ཏེ་ཨཱཿཧཱུྃ། དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅའ་ཞིང་། བསམས་པ་ཙམ་
གྱིས་འདོད་དགུ་འབྱུང་བ་ཡི། །མཛེས་པའི་གཟུགས་ལྡན་འདོད་འཇོའི་བ་ཚོགས་ཀྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་
འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ཀ་རི་ཎི་པཱུ་ཛི་ཏེ་ཨཱཿཧཱུྃ། རྟ་མཆོག་གི་ཕྱག་རྒྱ་དང་། མདོག་སྔོ་རྟ་རྒྱལ་བརྒྱད་ཁྲིས་
རབ་བསྐོར་ཞིང་། །ཤིན་ཏུ་བརླིང་ཞིང་རླུང་ལྟར་མགྱོགས་པའི་རྟས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་
རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་ཨ་ཤྭ་པཱུ་ཛི་ཏེ་ཨཱཿཧཱུྃ། གླང་པོའི་ཕྱག་རྒྱ་དང་། ཐལ་ཀར་མཆེ་བ་དྲུག་ལྡན་རིན་ཆེན་གྱི། །དྲ་བས་

སྨྲས་པའི་སྟོབས་ལྡན་གླང་པོ་ཡིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་།
ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ག་ཛ་པཱུ་ཛི་ཏེ་ཨཱཿཧཱུྃ་པཱུ་ཛི་ཏེ་ཨཱཿཧཱུྃ། ཞེས་པས་དབུལ་ལོ། །རིན་ཆེན་སྣ་བདུན་ནི། དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ཨོཾ་སརྦ་བིཏ། པཱུ་ར་
པཱུ་ར། སུ་ར་སུ་ར། ཨ་ཝརྟ་ཡ་ཨཱ་ཝརྟ་ཡ་ཧོཿཞེས་པས་རིན་ཆེན་སྣ་བདུན་ལ་སོགས་པའི་མཆོད་པ་དཔག་ཏུ་མེད་པར་སྤྲུལ་ནས་མཆོད་པར་བསམས་ཏེ། གསེར་ལས་གྲུབ་ཅིང་རྩིབས་སྟོང་མུ་ཁྱུད་ལྡན། །
དགྲ་ལས་རྒྱལ་བྱེད་འཁོར་ལོ་རིན་ཆེན་གྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་
ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ཙཀྲ་རཏྣ་པཱུ་ཛི་ཏེ་ཨཱཿཧཱུྃ། དཔག་ཚད་དུ་མར་སྣང་བའི་འོད་འགྱེད་ཅིང་། །འདོད་དགུའི་རེ་སྐོང་ནོར་བུ་རིན་ཆེན་གྱིས། །
ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་

༄༅། །མ་ཎི་རཏྣ་པཱུ་ཛི་ཏེ་ཨཱཿཧཱུྃ། ཕྲག་དོག་སྐྱོན་བྲལ་བདེ་བའི་དཔལ་བསྐྱེད་ཅིང་། །གཟུགས་མཛེས་བལྟ་སྡུག་བུད་མེད་རིན་ཆེན་གྱིས། །ནམ་མཁའ་རབ་
འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་ཝསྟི་རཏྣ་པཱུ་ཛི་ཏེ་
ཨཱཧཱུྃ། ཆོས་མིན་སྤངས་ཤིང་འགྲོ་ལ་ཕན་པ་སྒྲུབ། །མཁས་གསལ་ཡིད་གཞུངས་སྐྱེས་བུ་རིན་ཆེན་གྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །
བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོ་པུ་རུ་ཥ་རཏྣ་པཱུ་ཛི་ཏེ་ཨཱཿཧཱུྃ། ཐལ་ཀར་གླང་ཆེན་སྟོང་གི་
ཤུགས་ཀྱིས་འགྲོ། །ཡན་ལག་བདུན་ལྡན་གླང་པོ་རིན་ཆེན་གྱིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་
ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ག་ཛ་རཏྣ་པཱུ་ཛི་ཏེ་ཨཱཿཧཱུཾ། འདོད་པའི་གནས་སུ་སྐད་ཅིག་ཙམ་ལ་འགྲོ། །ཅང་ཤེས་སྤྲིན་གྱི་ཤུགས་

འཆང་རྟ་མཆོག་གིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་
པཉྩ་ཊཱ་ཀ་ས་པ་རི་ཝཱ་ར་ཨོཾ་ཨ་ཤྭ་རཏྣ་པཱུ་ཛི་ཏེ་ཨཱཿཧཱུྃ། ནོར་མང་རྣམ་ཐོས་བུ་ཡི་དཔལ་དང་མཚུངས། །ལྷ་མིག་དང་ལྡན་ཁྱིམ་བདག་རིན་ཆེན་གྱིས། །ནམ་མཁའ་རབ་
འབྱམས་ཁམས་ཀྱི་མཐའ་ཀླས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོ་གྲི་ཧ་པ་ཏི་རཏྣ་པཱུ་
ཛི་ཏེ་ཨཱཿཧཱུྃ། ཞེས་པའོ། །དེ་དག་གི་ཕྱག་རྒྱ་ནི་འདི་དག་ཡིན་ཏེ། ལག་གཉིས་མཁྲིག་མ་བསྣོལ་ནས་ཀྱང་། །རྒྱབ་དང་རྒྱབ་ཏུ་སྦྱར་བར་བྱ། །སོར་མོ་རྣམས་བསྣོལ་ལྟོ་སྦྱར་ནས། །མཐེ་བོང་མཐིལ་བཀུག་འཁོར་ལོ་ཡིན། །ཁུ་ཚུར་
གཉིས་ནི་རབ་སྦྱར་ནས། །གུང་མཛུབ་རིན་ཆེན་འདྲ་བར་བྱ། །རྡོ་རྗེ་ཐལ་མོ་མཛུབ་མོ་གཉིས། །གུང་མོ་མཉམ་པའི་ཚིགས་སུ་སྦྱར། །བསམས་ལ་གུང་མོ་མྱུ་གུ་བྱ། །མཐེ་བོང་མཐེ་ཆུང་སོ་སོར་བསྒྲེང་། །ལག་གཡས་གླང་པོའི་སྣ་ལྟ་བུའི། །གྲུ་
མོ་ལག་མཐིལ་གཡོན་པས་བཟུང་། །ཁུ་ཚུར་གཉིས་སྦྱར་མཐེ་བོང་དབྱེ། །གུང་མོ་སྲིན་ལག་བརྐྱང་བར་བྱ། །གཡོན་པས་གོ་འཛིན་གཡས་པ་ནི། །རལ་གྲི་འདེབས་པ་ལྟར་བྱའོ། །ཞེས་གསུངས་སོ། །འོན་ཀྱང་ཁྱིམ་བདག་ལ་ནམ་མཁའ་

༄༅། །མཛོད་ཀྱི་ཕྱག་རྒྱ་བྱའོ། །དེ་ནས་ཉེ་བའི་རིན་ཆེན་བདུན་ནི། གཡུལ་ལས་རྒྱལ་བར་བྱེད་པའི་རལ་གྲི་དང་། །ཚ་གྲང་གནོད་པ་སྐྱོབ་པའི་ལྤགས་པ་དང་། །ཡང་འཇམ་
ཉོན་མོངས་མེད་པའི་མལ་ཆ་དང་། །དགའ་མགུར་རྩེ་བར་བྱེད་པའི་ཡིད་འོང་ཚལ། །གང་འདོད་བལྟ་ནུས་བདེ་བར་ཉལ་བའི་ཁྱིམ། །ཐགས་བཟངས་བསྲེག་བཅད་མི་
ནུས་འཇམ་པའི་གོས། །ཆུ་ལ་མི་འབྱིང་ངལ་དུབ་མེད་པའི་ལྷམ། །ཉེ་བའི་རིན་ཆེན་སྣ་བདུན་འདི་དག་གིས། །ནམ་མཁའ་རབ་འབྱམས་ཁམས་ཀྱི་མཐའ་ཀླས་རྣམས། །
བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་སཔྟ་ཨུ་པ་རཏྣ་པཱུ་ཛི་ཏེ་ཨཱཿཧཱུྃ། ཡང་བཀྲ་ཤིས་རྫས་བརྒྱད་དབུལ་བར་
འདོད་ན། ལྷ་ཡི་དབང་པོ་ལྷ་མིན་གཡུལ་རྒྱལ་ཚེ། །བཀྲ་ཤིས་ལྷ་མོ་བརྒྱད་ཀྱིས་མཆོད་པ་ལྟར། །རྒྱལ་བ་རྣམས་དང་བྱང་ཆུབ་སེམས་དཔའ་རྣམས། །བཀྲ་ཤིས་རྫས་
བརྒྱད་དག་གིས་མཆོད་པར་བྱ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་མངྒ་ལཾ་ཨཤྚ་དྲ་བྱ་པཱུ་ཛི་ཏེ་ཨཱཿཧཱུྃ། འདི་དང་ཉེ་བའི་རིན་ཆེན་བདུན་ལ་ནམ་མཁའ་མཛོད་ཀྱི་ཕྱག་རྒྱ་

བཅའོ༑ །འདི་རྣམས་རིགས་སོ་སོ་ལ་དབུལ་བར་མོས་ཏེ། ནམ་མཁའ་མཛོད་ཀྱི་ཕྱག་རྒྱ་དང་། གླུ་ནི་རྡོ་རྗེ་ཅན་ལ་འབུལ། །གར་ནི་སངས་རྒྱས་རྣམས་ལ་དབུལ། །ཧི་ར་མཆོག་ལ་དེ་བཞིན་དྲི། །
འཇིག་རྟེན་རྗེ་ལ་བཟའ་དང་བཏུང་། །གོས་ཀྱི་མཆོད་པ་རྟ་མཆོག་ལ། །འདི་རྣམས་དམ་ཚིག་དམ་པས་ཏེ། །རྡོ་རྗེ་མཆོད་པ་བྱས་པ་ཡིས། །རྡོ་རྗེ་ཅན་ཀུན་མཉེས་
པར་བྱེད། །ཨ་ག་རུ་ནག་ཀྱེ་རྡོ་རྗེ། །ཕན་པ་ལ་ནི་ཙནྡན་དཀར། །དམར་པོ་འཇིག་རྟེན་རྗེ་ལ་དབུལ། །ཁ་ཆེ་རྡོ་རྗེ་སྣང་བ་ལ། །བདུན་གྱི་རྒྱལ་པོ་ཐམས་ཅད་དེ། །
ཧཱུྃ་རྡོ་རྗེ་ལས་བྱུང་བའི་དྲི། །འདི་རྣམས་དྲི་ཡི་རབ་སྦྱོར་བས། །དམ་པའི་སངས་རྒྱས་ཉིད་ཐོབ་བོ། །ཁ་བ་ཚ་བ་རྡོ་རྗེ་དབུལ། །མངར་བ་རྡོ་རྗེ་རྟག་པ་ལ། །སྒྱུར་བ་
རྡོ་རྗེ་ཉི་མ་ལ། །དེ་བཞིན་ལན་ཚ་འཇིག་རྟེན་རྗེར། །རྟ་ཡི་རྒྱལ་པོ་ཐམས་ཅད་དམ། །བསྐ་བ་རབ་ཏུ་དབུལ་བར་བྱ། །ཀྱེ་ཡི་རྡོ་རྗེ་རྡོར་ཅན་གྱིས། །མེ་ཏོག་
མདོག་ནག་རྐང་འཐུང་འབྱུང་། །མཱ་ལི་ཀ་དང་མ་ལ་ཏི། །ཀུནྡ་རྟག་ཏུ་སངས་རྒྱས་དབུལ། །ཤིང་གི་དབང་མཆོག་དྲི་མེད་མདོག །སྣང་བྱེད་ལ་ནི་དབུལ་བར་བྱ། ། །

༄༅། །ཨུཏྤལ་དམར་པོ་ཆུ་སྐྱེས་དང་། །བནྡུ་དམར་པོ་པ་ཌ་ལཾ། །པདྨ་གར་གྱི་དབང་ལ་དབུལ། །རྟ་མཆོག་རྡོ་རྗེ་ཅན་ལ་ཀུན། །ཙནྡན་གཉིས་དང་གུར་གུམ་
དང་༑ །བྲག་ཞུན་དེ་བཞིན་འདོད་མན་ནི། །འདི་རྣམས་རྫས་ཀྱི་བདུག་སྤོས་ཆེ། །ཧེ་རུ་ཀ་ལ་རབ་ཏུ་དབུལ། །ཀ་ཙོ་ར་དང་ཀུན་མ་དང་། །དེ་བཞིན་དུ་ཡང་སྐྲ་
དགྲ་ཉིད། །བདུག་བྱེད་སྙིང་པོ་འདི་རྣམས་ནི། །ཕན་པ་ལ་ནི་དབུལ་བར་བྱ། །ཀུནྡུ་རུ་དང་བ་ལ་ཀ །རི་དྭགས་ལྟེ་བས་ན་མོ་ནི། །རིན་ཆེན་རྒྱལ་པོ་ཉིད་ལ་
དབུལ༑ །ཀུན་ལ་མི་འཇིགས་བུ་རམ་དང་། །ཤ་ཐི་དྲི་ཡི་ཤ་ཐིས་དང༌། །ཤ་ལིཉྫདང་ཤི་ལ་ཀ །འདི་དག་འཇིག་རྟེན་མགོན་ལ་དབུལ། །སྣ་ཚོགས་ལ་ནི་དྲི་སྣ་
ཚོགས༑ །ཀྱེེ་རྡོར་ལ་ནི་རལ་གྲི་མཆོག །ཕན་པར་མེ་ལོང་དེ་བཞིན་ནོ། །རྟ་མགྲིན་ལ་ནི་གོས་བཟང་སྟེ། །རྡོ་རྗེ་ཉི་མ་ལ་ནི་གསེར། །རྟ་མཆོག་ཉིད་ལ་མགྱོགས་
འགྲོ་སྟེ། །མཆོག་ཏུ་ཕན་པ་ཉིད་ཀྱི་ཡོན། །སངས་རྒྱས་འབྲས་བུ་འདོད་པ་ཡིས། །རྟག་ཏུ་རིགས་རྣམས་དག་ལ་དབུལ། །ཞེས་བརྗོད་དོ། །དེ་ནས་མཆོད་པ་ཐམས་ཅད་ཀྱང་བསྡུ་ན་

འདོད་ཡོན་ལྔར་འདུས་པ། དེ་དག་དབུལ་བར་བྱ་སྟེ་གཡོན་པའི་ཁུ་ཚུར་གྱི་སྟེང་དུ་གཡས་ཐལ་མོ་གཤིབས་པ་མེ་ལོང་གི་ཕྱག་རྒྱ་དང་། གཟུགས་ལ་རྣམ་གསུམ་ཤེས་བྱས་ནས། །མཆོད་པར་བྱེད་པས་མཆོད་པར་
བྱ༑ །དེ་ཉིད་བཅོམ་ལྡན་སྣ་ཚོགས་པ། །སངས་རྒྱས་རྣམ་པར་སྣང་མཛད་གཞི། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོ་རཱུ་པ་ཀཱ་མ་གུ་ཎ་པཱུ་ཛི་ཏེ་
ཨཱཿཧཱུྃ། སིལ་སྙན་དབུལ་ཞིང་། སྒྲ་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་བཅོམ་ལྡན་སྣ་ཚོགས་པ། །སངས་རྒྱས་རིན་ཆེན་འབྱུང་
གནས་གཙོ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་ཤབྡ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུཾ། དྲིའི་ཕྱག་རྒྱ་དང༌། དྲི་ལ་རྣམ་གསུམ་ཤེས་བྱས་ནས། །སངས་རྒྱས་
སོགས་ལ་དབུལ་བར་བྱ། །དེ་ཉིད་བཅོམ་ལྡན་སྣ་ཚོགས་པ། །འདོད་ཆགས་ཆོས་ཀྱི་འབྱུང་གནས་གཙོ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་གནྡྷེ་
ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། རོ་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་བཅོམ་ལྡན་སྣ་ཚོགས་པ། །སངས་རྒྱས་ཐོགས་མེད་རྡོ་རྗེ་།

༄༅། །འཛིན༑ །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ར་ས་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། གོས་ཀྱི་ཕྱག་རྒྱ་དང་། རེག་ལ་རྣམ་གསུམ་ཤེས་བྱས་ནས། །
ལས་ཀྱི་རིགས་ལ་དབུལ་བར་བྱ། །དེ་ཉིད་བཅོམ་ལྡན་རྡོ་རྗེ་ཅན། །མི་བསྐྱོད་པའི་ཚུལ་མཉེས་པའོ། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཨོཾ་སྤཪྵེ་ཀཱ་
མ་གུ་ཎ་པཱུ་ཛི་ཏེ་ཨཱཿཧཱུྃ། ཞེས་པས་དབུལ་ལོ། །དེ་ནས་གསང་བ་དེ་ཁོ་ན་ཉིད་ཀྱི་མཆོད་པ་ནི། རང་གི་ཐུགས་ཀའི་ས་བོན་ལས་གོ་རི་ལ་སོགས་པའི་ལྷ་མོ་བརྒྱད་སྤྲུལ་ཏེ་མཆོད་པར་བསམ་ཞིང་། ངག་ཏུ། དཀར་མོ་རི་
དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་
ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང༌། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་
ཉིད༑ །ཅེས་བརྗོད། བླ་ན་མེད་པའི་མཆོད་པ་ནི། ལུས་མཉམ་གཞག་གི་ཕྱག་རྒྱ་དང་ལྡན་པར་བྱས་ཏེ་མཆོད་བྱ་མཆོད་བྱེད་མཆོད་པ་རྣམས་རང་བཞིན་གྱིས་མི་དམིགས་པར་བསམས་ལ། ཅུང་ཟད་ཅིག་མཉམ་པར་གཞག་ཅིང་། རྡོ་རྗེ་

ཐེག་པ་མཉེས་བྱེད་པ། །འདི་ནི་དོན་དམ་མཆོད་པ་ཡིན། །གང་གིས་རྣམ་རྟོག་རྣམ་སྤངས་ཏེ། །བྱང་ཆུབ་སེམས་ནི་རྣམ་བསྒོམས་ཤིང་། །ལུས་དང་སེམས་ནི་རྣམ་
དག་པ། །དེ་ཡི་མཆོད་པ་བླ་ན་མེད། །སེམས་ཅན་གང་གིས་དབུ་མ་ཡི། །ཐེག་པ་བསྒོམ་པ་མ་བསྒོམས་ན། །ཐེག་པ་དམན་ལ་ལྷག་མོས་པས། །དེ་ཡི་མཆོད་པ་
ཀུན་རྫོབ་ཡིན། །ཞེས་བརྗོད། བསྟོད་པའི་མཆོད་པ་ནི། རྡོ་རྗེ་དྲིལ་བུ་འཛིན་པས། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ།།
ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་
ཀྱིས་དགེས། །ཞེས་དང་། སེམས་ཅན་ཀུན་གྱི་ཐམས་ཅད་ཁྱོད། །སྡིག་པ་ཐམས་ཅད་རྣམ་སྦྱོང་བ། །ཆོས་རྣམས་ཐམས་ཅད་ཡོངས་སུ་རྟོགས། །རྡོ་རྗེ་མཁའ་འགྲོར་
ཕྱག་འཚལ་བསྟོད། །སྡང་བས་མནན་པའི་འགྲོར་གཟིགས་ནས། །གཏི་མུག་ཐམས་ཅད་ཟད་བྱའི་ཕྱིར། །རྒྱལ་བ་མགོན་པོ་རྣམ་སྣང་མཛད། །གཏི་མུག་རྡོ་རྗེར་།

༄༅། །ཕྱག་འཚལ་བསྟོད། །འགྲོ་བ་བུད་མེད་འདུལ་གཟིགས་ནས། །བདག་མེད་རྣལ་འབྱོར་མར་གྱུར་གང་། །ཕྱག་འཚལ་ཕ་རོལ་ཕྱིན་མཐུན་ལ། །སྒྱུ་
མའི་ཕྱག་རྒྱར་ཕྱག་འཚལ་བསྟོད། །གཏི་མུག་མནན་པའི་འགྲོར་གཟིགས་ནས། །གཏི་མུག་ཐམས་ཅད་ཟད་པར་མཛད། །རྡོ་རྗེ་སེམས་དཔའ་རྒྱལ་པོ་ཆེ། །ཞེ་སྡང་
རྡོ་རྗེར་ཕྱག་འཚལ་བསྟོད། །ང་རྒྱལ་མནན་པའི་འགྲོར་གཟིགས་ནས། །ང་རྒྱལ་ཐམས་ཅད་ཟད་མཛད་པ། །རྡོ་རྗེ་ཉི་མ་རྒྱལ་པོ་ཆེ། །འདོད་ཆགས་རྡོ་རྗེར་ཕྱག་
འཚལ་བསྟོད། །ཆགས་པའི་མནན་པའི་འགྲོར་གཟིགས་ནས། །འདོད་ཆགས་ཐམས་ཅད་ཟད་མཛད་པ། །རྟ་མགྲིན་རྒྱལ་པོ་ཆེན་པོ་སྟེ། །སེར་སྣ་རྡོ་རྗེར་ཕྱག་
འཚལ་བསྟོད། །འགྲོ་བ་ཕྲག་དོག་མནན་གཟིགས་ནས། །ཕྲག་དོག་ཐམས་ཅད་ཟད་མཛད་པ། །བདུན་གྱི་རྒྱལ་པོ་རྒྱལ་པོ་སྟེ། །ཐམས་ཅད་གཟིགས་ལ་ཕྱག་
འཚལ་བསྟོད། །ཅེས་པས་བསྟོད་དོ། །བཀྲ་ཤིས་ཀྱི་གླུ་བླང་བ་ནི། དབྱངས་དང་བཅས་པས་རྡོར་དྲིལ་གསོར་དཀྲོལ་མཐོང་རྒྱུན་ལྟར་བྱས་ལ། ཧཱུྃ་ཧཱུྃ་ཧཱུྃ་དེ་ཧ་དྷ་རུ་སཾ་སཱ་ར་དྷ་རུ། དྭ་ནྡཱ་ལིཾ་ག་ན། ཛོ་དྷ་རུ་

ཧེ་བཛྲ་ཏུ་ཧཱུྃ། ཏྲེ་ན་ཧཱུྃ། ཏེ་ན་ཧཱུྃ། ཏྲེ་ན་ཏེ་ཏེ་ཧཱུྃ། སུ་ར་ན་ར་ཝནྡི་ཏ་ཙ་ར་ཎ། དྷ་རུ་ཀུ་སུ་མ་བི་མནྨ་ན་ཐ་རོ་ཥ་ཀ་རུ། ཧེ་བཛྲ་ཏུ་ཧཱུྃ། ཏེ་ན་ཧཱུཾ། ཏྲེ་ན་ཧཱུྃ། །
ཏེ་ན་ཏེ་ཏེ་ཧཱུྃ། བྷ་ཝ་བི་མུཀྟི་བི་ཤེ་ཥོ། གུ་རྒྱ་ནི་གུ་ཛི། ཨ་ཨེ་ར་མ་ར་མ་ཧེ་བཛྲ་ཏུ་ཧཱུྃ། གུ་ཧྱ་ནི་པཱ་ཌྷི། ཨ་ཀོ་ཛུ་ཏུ་ཧཱུྃ། ཞེས་བརྗོད་ལ་སྔར་བཤམས་པའི་བདུད་རྩིའི་ཆུ་བྱིན་གྱིས་
བརླབ་ནས་ཨོ་ཨཱཧུཾ་ཞེས་པས་བདག་གི་ལྕེ་ལ་མྱང་བར་བྱའོ། །འདི་ནི་འོག་གི་གསང་དབང་གི་རྫས་བྱིན་གྱིས་བརླབ་པ་དང་། སྐབས་འདིར་བདག་ཉིད་ཀྱི་བདུད་རྩི་མྱང་བ་གཉིས་ཀའི་དགོས་པའོ། །དེ་ནས་སྒྲུབ་གྲོགས་གཙོ་བོའི་སྔགས་བཟླ་
ཞིང་དཀྱིལ་འཁོར་བསྲུང་དུ་འཇུག་པའམ། སྒྲུབ་མཆོད་གཞན་དང་འབྲེལ་ཚེ་མེད་ཀྱང་ཆོག་པས་རང་ཉིད་ཀྱིས་རྡོ་རྗེ་དྲིལ་བུ་དང་། སྒྲུབ་གྲོགས་རྣམས་ཀྱིས་དུང་ཆ་ལང་སོགས་ཁྱེར་ལ་དཀྱིལ་འཁོར་གྱི་ཁང་པའི་ཕྱི་རོལ་ལམ། དཀྱིལ་འཁོར་དང་
ཡོལ་བས་ཆོད་པའི་སར་ཕྱིན་ལ། སྟེགས་ཀྱི་ཁར་གཏོར་མ་ཆེ་བ་བ་དན་གྱིས་བརྒྱན་པ་བཞག །དེའི་གཡས་སུ་ཆུ་བཞི་དང་། གཡོན་དུ་ཉེར་སྤྱོད་ལྔ་རྣམས་མདུན་ནས་རྒྱབ་ཏུ་བསྒྲེང་ཚར་དུ་བཤམ། མདུན་དུ་སྔར་གྱི་ནང་མཆོད་ཀྱི་བར་ཕུད་
བཤམས་ལ། དཔོན་སློབ་རྣམས་ཀྱིས་མཆོད་པ་རྣམས་ཨོཾ་བཛྲ་ཨ་མྲྀ་ཏ་སོགས་ཀྱིས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་

༄༅། །ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། །
མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ།
ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བཾ་ཧོཿཁཾ་རཾ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཤྤེ་ཨཱཿཧཱུཾ་ནས་ཤབྡ་ཨཱཿཧཱུྃ་གིས་བྱིན་གྱིས་བརླབ། དེའི་ཚེ་ལས་རྡོར་གྱིས་གཏོར་མ་ནང་མཆོད་ཆུ་ཆང་གིས་སྦྱངས་ཏེ། ཨོ་
བཛྲ་ཨ་མྲྀ་ཏས་བསང་། ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་
དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་
དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་གླང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་

ཤ ༑ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱྃ་ལས་དྲི་ཆེན། ལྷོར་ཨཱྃ་ལས་རཀྟ། ནུབ་ཏུ་ཛྲཱིཾ་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་
སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱྃ་མེ་ལོང་ལྟ་བུའི་ཡེ་ཤེས། ལྷོར་ཨཾ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། བྱང་དུ་ཁཾ་བྱ་བ་
གྲུབ་པའི་ཡེ་ཤེས། དབུས་སུ་ཧཱུཾ་ཆོས་ཀྱི་དབྱིངསཾ་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨེ་ཨོ་ཨོ་ཨོཾ་ཨཿགཡས་སྐོར་གྱིས་ཀ་ཁ་ག་
གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་
བལྟས་པ། དེའི་སྟེང་དུ་རཾ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། རྡོ་རྗེའི་ལྟེ་བའིཧཱུྃ་ལས་འོད་ཟེར་འོག་ཏུ་
འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་ཤ་ལྔ་བདུད་རྩི་ལྔ་རྣམས་བསྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོ་དང་རྡོ་རྗེའི་ལྟེ་བའི་ཧཱུྃ་ལ་

༄༅། །ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་
ཀྱི་བདུད་རྩི་རྣམས་ཧེ་རུ་ཀ་ཕྱག་གཉིས་པའི་རྣམ་པར་བྱོན་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོ་དང་བཅས་པ་ཐོད་པའི་ནང་དུ་ལྷུང་བ་
འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་
ཧོ་ཧྲཱིཿལན་གསུམ་བརྗོད་པས་གྱིས་བྱིན་གྱིས་བརླབ། གཏོར་མའི་སྟེང་གི་ནམ་མཁར་ཨེ་ཨེ་ཨེ་ལས་ཆོས་ཀྱི་འབྱུང་གནས་གྲུ་གསུམ་སུམ་བརྩེགས་ཀྱི་ནང་དུ་པཾ་པཾ་པཾ་ལས་པདྨ་འདབ་
བརྒྱད་རེ་རེ། སྟེང་གི་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་ཨོ་དགུ་ཡོངས་སུ་གྱུར་པ་ལས་དབུས་སུ་སྐུ་རྡོ་རྗེ། ཤར་དུ་དབང་ཕྱུག་ཆེན་པོ།
ལྷོར་ལྷའི་དབང་པོ། ནུབ་ཏུ་ཚངས་པ། བྱང་དུ་ཁྱབ་འཇུག །ཤར་ལྷོར་འདོད་པའི་རྒྱལ་པོ། ལྷོ་ནུབ་ཏུ་ཚོགས་ཀྱི་བདག་པོ། ནུབ་བྱང་བྷྀངྒི་རི་ཏི། བྱང་ཤར་དུ་

གཞོན་ནུ་ཀཱརྟི་ཀ་སྟེ་ཐམས་ཅད་ཀྱང་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་རིག་མ་ལ་འཁྱུད་པ། བར་གྱི་ཆོས་འབྱུང་ལ་།
གནས་པའི་པདྨའི་ལྟེ་བ་དང་། འདབ་མ་བརྒྱད་ལ་ཧཱུྃ་དགུ་ཡོངས་སུ་གྱུར་པ་ལས་དབུས་སུ་ཐུགས་རྡོ་རྗེ། ཤར་དུ་བརྒྱ་བྱིན། ལྷོར་གཤིན་རྗེ། ནུབ་ཏུ་ཆུ་ལྷ། བྱང་
དུ་གནོད་སྦྱིན། ཤར་ལྷོར་མེ་ལྷ། ལྷོ་ནུབ་ཏུ་སྲིན་པོ། ནུབ་བྱང་དུ་རླུང་ལྷ། བྱང་ཤར་དུ་དབང་ལྡན་ཏེ། ཐམས་ཅད་ཀྱང་སྐུ་མདོག་སྔོན་པོ་ཞལ་གཅིག་ཕྱག་གཉིས་
ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་རིག་མ་ལ་འཁྱུད་པ། འོག་གི་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་ཨཱཿདགུ་ཡོངས་སུ་གྱུར་པ་ལས་
དབུས་སུ་གསུང་རྡོ་རྗེ། ཤར་དུ་སྟོབས་ཀྱི་རྒྱུ། ལྷོར་དུང་སྐྱོང་། ནུབ་ཏུ་མཐའ་ཡས། བྱང་དུ་ནོར་རྒྱས། ཤར་ལྷོར་འཇོག་པོ། ལྷོ་ནུབ་ཏུ་རིགས་ལྡན། ནུབ་
བྱང་དུ་པདྨ། བྱང་ཤར་དུ་པདྨ་ཆེན་པོ་སྟེ་ཐམས་ཅད་ཀྱང་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲ་བའི་རིག་མ་ལ་འཁྱུད་པ། །

༄༅། །འབྱུང་པོ་ཉེར་བཞི་པོ་འདི་དག་ཐམས་ཅད་པདྨ་དང་ཉི་མའི་གདན་ལ་ཞབས་གཡས་བརྐྱང་གི་སྟབས་ཀྱིས་བཞུགས་པ་རུས་པའི་རྒྱན་གྱིས་བརྒྱན་པ། རང་གི་
ཐུགས་ཀའི་ཧཱུྃ་ལས་འོད་ཟེར་འཕྲོས་པས་སྟེང་གི་ལྷ་ཐམས་ཅད་ལྷ་ཆེན་བརྒྱད་ལ་ཐིམ། ས་སྟེང་ན་གནས་པའི་སེམས་ཅན་ཐམས་ཅད་ཕྱོགས་སྐྱོང་བརྒྱད་ལ་ཐིམ། ས་འོག་
ན་གནས་པའི་སེམས་ཅན་ཐམས་ཅད་ཀླུ་ཆེན་བརྒྱད་ལ་ཐིམ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྐུ་གསུང་
ཐུགས་རྡོ་རྗེའི་དཀྱིལ་འཁོར་དང་བཅས་པའི་རྣམ་པར་ཨོཾ་བཛྲ་ས་མཱ་ཛཿ ཨོཾ་བཛྲ་གོ་རཱི་ཨཱ་ཀཪྵ་ཡ་ཛཿ ཨོཾ་བཛྲ་ཙོོ་རཱི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལཱི་བནྡྷ་བཾ། ཨོཾ་བཛྲ་
གྷསྨ་རཱི་ཝ་ཤཾ་ཀུ་རུ་ཧོཿ དེ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་
དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། སླར་ཡང་སྙིང་གའི་ཧཱུྃ་ལས་འོད་།

ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་
མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་
གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་
ནི་སོགས་དང་། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་སྐུ་རྡོ་རྗེ་ལྷ་ཆེན་
བརྒྱད་དང་བཅས་པ་ལ་རྣམ་པར་སྣང་མཛད། ཐུགས་རྡོ་རྗེ་ཕྱོགས་སྐྱོང་བརྒྱད་དང་བཅས་པ་ལ་མི་བསྐྱོད་པ། གསུང་རྡོ་རྗེ་ཀླུ་ཆེན་བརྒྱད་དང་བཅས་པ་ལ་འོད་དཔག་མེད་
ཀྱིས་དབུར་བརྒྱན། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བཾ་ཧོཿཁྃ་རྃ་མ་ཧཱ་ཨརྒྷཾ་པྲ་ཏིཙྪ་སྭཱ་ཧཱ། ཞེས་ཆུ་བཞི་དང་། ཨོཾ་

༄༅། །ཨིནྡ༑ ཛ་མ། ཛ་ལ། ཛཀྑ། བྷུ་ཏ། བཧྣི། བཱ་ཨུ། རཱཀྑ། ཙནྡ། སུ་ཛྫ། མཱ་ད། པཔྤ། ཏ་ལ་པཱ་ཏ་ལཾ། ཨཥྛ་སཔྤ་སྭཱ་ཧཱ།
ཨི་དཾ་བ་ལིཾ། བྷུཉྫ ཛིགྷ། ཕུལླ། དྷཔྤ། མཱཾ་ས། པོ་གྷ། ཨམྦྷ། སཔྤ། ཀཛྫ། སཱ་དཱ། ཁནྟི། ཁུ་ཎི། ཕེ་ཌ། གཱ་ད། ཨོཾ་ཨ་ཀཱ་རོ་མུ་ཁཾ།
སརྦ་དྷརྨཱ་ཎཾ། ཨཱདྱ་ནུཏྤནྣ་ཏྭ་ཏ། ཨོཾ་ཨཱཿཧཱུྃ་ཕཊ་སྭཱ་ཧཱ། ཞེས་ལན་གསུམ་གྱིས་གཏོར་མ་ཕུལ། ཨོཾ་བཛྲ་པུཥྤེ་ཨཱཿཧཱུྃ་ནས་ནེེ་ཝི་དྱེ་ཨཱཿཧཱུྃ། བར་གྱིས་མཆོད། ཨོཾ་མ་ཧཱ་བྷཱུ་ཏ་ས་པ་རི་ཝཱ་ར་
ཨོཾ་ཨཱཿཧཱུྃ། ཞེས་པས་ནང་མཆོད་ཕུལ། རྡོ་རྗེ་ནུ་མ་གཡས་སྟེང་དུ་ཕྱག་སྟབས་དང་། དྲིལ་བུ་སུམ་བརྡུང་བྱ་ཞིང་། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད།།
རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་
རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཀྱིས་མཆོད། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་

དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོར་ཕྱག་འཚལ་བསྟོད། །རྣམ་པར་སྣང་མཛད་དག་པ་སྟེ། །རྡོ་རྗེ་ཞི་བ་།
དགའ་ཆེན་པོ། །རང་བཞིན་གྱིས་ནི་འོད་གསལ་མཆོག །སངས་རྒྱས་མཁའ་འགྲོར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་
མེད༑ །རང་བཞིན་དག་པས་གོས་པ་མེད། །རིན་ཆེན་མཁའ་འགྲོར་ཕྱག་འཚལ་བསྟོད། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །
འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །
དངོས་ཀུན་དག་པ་ཉིད་ལས་བྱུང་། །སྣ་ཚོགས་མཁའ་འགྲོར་ཕྱག་འཚལ་བསྟོད། །རྡོ་རྗེ་སྙིང་གར་དང་། དྲིལ་བུ་ཆིག་བརྡུང་བྱ་ཞིང་། ལྷ་ཆེན་བརྒྱད་པོ་འཁོར་དང་བཅས། །ཀླུ་
ཆེན་བརྒྱད་པོ་འཁོར་དང་བཅས། །འཇིག་རྟེན་སྐྱོང་བ་བརྒྱད་པོ་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའིའབྱུང་པོའི༴ ཡི་དྭགས༴ ཤ་

༄༅། །ཟའི༴ སྨྱོ་བྱེད༴ བརྗེད་བྱེད༴ མཁའ་འགྲོའིམ་མོའི་ཚོགས་རྣམས་མ་ལུས་དང་། །དེ་ལ་སོགས་ཏེ་འབྱུང་པོའི་ཚོགས། །མ་ལུས་ཇི་སྙེད་ཡོད་།
པ་རྣམས། །འདིར་གཤེགས་བདག་ལ་དགོངས་སུ་གསོལ། །མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་
དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་
སྩོལ༑ །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་
པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །
བདེ་ལེགས་ཐམས་ཅད་འགྲུབ་པ་དང༌། །ཡིད་ལ་འདོད་པ་ཀུན་འགྲུབ་ཤོག །དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་

མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་མཁའ་འགྲོ་ལྔའི་གོ་འཕང་ཐོབ་པར་བྱ་བའི་ཕྱིར་དུ། སའི་ཕྱོགས་འདིར་དཀྱིལ་འཁོར་ཆེན་
པོ་བཞེངས་ཏེ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བ་དང་། སློབ་མ་གཞུག་ཅིང་དབང་བསྐུར་བར་འཚལ་ན་སྲུང་མ་ཁྱད་པར་ཅན་ཁྱེད་རྣམས་ཀྱིས་
དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་སྒྲུབ་ཁང་གི་ཕྱི་རོལ་གྱི་ཕྱོགས་མཚམས་རྣམས་སུ་བཞུགས་ནས་བར་དུ་གཅོད་པ་ཐམས་ཅད་བསྲུང་བ་དང་། དེ་ནས་
ཀྱང་བྱང་ཆུབ་མ་ཐོབ་ཀྱི་བར་དུ་བསྲུང་བ་དང་བསྐྱབ་བ་དང་སྦ་བའི་ཕྲིན་ལས་མཛོད་ཅིག །ཅེས་དང་། རྡོ་རྗེ་སྙིང་གར་བཟུང་། དྲིལ་བུ་རྒྱུན་ཆགས་སུ་དཀྲོལ་ལ། ཀོལླ་ཨི་རེཊྛི་ཨ་བོ་ལཱ།
མུམྨུ་ཎི་རེ་ཀཀྐོ་ལཱ། གྷ་ཎ་ཀྲི་པི་ཊ་ཧོ་བཛྫ་ཨི། ཀ་རུ་ཎི་ཀི་ཨ་ཨི་ན་རོ་ལཱ། ཏ་ཧིཾ་བ་ལ་ཁཱཛྫ་ཨི། གཱ་ལྷོ་མ་ཨ་ཎཱ་བིཛྫ་ཨི། ཧ་ལེ་ཀཱ་ལིཉྫ་ར་པ་ཎི་ཨ་ཨི། དུནྡུ་ར་
བཱཛྫི་ཨ་ཨི། ཙ་ཨུ་ས་མ་ཀཙྪུ་རཱི་སཧླ། ཀཱཔྤུ་ར་ལཱ་ཨི་ཨ་ཨི། མ་ལ་ཨིནྡྷ་ཎ་སཱ་ལིཉྫ ཏ་ཧིཾ་བྷ་རུ་ཁཱ་ཨི་ཨ་ཨི། ཕྲེཾ་ཁ་ཎ་ཁ་ཊ་ཀ་རནྟེ། ཤུདྡྷ་ཨ་ཤུདྡྷན་མུ་ཎི་ཨ་

༄༅།   །ཨི༑   ནི་རཾ་སུ་ཨ་གེ་ཙ་ཌཱ་ཝི།  ཏ་ཧིཾ་ཛ་སཱ༂ྼ༂༽༂྆༂ཎི་ཨ་ཨི།  མ་ལ་ཨ་ཛི་ཀུན་དུ་རུ་བཱ༂ཊ་ཨི།  ཊིཎྜི་མ་ཏ་ཧིནྣ་བཱཛྫི་ཨ་ཨི། ཞེས་རྡོ་རྗེའི་གླུ་བླང་།  ཕུན་
སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་རྒྱས་པ་འདབ་འདྲའི་སྤྱན་མངའ་བ། །དེ་ནི་
འཇིག་རྟེན་དགེ་བའི་བཀྲ་ཤིས་དང་པོ་ཡིན། །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་ཀྱི་
དམ་པ་སྐྱེ་དགུ་རྣམས་ལ་ཞི་བྱེད་པ། །དེ་ནི་འཇིག་རྟེན་དགེ་བའི་བཀྲ་ཤིས་གཉིས་པ་ཡིན། །དགེ་འདུན་དམ་པ་ཆོས་ལྡན་ཐོས་པའི་བཀྲ་ཤིས་ཕྱུག །མི་དང་ལྷ་དང་ལྷ་
མ་ཡིན་གྱིས་མཆོད་པའི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེ་ནི་འཇིག་རྟེན་དགེ་བའི་བཀྲ་ཤིས་གསུམ་པ་ཡིན། །ཞེས་བཀྲ་ཤིས་བརྗོད།
རིགས་སུ་སྐྱེ་དང་དམ་ཚིག་ཅན། །སྨྱོ་མེད་ཀྱེ་ཡི་རྡོ་རྗེ་སྟོན། །བླ་མ་ལ་གུས་སྙིང་རྗེར་ལྡན། །སྐྱེ་ཞིང་སྐྱེ་བར་འགྱུར་བར་ཤོག །ལག་པས་རྡོ་རྗེ་དྲིལ་བུ་འཁྲོལ། ། །

ཟབ་མོའི་ཆོས་ནི་ཀློག་པ་དང་། །བཙུན་མོའི་ཁུ་བ་མཉམ་ཟས་ཅན། །སྐྱེ་ཞིང་སྐྱེ་བར་འགྱུར་བར་ཤོག །སེམས་ཅན་ཐམས་ཅད་བདེར་གྱུར་ཅིག །སེམས་ཅན་
ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་འགྱུར་བ། །དེ་ཡིས་སངས་རྒྱས་མྱུར་ཐོབ་ཤོག །ཅེས་སྨོན་ལམ་བཏབ། དེ་དག་གི་ཚེ་ལས་རྡོར་གྱིས་ཞལ་ཟས་ནས་བཟུང་གཡས་སྐོར་གྱིས་
མཆོད་ཡོན་མ་གཏོགས་པའི་མཆོད་པ་རྣམས་གཏོར་སྣོད་དུ་བསྡུ། སློབ་དཔོན་གྱིས་མཆོད་ཡོན་གྱི་ཕྱག་རྒྱ་དང་། ཨོཾ་ཧཱུྃཿབི་ཤུདྡྷཿསརྦ་དྷརྨཱསརྦ་པཱ་པཾ་ནི་ཙ་སྱ་སཾ་ཤོ་དྷ་ཡ་སརྦ་བི་ཀལྤཱན་ཨ་པ་ན་ཡ་ཧཱུྃ། ཞེས་
བརྗོད༑ དེའི་ཚེ་ལས་རྡོར་གྱིས་མཆོད་ཡོན་གཏོར་སྣོད་ལ་བསྐོར་ཞིང་བསྒྲེང་ལ་ལྷག་མ་གཏོར་མ་གང་དུ་བསྐྱལ་བའི་སར་གཏོར་ལ། ཨོཾ་བཛྲ་སཏྭ་ས་མ་ཡ། མ་ནུ་པཱ་ལ་ཡ།     བཛྲ་སཏྭ་ཏྭེ་ནི་པ་ཏི་ཥྛ་དྲྀ་ཌྷོ་མེ་བྷ་
ཝ༑ སུ་ཏོཥྱོ་མེ་བྷ་ཝ། སུ་པོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། ཤ་ཤཱ་ཏོ་མེ་བྷ་ཝ། ཧྲྀ་ད་ཡ་མྨེ་ཨ་དྷི་ཏཥྛ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་
ཤི་ཡཿཀུ་རུ་ཧཱུཾ། ཧ་ཧ་ཧ་ཧ་ཧོཿ བྷ་ག་ཝཱན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། བཛཱི་བྷ་ཝ་མ་ཧཱ་ས་མ་ཡ་སཏྭ་ཨཱཿམུ༔ ཞེས་བརྗོད་ཅིང་ལག་པ་གཡས་ས་ལ་རེག་སྟེ། གཏོར་མགྲོན་གྱི་

༄༅། །ཡེ་ཤེས་པ་རྣམས་དཀྱིལ་འཁོར་གྱི་ཁང་པའི་ཕྱི་རོལ་དུ་འཁོད། དམ་ཚིག་པ་རྣམས་རང་ལ་ཐིམ། ཨོཾ་ཨཱཿཧཱུྃ་ཞེས་པས་རང་དང་སྒྲུབ་གྲོགས་ཀྱི་གནས་གསུམ་བསྲུངས་ལ།
གཏོར་མ་རོལ་མོ་དང་བཅས་པས་གཙང་སར་བསྐྱལ་ཏེ། གཙོ་བོའི་སྔགས་བཟླ་ཞིང་རོལ་མོ་རྒྱུན་ཆགས་དང་བཅས་པས་སློབ་དཔོན་གྱིས་རྟིང་མནན་ནས་ནང་དུ་ལོག་སྟེ་ཡི་གེ་བརྒྱ་པ་བཟླ་ཞིང་ཤོང་ན་དངོས་སུ་དཀྱིལ་འཁོར་ལ་བསྐོར་བ་གསུམ་མམ་
བདུན་ལ་སོགས་པར་བྱ། མི་ཤོང་ན་འདོད་སྣམ་གྱི་སྟེང་ནས་བྱས་པར་བསམས་ལ། མཐར་དཀྱིལ་འཁོར་གྱི་ཤར་ཕྱོགས་ནས་རྡོ་རྗེ་ཐལ་མོ་སྦྱར་ཏེ། བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་
འཛིན་མི་གསལ་བ་དང་བྱིང་བ་དང་། རྒོད་པའི་དབང་དུ་གྱུར་པ་ཐམས་ཅད་དང་། ཆོ་ག་ལྷག་པ་དང་། མ་ཚང་བར་གྱུར་པ་དང་། མཆོད་པའི་ཡོ་བྱད་མ་འབྱོར་པ་
དང་༑ ཉམས་པ་དང་། དཀྱིལ་འཁོར་བྲི་བའི་སྐྱོན་དུ་གྱུར་པ་ལ་སོགས་པ་དེ་དག་ཐམས་ཅད་བཟོད་པར་མཛད་དེ། ལྷག་ཆད་ཁ་བསྐང་བར་མཛད་དུ་གསོལ། ཞེས་
བརྗོད་ཅིང་རྡོར་དྲིལ་འཛིན་བཞིན་པས་ཕྱག་བྱས་ནས་གྲལ་ལ་འདུག་གོ། །དངོས་གཞི་གཉིས་པ་མན་ཆད་ལ་སྐབས་འདིར་བུམ་པ་སྔར་བཞིན་༼༦༢ནས་༧༢༽སྒྲུབ། བདག་འཇུག་ལ། མཎྜལ་སོགས་ཆས་རྣམས་འདུས་བྱས་ལ། ཇི་ལྟར་

བལྟམས་པ་སོགས་ནས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང་ལས་བུམ་གྱི་ཆུས་ཁ་བཤལ། མདུན་བསྐྱེད་ཀྱི་གཙོ་བོ་དེ་རང་གི་རྩ་བའི་བླ་མར་མོས་ཏེ། བླ་མས་མཛད་
དགོས་པ་རྣམས་དཀྱིལ་འཁོར་གྱི་གཙོ་བོ་དང་། དབང་རྫས་འགྲིམ་པ་རྣམས་དེའི་ཐུགས་ཀ་ནས་བྱེ་བའི་ཧེ་རུ་ཀ་ཕྱག་གཉིས་པ་ཞིག་གིས་མཛད་པར་བསམ་ཞིང་། དངོས་སུ་རང་གིས་བྱས་ལ། ཨོཾ་བཛྲ་བྷཱུ་མི་ཨཱཿཧཱུྃ་སོགས་ནས་མ་ཚང་
བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་དཀྱིལ་འཁོར་དུ་འཇུག་པའི་ཆོས་རྣམས་ཞུ་བའི་ཡོན་དུ་དབུལ་བར་བགྱིའོ་སོགསཾ་འདྲ་ཐལ་མོ་སྦྱར་ཏེ། དགའ་
ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་
སྩལ་དུ་གསོལ། །སྡོམ་པ་རྣམས་ཀྱང་བདག་ལ་སྩོལ། །སངས་རྒྱས་རོལ་མོ་ལས་བྱུང་བ། །མི་ལྡོག་འཁོར་ལོའི་འབྱོར་པར་ལྡན། །ཐར་པ་ཆེན་པོའི་གྲོང་མཆོག་ཏུ། །
གསང་བ་ཆེན་པོར་འཇུག་པར་བགྱི། །གསང་བའི་རིགས་མཐོ་ཐམས་ཅད་དུ། །སློབ་དཔོན་ཆེན་པོ་བདག་འཇུག་མཛོད། །མི་ལྡོག་པ་ཡི་དབང་བསྐུར་བ། །སྐལ་བ་།

༄༅། །ཆེན་པོ་བདག་ལ་སྩོལ། །མཚན་རྣམས་ཀུན་གྱི་རྒྱས་གདབ་ཅིང་། །དཔེ་བྱད་རྣམས་དང་ཡང་དག་ལྡན། །སངས་རྒྱས་སྐུ་ནི་ཡིད་འོང་བ། །སློབ་དཔོན་
ཆེན་པོ་བདག་ལ་སྩོལ། །དབང་བསྐུར་བ་ནི་རྨད་བྱུང་ཆེ། །སེམས་ཅན་ཀུན་གྱི་དོན་གྱི་ཕྱིར། །བདག་ནི་རྟག་ཏུ་སློབ་དཔོན་གྱུར། །སློབ་དཔོན་ཆེན་པོ་བདག་ལ་
སྩོལ༑ །ཞེས་ལན་གསུམ་གྱིས་གསོལ་བ་གདབ། ལས་ཀྱི་ཧེ་རུ་ཀས་ཞུས་པར་བསམས་ལ། །རྡོ་རྗེ་དྲིལ་བུ་འཛིན་པས། རྣམ་དག་སློབ་མ་འདི་རྣམས་ནི། །བྱང་ཆུབ་སེམས་ནི་ཡོངས་འཛིན་ཞིང་། །
གསང་བའི་དཀྱིལ་འཁོར་འདིར་ཞུགས་ནས། །དམ་ཚིག་དང་ནི་སྡོམ་པར་འཚལ། །ཞེས་ལན་གསུམ་གསོལ། གཙོ་བོས། གསང་བ་ཆེན་པོའི་རིགས་དག་པ། །གསང་བ་
ཡོངས་སུ་འཛིན་པ་རུ། །བདག་ཉིད་ཆེན་པོ་ཁྱེད་འདོད་དམ། །ཞེས་དྲིས་པ་ལ། གསང་བ་ཆེན་པོའི་རིགས་དག་པ། །གསང་བ་ཡོངས་སུ་འཛིན་པ་རུ། །སེམས་དཔའ་
ཆེན་པོ་བདག་འཚལ་ལོ། །ཞེས་ལན་གསུམ་གསོལ། བདག་གི་ཐོག་མ་མེད་དུས་ནས། །ལོག་རྟོག་དབང་གིས་སྡིག་བགྱིས་གང་། །ཐུགས་རྗེའི་མངའ་བདག་ཁྱེད་རྣམས་ཀྱི། །

སྤྱན་སྔར་བཤགས་ཀྱི་སླན་ཆད་བསྡམ། །རྒྱལ་དང་དེ་ཡི་སྲས་རྣམས་དང་། །རང་སངས་རྒྱས་དང་དགྲ་བཅོམ་དང་། །འགྲོ་བའི་བསོད་ནམས་མ་ལུས་པ། །དེ་དག་
ཀུན་ལ་ཡི་རང་ངོ༌། །ཀུན་འདོད་དབུགས་འབྱིན་གསོལ་མཛད་པའི། །སངས་རྒྱས་ཀུན་ལ་བདག་བསྐུལ་བས། །བསྟན་པ་ནམ་མཁའི་མཐའ་མཉམ་པར། །འཇིག་
རྟེན་ཀུན་སྡིག་མེད་སྣང་མཛོད། །འགྲོ་ཀུན་སངས་རྒྱས་གྱུར་གྱི་བར། །དེ་སྲིད་མགོན་པོ་བཞུགས་ནས་ནི། །ནམ་ཡང་མྱ་ངན་མི་འདའ་བར། །ཐལ་མོ་སྦྱར་ནས་
གསོལ་བར་འཚལ། །ལུས་ངག་ཡིད་ཀྱི་བསོད་ནམས་ནི། །བགྱིས་སམ་བགྱིད་དུ་སྩལ་བ་དང་། །རྗེས་སུ་ཡི་རང་གང་ཅིའང་རུང་། །དེས་ནི་འཇིག་རྟེན་ཀུན་མཁྱེན་
ཤོག ་གང་དང་གང་གིས་འདུལ་འགྱུར་བ། །དེ་དང་དེ་ཡི་སྐུར་སྟོན་ཞིང་། །སྣ་ཚོགས་གཟུགས་ནོར་ལྟ་བུ་ཡི། །རྫོགས་སངས་རྒྱས་ལ་སྐྱབས་སུ་མཆི། །ཀུན་
རྟོག་མ་ལུས་དག་གྱུར་པ། །རང་རིག་ཡང་དག་ཡེ་ཤེས་བསྐྱེད། །ལྷན་ཅིག་སྐྱེས་དགའི་ངོ་བོ་ཉིད། །དམ་པའི་ཆོས་ལ་སྐྱབས་སུ་མཆི། །གོ་རིམ་ཇི་བཞིན་དབང་

༄༅། །བསྐུར་ཐོབ། །མ་ལོག་ལམ་ལ་ངེས་གནས་པའི། །སྲས་མཆོག་འཁོར་འདུས་དགེ་འདུན་ལ། །རྟག་པར་བདག་ནི་སྐྱབས་སུ་མཆི། །ཡང་དག་ཡེ་ཤེས་
མེ་བོ་ཆེ། །སྒྲིབ་པ་མ་ལུས་སྤང་བའི་ཕྱིར། །གཏི་མུག་མུན་པ་བསལ་བ་དང་། །བྱང་ཆུབ་མཆོག་ཏུ་སེམས་བསྐྱེད་དོ། །རྒྱལ་སྲས་དཔའ་བོ་རྣམས་ཀྱི་ལམ། །སྤྱོད་
པ་དཔག་ཡས་གང་ཡིན་དང་། །མ་བཅོས་ཇི་བཞིན་ལམ་གནས་ལ། །ད་ནི་ཡང་དག་གནས་པར་བགྱི། །ཞེས་ལན་གསུམ་སྒྲུབ་ཐབས་ལྟར་དང་། གཙོ་བོས་ཇི་ལྟར་བཀའ་སྩལ་
པ༑ །དེ་བཞིན་དུ་ནི་བགྱིད་པར་འཚལ། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་
བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་
པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་།

ནས་བརྟན་པོར་གཟུང་། །རྡོ་རྗེའི་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་
བགྱི༑ །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་
པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་ལ། །
སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་བདག་
གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་
རྣམས་བདག་གིས་དགྲོལ། །དབུགས་མ་ཕྱུང་བ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་འགོད། །ལན་གསུམ་སྤྱི་ལྟར་གྱིས་སྡོམ་པ་གཟུང་ངོ༌། །ཨོཾ་སརྦ་ཏ་ཐཱ་ག་ཏ་

༄༅། །ཨ་ནུཏྟ་ར་བོ་ངྷི་ཨ་ལངྐཱ་ར་ཝསྟྲ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ་གིས་སྨད་གཡོགས་དམར་པོ་དང་། ཨཱ་ཁཾ་ཝཱི་ར་ཧཱུྃ་གིས་མིག་རས་འཆིང་ཚུལ་བྱ། ལས་བུམ་གྱིས་ཆུ་གཏོར་ཞིང་། ཨོཾ་བཛྲ་
ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་བརྗོད། ཨཱ་ཁཾ་ཝཱི་ར་ཧཱུྃ་གིས་མེ་ཏོག་ལེན་ཚུལ་བྱ། རང་གི་དཔྲལ་བར་ཨོཾ། མགྲིན་པར་ཨཱཿ སྙིང་གར་ཧཱུྃ་བསམས་ལ། ཨོཾ་ཨཱཿཧཱུྃ་ལན་གསུམ་
ཙམ་བཟླ། གཙོ་བོས་བུ་ཁྱོད་སུ་ཡིན་ཅི་ལ་དགའ། ཞེས་དྲིས་པ་ལ། སྐལ་བཟང་བདག་བདེ་བ་ཆེན་པོ་ལའོ་ཞེས་ལན་གདབ། ཧེ་རུ་ཀས་རང་གི་ལག་པ་ནས་བཟུང་སྟེ་དཀྱིལ་འཁོར་དུ་བཅུག་པར་བསམས་ལ་དཀྱིལ་འཁོར་
གྱི་ཕྱོགས་ལ་འདུད་པ་དང་བཅས། ཨོ་ཀི་ལི་ཀི་ལི་མ་ལི་གྷརྣི་སྟྭཾ་བཛྲ་སཏཱ་ཙ་ལེ་ཡུྃ་ཡུྃ་ཡུྃ་སྭཱ་ཧཱ། ཞེས་བརྗོད་པ་ཡན་ཆད་ནི་ཕྱི་འཇུག་གོ །ནང་འཇུག་གི་ཆོས་ལ། རང་ཉིད་རྣམ་པར་སྣང་མཛད་དུ་གྱུར།
ཞེས་དང་། ཐལ་མོ་སྦྱར་ཏེ། ཨོཾ་སརྦ་བུདྡྷཿཔཱུ་ཛོ་པསྠཱ་ནཱ་ཡ་ཨཱཏྨ་ནཾ་ནིརྱཱ་ཏ་ཡཱ་མི། ཨོཾ་ཨཱ་ཙརྱ་པཱུ་ཛོ་པསྠཱནཱ་ཡ་ཨཱཏྨ་ནཾ་ནིཪྻཱ་ཏ་ཡཱ་མི། ཨྃ་ས་ཀ་ལ་སཏྭཱཿབ་རི་ཏྲ་ཎརྠཱ་ཡ། ཨཱཏྨ་ནཾ་ནིཪྻཱ་ཏ་ཡཱ་
མི༑ ཞེས་བརྗོད་པས་ལུས་དབུལ། སྙིང་གར་ཟླ་བའི་དཀྱིལ་འཁོར་ལ་རྡོ་རྗེ་དཀར་པོ་བསམས་ལ། རྡོ་རྗེ་སྙིང་གར་བཞག་ཅིང་དྲིལ་བུ་གསིལ་ཏེ། ས་མ་ཡ་སྟྭཾ། ས་མ་ཡ་ཨ་ཧྃ། ཞེས་བརྗོད་པ་ནི་དམ་ཚིག་སྤྱིར་སྦྱིན་པ་དང་།

དམ་བཞག་བཞིའི་དང་པོ་ནི། རྡོ་རྗེ་སྤྱི་བོར་བཞག་ཅིང་། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས། ངས་ཁྱོད་ལ་ཡེ་ཤེས་གང་གིས་དེ་བཞིན་གཤེགས་པ་གྲུབ་པ་ཡང་།
ཐོབ་ན་དངོས་གྲུབ་གཞན་ལྟ་ཅི་སྨོས། དེ་ལྟ་བུའི་རྡོ་རྗེའི་ཡེ་ཤེས་བསྐྱེད་པར་བྱ་ཡིས། ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ལ་མ་སྨྲ་ཞིག་དམ་ཚིག་ཉམས་པར་གྱུར་
ཏ་རེ། ཞེས་ཕན་ཡོན་གྱི་སྒོ་ནས་དང་། རྡོ་རྗེ་སྙིང་གར་བཟུང་ལ། རྡོ་རྗེ་སེམས་དཔའ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་གྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་
ཏེ་གཤེགས། །ཞེས་ཉེས་དམིགས་ཀྱི་སྒོ་ནས་དང་། སྔོན་དུ་བསྒྲུབ་པའི་བདུད་རྩི་ལྔའི་ཆུའམ། མེད་ན་ནང་མཆོད། ཨོཾ་ཨཱཿསྭཱ་ཧཱ་ཞེས་ལན་བདུན་བཟླས་ལ། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་
སྲེག་པར་བྱེད། །དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འཐུངས་ཤིག །ཨོཾ་ཨཱཿསྭཱ་ཧཱ། ཞེས་པས་མྱང་བ་ནི་ཕན་ཡོན་ཉེས་དམིགས་གཉིས་ཀའི་སྒོ་ནས་དང་། རྡོ་རྗེ་སྤྱི་བོར་བཞག་སྟེ།
དེང་ཕྱིན་ཆད་ཁྱོད་ཀྱི་དཔལ་ཧེ་རུ་ཀ་ང་ཡིན་གྱིས། ངས་ཁྱོད་ལ་འདི་བྱོས་ཤིག་ཅེས་གང་བསྒོ་བ་དེ་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག །མི་བདབ་མ་

༄༅། །སྤངས་པར་ཁྱོད་དུས་བྱས་ནས་དམྱལ་བར་ལྷུང་བར་འགྱུར་ཏ་རེ། ཞེས་བླ་མའི་བཀའ་ཉན་པའི་སྒོ་ནས་དམ་ལ་གཞག་པར་བསམ། མཎྜལ་གླིང་བཞི་སོགས་ནས་ཡེ་ཤེས་དབབ་།
པར་ཞུ་བའི་ཡོན་དུ་དབུལ་བར་བགྱིའོ་སོགས་དང་། དེ་བཞིན་གཤེགས་པ་རྣམས་ཀྱིས་བདག་ལ་བྱིན་གྱིས་རློབས་ཤིག །དཔལ་རྡོ་རྗེ་སེམས་དཔའ་བདག་ལ་དབབ་པར་མཛད་
དུ་གསོལ། ཞེས་ལན་གསུམ་གསོལ། རང་ཉིད་ལངས་ནས་ཡོད་པའི་སྙིང་གར་ལཾ་ལས་སའི་དཀྱིལ་འཁོར་གྲུ་བཞི་སེར་པོ་རྡོ་རྗེ་རྩེ་ལྔ་པས་མཚན་པའི་ལྟེ་བ་ལ་ཧཱུྃ། མགྲིན་པར་
པྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་ལ་ཨཱཿ སྤྱི་བོར་ཡཾ་ལས་རླུང་གི་དཀྱིལ་འཁོར་དུ་བ་འཁྲིགས་པ་ལྟ་བུ་ལ་ཧ། རྐང་པའི་འོག་ཏུ་ཡྃ་ལས་རླུང་གི་དཀྱིལ་
འཁོར་སྔོན་པོ་གཞུ་བདུངས་པ་ལྟ་བུ་ཆང་ཟུང་ཐུར་དུ་བསྟན། མཆོག་མ་གཉིས་གྱེན་དུ་བསྟན་པ་ལ་ཡྃ་གྱིས་མཚན་པ། དེའི་སྟེང་དུ་རྐང་པ་གཉིས་བགྲད་ནས་གནས་པའི་
རྐང་མཐིལ་གཉིས་སུ་ཛྷེེཾ་ལྗང་གུ་དྲག་ཅིང་བཟོད་པར་དཀའ་བ། རྐང་འོག་གི་རླུང་གཡོས་ཏེ་སུམ་མདོའི་མེ་སྦར་བས། རྐང་མཐིལ་གྱི་ཛྷེེཾ་མེར་འབར་བས་ལོང་བུ་གཉིས་

ནས་ཞུགས། སུམ་མདོའི་གནས་སུ་འཛོམ་སྟེ་དྲག་ཏུ་འབར་བས་སྙིང་གའི་ས་བསྲེགས། དེས་མགྲིན་པའི་ཆུ་བསྐོལ། རྐང་འོག་གི་རླུང་གིས་གྱེན་དུ་བཏེག །སྤྱི་བོའི་
རླུང་གིས་ཐུར་ལ་མནན་ཏེ་བར་སྣང་དུ་མེད་ཡེད་ཡོད་པར་འགྱུར། དེའི་ཚེ་གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་
ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་པ་ལ་རྣམ་པ་དང་པོའི་རྡོ་རྗེ་ཕྲ་མོའི་ཚོགས་དཔག་ཏུ་མེད་པ་སྤྱན་དྲངས་ཏེ་བ་སྤུའི་བུ་ག་རྣམས་ནས་ཐིམ་ཞེས་དང་། ཧཱུྃ་ཨཱཿཛྷེེཾ་ཞེས་
པས་གསལ་གདབ། རྡོ་རྗེ་དྲིལ་བུ་དལ་མྱུར་རེས་འཇོག་ཏུ་དཀྲོལ་ཞིང་། ཨྃ་ལོ་ལེ་ལོ་ལེ་ཧཱུྃ་ཨཱཿཞེས་དང་། ཨཱ་བེ་ཤ་ཡ་སྟྭཾ་བྷ་ཡ། ར་ར་ར་ར། ཙ་ལ་ཡ་ཧཱུྃ་ཨ་ཧ་ཛྷེེཾ། ཞེས་མང་དུ་བརྗོད། བདག་
འཇུག་གི་ཚེ་བདུག་པ་དང་རོལ་ཆེན་མི་མཛད། སྤྱི་བོར་རྡོ་རྗེ་རྒྱ་གྲམ་དུ་བཞག་སྟེ། ཨོཾ་ཏིཥྛ་བཛྲ་ས་མ་ཡ་པྲ་ཏི་པཱ་ལི་ཏ་ཧཱུྃ་ཧཱུྃ་ཧཱུྃ་ཧོ་ཧོ་ཧོ་སྭཱ་ཧཱ། ཞེས་པས་བརྟན་པར་བྱའོ། །ནམ་མཁའི་ཁ་དོག་བརྟག་ནས་དངོས་གྲུབ་
ཀྱི་སྤྲོ་བ་བསྐྱེད། ཨོཾ་པྲ་ཏིཙྪ་བཛྲ་ཧོཿ ཞེས་པས་མེ་ཏོག་གཙོ་བོའི་དབུ་ལ་ཕུལ་བར་བསམ། དེས་ཀྱང་། སྟོབས་པོ་ཆེན་པོ་སེམས་དཔའ་ཆེ། །འདི་ནི་སོ་སོར་གཟུང་བར་བྱ། །ཞེས་གསུངས་

༄༅། །ཤིང་རང་གི་མགོ་ལ་བཅིངས་པར་བསམ། མིག་གཉིས་ལ་ཨོཾ་ཡིག་འབར་བ་རེ་རེ་བསམས་ལ། ཨོ་ཧེ་རུ་ཀ་དཔལ་དེང་ཁྱོད་ཀྱི། མིག་འབྱེད་པར་ནི་བརྩོན་པར་མཛད། །མིག་ནི་ཐམས་
ཅད་འབྱེད་མཛད་དེ། །རྡོ་རྗེའི་མིག་ནི་བླ་ན་མེད། །ཨོཾ་ཛྙཱ་ན་ཙཀྵ་ཧཱུྃ་ཨཱཿསྭཱ་ཧཱ། ཞེས་པས་གདོང་གཡོགས་ཕྱེས་ལ། དཀྱིལ་འཁོར་བཟང་པོ་འདི་ལ་ལྟོས། །ད་ནི་དད་པ་རབ་ཏུ་བསྐྱེད། །
ཁྱེད་ཀྱང་སངས་རྒྱས་རིགས་སུ་སྐྱེས། །སྔགས་དང་ཕྱག་རྒྱའི་བྱིན་གྱིས་བརླབ། །ཞེས་པས་བལྟ་བར་བསྐུལ་བས། རྟེན་དང་བརྟེན་པར་བཅས་པའི་དཀྱིལ་འཁོར་བ་ཐམས་ཅད་མངོན་
སུམ་བཞིན་དུ་མཐོང་བར་བསམ། དགའ་བའི་བློས་ཕྱག་བྱས་པར་མོས་ཤིང༌། ཐལ་མོ་སྦྱར་ཏེ། ཨོཾ་རྡོ་རྗེའི་དཀྱིལ་འཁོར་ཆེན་པོ་ཡི། །དཀྱིལ་འཁོར་དུ་ནི་བདག་ཞུགས་སོ། །ཨོཾ་རྣལ་འབྱོར་དཀྱིལ་
འཁོར་ཆེན་པོ་ཡི། །དཀྱིལ་འཁོར་བདག་གིས་དེ་རིང་མཐོང་། ཨོཾ་གསང་བའི་དཀྱིལ་འཁོར་ཆེན་པོ་ཡི། །དཀྱིལ་འཁོར་དུ་ནི་བདག་དབང་བསྐུར། །ཞེས་དང་། དཀྱིལ་འཁོར་གྱི་
དམ་ཚིག་མ་ལུས་པར་བཟུང་བར་མོས་ནས། ས་མ་ཡ་ཧོ་ཧོ་ཧོ་ཞེས་བརྗོད། དབང་གི་དངོས་གཞིའི་ཆོས་ལ་ཐོག་མར། མཎྜལ་གླིང་བཞི་རི་རབ་སོགས་ནས་རྡོ་རྗེ་སློབ་མའི་དབང་ཞུ་བའི་ཡོན་དུ་དབུལ་བར་

བགྱིའོ༑ །སོགས་དང་། ཁྱོད་ནི་ཧེ་རུ་ཀ་དཔལ་ཏེ། །བདེ་གཤེགས་རྣམས་ཀྱི་བདེ་སྩོལ་མཛོད། །བྱང་ཆུབ་སེམས་དཔའ་ཆེ་རྣམས་ཀྱི། །ཡང་དག་དོན་མཆོག་རྣམ་དག་པ། ། །
ཇི་ལྟར་དེ་ཉིད་བདུད་རྩི་ཡིས། །དབང་གི་མཆོག་ནི་བསྐུར་བ་བཞིན། །དེ་བཞིན་བདག་ལ་འཁོར་བ་ཡི། །སྡུག་བསྔལ་རྣམས་ནི་བསལ་བར་མཛོད། །རྣལ་འབྱོར་བདུད་རྩི་།
དྲི་མེད་མཆོག །མ་རིག་པ་ཡི་རབ་རིབ་འཇོམས། །གང་གིས་བྱང་ཆུབ་བླ་ན་མེད། །དེ་རིང་བདག་གིས་ཐོབ་པར་མཛོད། །ཅེས་ལན་གསུམ། དཀྱིལ་འཁོར་གྱི་ཤར་ཕྱོགས་སུ་
དབང་སྟེགས་ཀྱི་དཀྱིལ་འཁོར་གྲུ་བཞི་པ་སྒོ་བཞི་པ། རྟ་བབས་བཞིས་མཛེས་པ། འདོད་སྣམ་ཕ་གུ་དྲ་བ་དྲ་ཕྱེད་མདའ་ཡབ་པུ་ཤུ་ལ་སོགས་པ་མཚན་ཉིད་ཐམས་ཅད་ཡོངས་སུ་
རྫོགས་པའི་དབུས་སུ་སེང་གེས་བཏེགས་པའི་རིན་པོ་ཆེའི་ཁྲིའི་སྟེང་དུ་པདྨ་དཀར་དམར་འདབ་མ་བརྒྱད་པའི་ལྟེ་བར་བདུད་བཞི་བརྩེགས་པའི་སྙིང་གར་ཉི་མའི་དཀྱིལ་འཁོར་གྱི་སྟེང་
དུ༑ རང་ཉིད་རྡོ་རྗེ་མཁའ་འགྲོ་སྐུ་མདོག་ཨིནྡྲ་ནཱི་ལ་ལྟར་སྔོ་བ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་སྔོན་པོ། གཡས་དཀར་བ། གཡོན་དམར་

༄༅། །བ༑ སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ། མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་
བོར་རྡོ་རྗེ་ནག་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ། བྱི་བླ།
གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་
པ་ལྔ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱང་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་
ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་ལྡན་པ། དེའི་པང་ན་ཡུམ་མཱ་མ་ཀཱི་སྐུ་མདོག་ནག་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ།
དབུ་སྐྲ་སེར་པོ་གྱེན་དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔས་དབུར་བརྒྱན་ཅིང་སྐམ་པོ་ལྔ་བཅུའི་དོ་ཤལ་ཅན། ཕྱག་

རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། གཙོ་
བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་མཁའ་འགྲོ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཕྱག་རྒྱ་དང་བཅས། ཨོཾ་བཛྲ་གོ་རཱི་ཨཱ་
ཀཪྵ་ཡ་ཛཿ ཨོཾ་བཛྲ་ཙོོ་རཱཱི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལི་བནྡྷ་བྃ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿ ཞེས་པས་རང་ལ་བསྟིམ། དེའི་མིག་ཏུ་གཏི་མུག་རྡོ་རྗེ་མ། །རྣ་བར་ཞེ་སྡང་རྡོ་
རྗེ་མ། །སྣ་ལ་སེར་སྣ་རྡོ་རྗེ་མ། །ཁ་ལ་འདོད་ཆགས་རྡོ་རྗེ་མ། །ལུས་ལ་ཕྲག་དོག་རྡོ་རྗེ་མ། །ཡིད་ལ་བདག་མེད་རྣལ་འབྱོར་མ། སྤྱི་བོར་སྐྱ་རྡོ་རྗེ་མ། མགྲིན་པར་
གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། གཙོ་བོའི་ཐུགས་ཀ་ནས་སྤྲུལ་པའི་དབང་ལྷ་ལ། ཨོཾ་ཨ་བྷི་ཥིཉྩ་ཏུ་མཱཾ་སརྦ་ཏ་ཐཱ་ག་ཏ། ཞེས་གསོལ་བ་བཏབ་པས། དེ་རྣམས་ཀྱིས་ཨོཾ་བཛྲ་བྷ་ཝ་ཨ་བྷི་ཥིཉྩ་
ཧཱུྃ༔ ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ། མི་བསྐྱོད་པས་དབུར་བརྒྱན་པའི་སྐུར་གྱུར། དེའི་སྟེང་དུ་བླ་བྲེ། །

༄༅། །གཡས་སུ་གདུགས། གཡོན་དུ་རྒྱལ་མཚན། མཐའ་སྐོར་ཀུན་དུ་དུང་དང་། འཕན་དང་། མེ་ཏོག་གི་ཕྲེང་བ་ལ་སོགས་པའི་མཆོད་པའི་རྣམ་གྲངས་བསམ་གྱིས་
མི་ཁྱབ་པས་བསྐོར་བ་དང་བཅས་པར་གྱུར། ལས་ཀྱི་ཧེ་རུ་ཀས་མཛད་པར་བསམས་ལ། ཨོཾ་ནཱི་རཱི་ཧཱུྃ་ཁཾ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་པྲ་ཏིཙྪ་ཨརྒྷཾ་
ཧཱུྃ༑ ཞེས་ཆུ་བཞིའི་སྦྱང་བ་དང་། བདག་གི་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྡིག་པའི་ས་བོན་ཀཾ་ཡིག་གི་རྣམ་པས་སྣ་སྒོར་ཐོན་ནས་མདུན་གྱི་ཏིལ་ལ་ཐིམ་པའམ།
ཨཡུངས་ཀར་གང་རུང་མེར་བསྲེགས་ཤིང་ཆུར་དོར་བར་བསམས་ལ། ཁུ་ཚུར་གཡས་པས་གཡས་ནས་ལན་གཉིས་བསྐོར། གཡོན་པས་གཡོན་ནས་ལན་གཉིས་བསྐོར། གཉིས་ཀས་མཉམ་དུ་གཡས་སུ་ལན་གཅིག་བསྐོར་བའི་མཐར་ཐུར་དུ་བླུག་པའི་ཚུལ་
དང་བཅས། ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏཱ་སྱ་སརྦ་པཱ་པཾ་ད་ཧ་ད་ཧ་སྭཱ་ཧཱ། ཞེས་ལན་གསུམ་དང་། ཆུས་ཀྱང་སྦྱང་བར་བསམས་ལ། ཁུ་ཚུར་གཉིས་གཡས་གཡོན་དུ་སྔར་བཞིན་ལན་རེ། གཉིས་ཀས་གཡས་སུ་
བསྐོར་བ་གཅིག་དང་བཅས། ཨོཾ་ཧཱུཾ་ཌ་ཌི་ཏ་ཕཊ། ཅེས་ལན་གསུམ་གྱི་མཐར། བདག་གི་བྱུར་དང་སྐལ་བ་ངན་པ་དང་། བཀྲ་མི་ཤིས་པ་ཐམས་ཅད་ཉེ་བར་ཞི་བར་གྱུར་ཅིག །ཅེས་དང་། ཨོཾ་

བཛྲ་པུཥྤེ་ཨཱཿཧཱུྃ་སོགས་ནས་ནེ་ཝིདྱེ་ཨཱཿཧཱུྃ་བར་བརྗོད། སྒྲུབ་གྲོགས་ཀྱིས་རྣམ་རྒྱལ་བུམ་པ་བཏེག་སྟེ། དྲིལ་བུ་གསིལ་ཞིང་མེ་ཏོག་འཐོར་བ་དང་བཅས། ཕུན་སུམ་ཚོགས་འཛིན་གསེར་གྱི་རི་བོ་ལྟ་བུའི་མདོག །འཇིག་
རྟེན་གསུམ་གྱི་མགོན་པོ་དྲི་མ་གསུམ་ནི་རབ་ཏུ་སྤངས། །སངས་རྒྱས་ཆུ་སྐྱེས་འདབ་རྒྱས་ལྟ་བུའི་སྤྱན་མངའ་བ། །བཀྲ་ཤིས་དེས་ཀྱང་དེང་འདིར་ཁྱོད་ལ་བཀྲ་ཤིས་ཤོག །དེ་ཡིས་ཉེ་
བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །དམ་ཆོས་རབ་མཆོག་སྐྱེ་དགུ་རྣམས་ལ་ཞི་བྱེད་པ། །འཇིག་རྟེན་བཀྲ་ཤིས་
གཉིས་པ་དེང་འདིར་ཁྱོད་ལ་ཤོག །དམ་པའི་ཆོས་དང་ལྡན་ཞིང་ཐོས་པའི་བཀྲ་ཤིས་ཕྱུག །དགེ་འདུན་ལྷ་དང་ལྷ་མ་ཡིན་དང་མིས་མཆོད་པ། །ངོ་ཚ་དཔལ་གནས་ཚོགས་ཀྱི་
ནང་ན་རབ་ཀྱི་མཆོག །འཇིག་རྟེན་བཀྲ་ཤིས་གསུམ་པ་དེང་འདིར་ཁྱོད་ལ་ཤོག། ༈ དགའ་ལྡན་ལྷ་ཡི་གཞལ་མེད་ཁང་ནི་སྙིང་པོར་བཅས། །འགྲོ་ལ་ཕན་ཕྱིར་འདིར་གཤེགས་
དབང་པོར་བཅས་པའི་ལྷ། །རྗེས་སུ་འབྲང་བ་དེ་བཞིན་གཤེགས་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །འདབ་གསར་འཚེར་བའི་མེ་ཏོག་

༄༅། །ཆར་འབབ་ལུམྦིའི་ཚལ། །མང་པོ་ལྷ་ཡིས་བསྟེན་པར་མགོན་པོ་བལྟམས་པ་ན། །སྲིད་པའི་མཐར་གྱུར་པ་ཡི་བཀྲ་ཤིས་གང་ལགས་པ། །བཀྲ་ཤིས་དེས་ནི་དེང་
འདིར་ཁྱོད་ལ་ཞི་བྱེད་ཤོག །སྣ་ཚོགས་སྐྱོན་རྣམས་རྣམ་པར་གཞོམ་པར་བྱ་བའི་ཕྱིར། །དགེས་པས་དཀའ་ཐུབ་ཚལ་དུ་ནམ་ཕྱེད་མངོན་པར་བྱུང་། །དབང་བཅས་ལྷ་རྣམས་རྗེས་
སུ་འབྲང་བའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཆུ་བོའི་འགྲམ་དུ་མཆོད་ཡོན་ཕྲེང་བས་ཡོངས་སུ་བསྐོར། །ཞི་ཕྱིར་ངོ་མཚར་གྱུར་པ་སྲིད་པ་
དག་བྱེད་པ། །ཀླུ་ཡི་རྒྱལ་པོས་ལེགས་པར་བསྟོད་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །གྲོང་ཁྱེར་མཆོག་གྱུར་སེར་སྐྱ་ཞེས་ནི་བྱ་བ་དེར། །
རྨད་དུ་གྲགས་པ་ཆེན་པོའི་ལྷ་ཡིས་མངོན་བསྟོད་པ། །བསམ་ཡས་དགེ་སྒྲུབ་དེ་བཞིན་གཤེགས་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །སེམས་
ཅན་ཐམས་ཅད་ལ་ནི་ཕན་ཕྱིར་བྱང་ཆུབ་པ། །དམ་ཆོས་རིན་ཆེན་ཚོགས་ནི་ཐུབ་པ་ལས་བྱུང་བ། །སེམས་ཅན་དོན་གྲུབ་རབ་རྒྱས་བརྩོན་པའི་བཀྲ་ཤིས་གང་། །བཀྲ་ཤིས་དེས་

ནི་དེང་འདིར་ཁྱོད་ལ་ཞི་བྱེད་ཤོག །རབ་ཏུ་འོད་འབར་གསེར་མདོག་ལྟ་བུའི་སྐུ་མངའ་བ། །བེེཌཱུརྱ་མདོག་ལྟ་བུའི་རྩ་གདན་སྟེང་དུ་བཞུགས། །སྐྱིལ་ཀྲུང་ལེགས་བཅས་མི་གཡོ་།
སྐུ་མངའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཤིང་གི་རྒྱལ་པོའི་རྩ་བར་བཅོམ་ལྡན་བྱམས་སྟོབས་ཀྱིས། །བདུད་ཚོགས་ཀུན་ལས་རྣམ་པར་
རྒྱལ་ཚེ་ས་དང་མཁར། །རྣམ་པ་སྣ་ཚོགས་ངོ་མཚར་གྱུར་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཝཱ་ར་ཎཱ་སཱིར་བཞུགས་ནས་བདེ་བར་
གཤེགས་སྟོན་པས། །ས་དང་མཁའ་ལ་ངོ་མཚར་ཤིན་ཏུ་གསལ་བྱུང་བས། །ཆོས་ཀྱི་འཁོར་ལོ་དམ་པ་བསྐོར་བའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་
བྱེད་ཤོག །བཀྲ་ཤིས་གང་ཞིག་ཕན་བྱེད་དམ་པ་མཆོད་ཕྱིར་ཐོགས། །བསོད་ནམས་བྱ་བྱེད་འཕགས་པའི་སྐྱེ་བོས་མངོན་བསྟོད་པ། །བཅོམ་ལྡན་ཐུབ་པ་ཤཱཀྱ་སེང་གེས་གང་
གསུངས་པའི། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །བདག་ཅག་དཔོན་སློབ་འཁོར་དང་བཅས་པ་རྣམས་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྒྱལ་ནས་

༄༅། །ཤིན་ཏུ་བཀྲ་ཤིས་པར་གྱུར་ཅིག །ཅེས་བརྗོད། རིག་པའི་དབང་ལྔ་ལ་ཐོག་མར་ལས་བུམ་གྱི་ཆུ་རང་དང་དབང་རྫས་ལ་འཐོར་ཞིང་། ཨོཾ་སྭཱ་བྷ་ཝ་སོགས་དང་། བདག་གི་རྣམ་པར་ཤེས་པའི་ཕུང་།
པོ་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་
ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་རྡོ་རྗེ་ཅན་སྐུ་མདོག་ཨིནྡྲ་ནཱི་ལ་ལྟར་སྔོ་བ། ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་སྔོ།
གཡས་དཀར། གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྗེས་
པ་སྤྱི་བོར་རྡོ་རྗེ་ནག་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ།
བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། དབུ་རེ་རེ་ལ་མི་མགོ་

སྐམ་པོ་རྫོགས་པ་ལྔ་ལྔའི་དབུ་རྒྱན་དང་རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་
གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་ལྡན་པ། དེའི་པང་ན་ཡུམ་མཱ་མ་ཀཱི་སྐུ་མདོག་ནག་མོ་ཞལ་གཅིག་ཕྱག་གཉིས་སྤྱན་གསུམ་མཆེ་
བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་
ཤལ་ཅན། ཕྱག་རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་
བཞུགས་པ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་ཅན་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛས་སྤྱན་དྲངས་པ། ཨོཾ་བཛྲ་གོ་རི་
ཨཱ་ཀཪྵ་ཡ་ཛཿ ཨོཾ་བཛྲ་ཙོོ་རཱི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལི་བནྡྷ་བྃ། ཨོཾ་བཛྲ་གྷསྨ་རཱི་ཝ་ཤཾ་ཀུ་རུ་ཧོཿཞེས་པས་རང་ལ་བསྟིམ། ཛཿཧཱུྃ་བཾ་ཧོ༔ ཞེས་པས་དབང་རྫས་ལ་བསྟིམ། དེའི་མིག་ཏུ་གཏི་།

༄༅། །མུག་རྡོ་རྗེ་མ། །རྣ་བར་ཞེ་སྡང་རྡོ་རྗེ་མ། །སྣ་ལ་སེར་སྣ་རྡོ་རྗེ་མ། །ཁ་ལ་འདོད་ཆགས་རྡོ་རྗེ་མ། །ལུས་ལ་ཕྲག་དོག་རྡོ་རྗེ་མ། །ཡིད་ལ་བདག་མེད་རྣལ་།
འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ། ཡུམ་བཞི། བྱང་
ཆུབ་སེམས་དཔའ་བརྒྱད། ལྷ་མོ་དྲུག །ཁྲོ་བོ་བཅུ་འཁོར་དཔག་ཏུ་མེད་པ་དང་བཅས་པ་ཨོཾ་བཛྲ་ས་མཱ་ཛ༔ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་
བ་སྩལ་དུ་གསོལ། དེ་བཞིན་གཤེགས་པ་དེ་རྣམས་ཧེ་རུ་ཀའི་རྣམ་པར་གྱུར་ཏེ། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར་བས།
རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་མི་བསྐྱོད་པས་དབུར་བརྒྱན། དབང་རྫས་ཀྱི་རྡོ་རྗེ་ཅན་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྣམ་རྒྱལ་བུམ་
པའི་ཆུར་གྱུར། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་

བསྐུར་སྩོལ། །ཞེས་གསོལ་བ་བཏབ་ལ། རྣམ་རྒྱལ་བུམ་པ་སྤྱི་བོར་བཞག་ཅིང༌། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་
བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དེ་བཞིན་གཤེགས་པ་རྣམས་ཀྱིས་བུམ་པ་ཡེ་ཤེས་ཀྱི་བདུད་རྩི་ལྔས་གང་བས་སྤྱི་
གཙུག་ཚངས་པའི་བུ་ག་ནས་དབང་བསྐུར། རིག་མ་རྣམས་ཀྱིས་རྡོ་རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། རིག་མ་རྣམས་ཀྱིས་མཆོད། ཁྲོ་བོ་
རྣམས་ཀྱིས་བགེགས་བསྐྲད་ཅིང་དབང་བསྐུར་བའི་ཆུ་རྒྱུན་དེས་ལུས་ཐམས་ཅད་གང་། སྒོ་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན།
ལྷ་མོ་རྣམས་ཀྱིས་ཨོཾ་བཛྲ་པུཥྤེ་ཨཱཿཧཱུྃ་སོགས་ནས་ནེ་ཝིདྱེ་ཨཱཿཧཱུཾ། དེ་ལྟར་ན་དབང་བསྐུར་བ་ལྔ་ལས་བུམ་པའི་ཆུའི་དབང་ཐོབ། ཉོན་མོངས་པ་ལྔ་ལས་ཞེ་སྡང་དག །ཕུང་པོ་ལྔ་ལས་
རྣམ་པར་ཤེས་པའི་ཕུང་པོའི་དྲི་མ་སྦྱངས། དེ་བཞིན་གཤེགས་པ་ལྔ་ལས་མི་བསྐྱོད་པས་བྱིན་གྱིས་བརླབས། ཡེ་ཤེས་ལྔ་ལས་ཆོས་དབྱིངས་ཡེ་ཤེས་ཀྱི་བག་ཆགས་རྒྱུད་ལ་བཞག་

༄༅། །པ་ཡིན་ནོ། །ཞེས་རྟོག་པ་བསྐྱེད་པར་བསམ། འོག་མ་རྣམས་ལ་དབང་ལྷ་སྤྱན་འདྲེན་དོར་བ་མ་གཏོགས་རིགས་འགྲེ་བས། ལས་བུམ་གྱི་ཆུ་འཐོར་ཞིང་། ཨོཾ་སྭ་བྷ་ཝ་སོགས་དང་། བདག་གི་ཚོར་བའི་ཕུང་
པོ་དང་དབང་རྫས་དབུ་རྒྱན་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཨཱྃ་ལས་རིན་པོ་ཆེ་ཨཱྃ་གིས་མཚན་པ། དེ་
ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་རིན་ཆེན་རྒྱལ་པོ་སྐུ་མདོག་གསེར་གཙོ་མ་ལྟ་བུ་ཞལ་བརྒྱད། ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་སེར།
གཡས་ནག །གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྗེས་
པ༑ སྤྱི་བོར་རིན་པོ་ཆེ་སེར་པོ་ཟུར་བརྒྱད་པས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་བྱ་ཀ་རནྡ། ངུར་པ། ལུག །བྱེའུ་ཙ་ཀོ་ར།
བྱེ་ཁྲ། ཧོར་ཁྲ། འོལ་བ། ཉ་ཁྲ། གཡོན་པ་རྣམས་ན་སྟོབས་ཀྱི་རྒྱུ། དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས། མཐའ་ཡས་

རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་བརྒྱན་དང་། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱངས་
པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་ལྡན་པ། དེའི་པང་ན་ཡུམ་རིན་ཆེན་སྒྲོལ་མ་སྐུ་
མདོག་སེར་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ། མི་མགོ་
སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་
ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རིན་ཆེན་རྒྱལ་པོ་ཡབ་
ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཨོ་བཛྲ་གོོ་རཱི་སོགས་ནས་གྷསྨ་རཱི་ཝ་ཤཾ་ཀུ་རུ་ཧོཿ ཛཿཧཱུྃ་བཾ་ཧོཿ དེའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་

༄༅། །མ༑ ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ།
ཐུགས་ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། དེ་བཞིན་གཤེགས་པ་རྣམས་ཀྱིས་དབང་རྫས་ཀྱི་ལྷའི་སྤྱི་
བོར་ཅོད་པན་བཅིངས་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ། རིན་ཆེན་འབྱུང་ལྡན་གྱིས་དབུར་བརྒྱན། དབང་རྫས་ཀྱི་རིན་ཆེན་རྒྱལ་པོ་ཡབ་ཡུམ་སྙོམས་པར་ཞུགས།
ཞུ་བ་ལས་བྱུང་བའི་དབང་རྫས་ཅོད་པན་དུ་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཅོད་པན་ཐོགས་ཏེ། རིན་པོ་ཆེ་
ཡི་དབུ་རྒྱན་དང་། །དར་དཔྱངས་ཅོད་པན་དག་གི་དབང་། །དེ་རིང་ཁྱོད་ལ་དབང་བསྐུར་རོ། །ཁྱོད་ཀྱིས་ཀྱང་ནི་རྟག་ཏུ་ཟུང་། །ཨོ་མུ་ཀུ་ཊ་ཨ་བྷིལྪཱ་མི། ཞེས་གསུང་ཞིང་
ཅོད་པན་སྤྱི་བོར་བཅིངས་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་རིན་ཆེན་འབྱུང་ལྡན་གྱིས་དབུར་བརྒྱན། ཨོཾ་བཛྲ་པུཥྤེ་ཨཱཿཧཱུྃ་སོགས་ནས་ནེེ་ཝིདྱེ་ཨཱཿཧཱུྃ། དེ་ལྟར་ན་དབང་

བསྐུར་བ་ལྔ་ལས་ཅོད་པན་གྱི་དབང་ཐོབ། ཉོན་མོངས་པ་ལྔ་ལས་ང་རྒྱལ་དང་སེར་སྣ་དག །ཕུང་པོ་ལྔ་ལས་ཚོར་བའི་ཕུང་པོའི་དྲི་མ་སྦྱངས། དེ་བཞིན་གཤེགས་པ་ལྔ་ལས་རིན་
ཆེན་འབྱུང་ལྡན་དུ་བྱིན་གྱིས་བརླབས། ཡེ་ཤེས་ལྔ་ལས་མཉམ་ཉིད་ཡེ་ཤེས་ཀྱི་བག་ཆགས་རྒྱུད་ལ་བཞག་པ་ཡིན་ནོ། །ལས་བུམ་གྱི་ཆུ་དང༌། སྭ་བྷཱ་ཝས་སྦྱངས། བདག་གི་འདུ་ཤེས་
ཀྱི་ཕུང་པོ་དང་དབང་རྫས་རྡོ་རྗེ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཛྲཱིཾ་ལས་པདྨ་ཛྲཱིཾ་གིས་མཚན་པ། དེ་ལས་
འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་རྟ་མགྲིན་སྐུ་མདོག་པདྨ་རཱ་ག་ལྟར་དམར་བ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་དམར། གཡས་
ནག ༑གཡོན་དཀར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ། མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ།
སྤྱི་བོར་པདྨ་དམར་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་དོམ། བྱ་རྒོད། བསེ། བ་མེན། སྟག །སྤྲེའུ ཆུ་སྲིན་ན་ཀྲ།

༄༅། །ཅེ་སྤྱང་། གཡོན་པ་རྣམས་ན་ཁྭ། འུག་པ། བྱ་དཀར། ནེ་ཙོ། སེང་གེ །ས་ར་ས། ཀྲྀཥྛ་ས་རི། ཕག་རྣམས་འཛིན་པ། དབུ་རེ་རེ་ལ་མི་མགོ་
སྐམ་པོ་རྫོགས་པ་ལྔ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་
སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་ལྡན་པ། དེའི་པང་ན་ཡུམ་གོས་དཀར་མོ་སྐུ་མདོག་དམར་མོ་ཞལ་གཅིག་ཕྱག་གཉིས་
སྤྱན་གསུམ་མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་
པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་
དབུས་ན་བཞུགས་པ། ཐུགས་ཀའི་ཛྲཱིཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྟ་མགྲིན་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཨོཾ་བཛྲ་གོོ་རཱི

སོགས་ནས་ཝ་ཤཾ་ཀུ་རུ་ཧོཿ ཛཿཧཱུྃ་བྃ་ཧོཿ དེའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་།
རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་འདི་
ལ་མངོན་པར་དབང་བསྐུར་བ་སྩལ་དུ་གསོལ། དེ་བཞིན་གཤེགས་པ་རྣམས་ཀྱིས་དབང་རྫས་ཀྱི་ལྷའི་ཕྱག་གཡས་སུ་རྡོ་རྗེ་བྱིན་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་
འོད་དཔག་མེད་ཀྱིས་དབུར་བརྒྱན། དབང་རྫས་ཀྱི་རྟ་མགྲིན་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། དེ་བཞིན་གཤེགས་པ་ཐམས་ཅད་
ཀྱིས་བདག་ལ་མངོན་པར་དབང་བསྐུར་བར་སྩལ་དུ་གསོལ། །རྡོ་རྗེ་བླངས་ཏེ། སངས་རྒྱས་རྡོ་རྗེའི་དབང་གིས་ནི། །དེ་རིང་ཁྱོད་ལ་དབང་བསྐུར་བྱ། །འདི་དེ་སངས་རྒྱས་ཐམས་
ཅད་ཉིད། །ཤིན་ཏུ་གྲུབ་ཕྱིར་རྡོ་རྗེ་ཟུང་། །ཨོཾ་བཛྲ་ཨཱ་རལླི་ཧོཿ བཛྲ་ཝ་ར་ཏ་ཀ་ཧཱུྃ། ཞེས་གསུང་ཞིང་རྡོ་རྗེ་ལག་པ་གཡས་སུ་བྱིན་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་

༄༅། །བྱས་ཏེ་འོད་དཔག་མེད་ཀྱིས་དབུར་བརྒྱན། ཨོཾ་བཛྲ་པུཥྤེ་སོགས་དང་། དེ་ལྟར་ན་དབང་བསྐུར་བ་ལྔ་ལས་རྡོ་རྗེའི་དབང་ཐོབ། ཉོན་མོངས་པ་ལྔ་ལས་འདོད་ཆགས་
དག །ཕུང་པོ་ལྔ་ལས་འདུ་ཤེས་ཀྱི་ཕུང་པོའི་དྲི་མ་སྦྱངས། དེ་བཞིན་གཤེགས་པ་ལྔ་ལས་འོད་དཔག་མེད་དུ་བྱིན་གྱིས་བརླབས། ཡེ་ཤེས་ལྔ་ལས་སོ་སོར་རྟོག་པའི་ཡེ་ཤེས་ཀྱི་
བག་ཆགས་རྒྱུད་ལ་བཞག་པ་ཡིན་ནོ། །ལས་བུམ་གྱི་ཆུ་དང་། སྭ་བྷཱ་ཝས་སྦྱངས། བདག་གི་འདུ་བྱེད་ཀྱི་ཕུང་པོ་དང་དབང་རྫས་དྲིལ་བུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་
པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཁྃ་ལས་རལ་གྲི་ཁཾ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་རྟ་མཆོག་སྐུ་མདོག་
ཨིནྡྲ་ནཱི་ལ་ལྟར་ལྗང་བ་ཞལ་བརྒྱད་ཕྱག་བཅུ་དྲུག་པ་ཞབས་བཞི་པ། རྩ་བའི་ཞལ་རྟའི་གདོང་པ་ཅན་ལྗང་གུ། གཡས་ནག །གཡོན་དཀར། སྟེང་ཞལ་དུད་ཀ །ཞལ་ལྷག་
མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་རལ་གྲི་དཀར་པོས་མཚན་པ། ཕྱག་བཅུ་དྲུག་གིས་

ཐོད་པ་བཅུ་དྲུག་བཟུང་བའི་གཡས་པ་རྣམས་ན་གཟའ་ལྷག །ཕུར་བུ། འཇུག་རིངས། སྒྲ་གཅན། མིག་དམར། པ་སངས། སྤེན་པ། ཁྱབ་འཇུག །གཡོན་པ་
རྣམས་ན་དབང་པོ། ཚངས་པ། དྲག་པོ། བདུད་སྡིག་ཅན། ཁྱབ་འཇུག་གི་བུ་མོ་གཤོལ་མདའ་འཛིན། ལྷ་རྒྱལ་བ་དམ་པ། ཐགས་ཟངས་རིས། ལྷ་མ་ཡིན་སྟོབས་
ལྡན་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་བརྒྱན་པ། ཞབས་གཡས་གཉིས་
བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་ལྡན་པ། དེའི་པང་ན་ཡུམ་དམ་ཚིག་
སྒྲོལ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་པ། གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ་
མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། །

༄༅། །ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཐུགས་ཀའི་ཁཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྟ་
མཆོག་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཨོཾ་བཛྲ་གོ་རཱི་ཨཱ་ཀཪྵ་སོགས་ནས་ཝ་ཤཾ་ཀུ་རུ་ཧོཿ ཛཿ་ཧཱུྃ་བྃ་ཧོཿ དེའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་
སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་
ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། དེ་བཞིན་གཤེགས་པ་རྣམས་ཀྱིས་དབང་རྫས་ཀྱི་ལྷའི་ཕྱག་གཡོན་
དུ་དྲིལ་བུ་བྱིན་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ། དོན་ཡོད་གྲུབ་པས་དབུར་བརྒྱན། དབང་རྫས་ཀྱི་རྟ་མཆོག་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་
བའི་དབང་རྫས་དྲིལ་བུར་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། དྲིལ་བུ་བླངས་ཏེ། ཨོཾ་བཛྲ་ཨ་དྷི་པ་ཏི་སྟྭཾ་ཨ་བྷི་ཥིཉྩཱ་མི་

ཏིཥྛ་བཛྲ་ས་མ་ཡ་སྟཱཾ། ཞེས་པའི་མཐར་དཀྲོལ། ཞེས་གསུང་ཞིང་དྲིལ་བུ་ལག་པ་གཡོན་དུ་བྱིན་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་དོན་ཡོད་གྲུབ་པས་དབུར་བརྒྱན། ཨོ་།
བཛྲ་པུཥྤེ་སོགས་ལྔ་དང་། དེ་ལྟར་ན་དབང་བསྐུར་བ་ལྔ་ལས་དྲིལ་བུའི་དབང་ཐོབ། ཉོན་མོངས་པ་ལྔ་ལས་ཕྲག་དོག་དག །ཕུང་པོ་ལྔ་ལས་འདུ་བྱེད་ཀྱི་ཕུང་པོའི་དྲི་མ་སྦྱངས། དེ་
བཞིན་གཤེགས་པ་ལྔ་ལས་དོན་ཡོད་གྲུབ་པས་བྱིན་གྱིས་བརླབས། ཡེ་ཤེས་ལྔ་ལས་བྱ་བ་གྲུབ་པའི་ཡེ་ཤེས་ཀྱི་བག་ཆགས་རྒྱུད་ལ་བཞག་པ་ཡིན་ནོ། །ལས་བུམ་གྱི་ཆུ་དང་། སྭ་བྷཱ་ཝས་
སྦྱངས་བདག་གི་གཟུགས་ཀྱི་ཕུང་པོ་མི་དམིགས་ཏེ། སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་བྷྲཱུྃ་ལས་འཁོར་ལོ་བྷྲཱུྃ་གྱིས་
མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་གཟུགས་ཀྱི་ཕུང་པོ་རྟག་པ་སྐུ་མདོག་ཟླ་བ་ལྟར་དཀར་བ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ།
རྩ་བའི་ཞལ་དཀར། གཡས་ནག གཡོན་དམར་བ། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་མཛེས་པ། དབུ་

༄༅། །སྐྲ་སེར་པོ་གྱེན་དུ་བརྫེས་པ། སྤྱི་བོར་འཁོར་ལོ་དཀར་པོས་མཚན་ཅིང་། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་རྨ་བྱ། མ་ཧེ། 
ཆུ་སྲིན་མ་ཀ་ར། ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ། སྤྲིན་ཤུགས། སྦྲུལ་ཧ་ལ། རྩངས་པ་ནག་པོ། བྱི་
བ༑ གཡག །གླ་བ། བྱ་བཞད་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་
བརྒྱན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་དགུ་དང་
ལྡན་པ། དེའི་པང་ན་ཡུམ་སངས་རྒྱས་སྤྱན་མ་སྐུ་མདོག་དཀར་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ་དབུ་སྐྲ་སེར་པོ་གྱེན་དུ་བརྫེས་པ། གཡས་གྲི་གུག་དང་
གཡོན་ཐོད་པ་འཛིན་པས་ཡབ་ལ་འཁྱུད་པ་མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། གཅེར་བུ་ཞབས་གཡོན་བརྐྱང་

ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཐུགས་ཀའི་བྷྲཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་
བཞིན་གཤེགས་པ་ཐམས་ཅད་རྟག་པ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཨོཾ་བཛྲ་གོོ་རཱི་སོགས་ནས་ཝ་ཤཾ་ཀུ་རུ་ཧོཿ དེའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ།
སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ།
ཐུགས་ཀར་ཐུགས་རྡོ་རྗེ་མ། དབང་རྫས་ལྷར་བསྐྱེད་པ་མེད་པས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། རྡོར་དྲིལ་ལྷན་ཅིག་
ཏུ་བཟུང་བ་སྤྱི་བོར་དཀྲོལ་ཏེ་ཨོཾ་བཛྲ་སཏྭ་སྟཱཾ་ཨབྷི་ཥིཉྪཱ་མི་བཛྲ་ནཱ་མ་ཨ་བྷི་ཥེ་ཀ་ཏ། ཀྱེ་དཔལ། ༈ རྡོ་རྗེ་ཞེས་བྱའོ། །དཔལ་ཞེས་པའི་མཚམས་སུ་རང་གི་གསང་མཚན་འཇུག །ཞེས་མིང་བཏགས་པས་
རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་རྣམ་པར་སྣང་མཛད་ཀྱིས་དབུར་བརྒྱན། ཨོཾ་བཛྲ་པུཥྤེ་སོགས་ལྔ་དང་། དེ་ལྟར་ན་དབང་བསྐུར་བ་ལྔ་ལས་མིང་གི་དབང་ཐོབ། ཉོན་མོངས་པ་

༄༅། །ལྔ་ལས་གཏི་མུག་དག །ཕུང་པོ་ལྔ་ལས་གཟུགས་ཀྱི་ཕུང་པོའི་དྲི་མ་སྦྱངས། དེ་བཞིན་གཤེགས་པ་ལྔ་ལས་རྣམ་སྣང་དུ་བྱིན་གྱིས་བརླབས། ཡེ་ཤེས་ལྔ་ལས་མེ་
ལོང་ལྟ་བུའི་ཡེ་ཤེས་ཀྱི་བག་ཆགས་རྒྱུད་ལ་བཞག་པ་ཡིན་ནོ། །སླར་ཡང་། དངོས་ཀུན་གང་དག་གང་སྣང་བ། །གཙོ་དེ་རང་གི་ལྷག་པའི་ལྷ། །ཆོས་རྣམས་རང་བཞིན་རྙོག་མེད་
དག །སངས་རྒྱས་ཡེ་ཤེས་བལྟ་བར་གྱིས། །ཞེས་པས་ཆོས་ཅན་གྱི་སྣང་བ་ཐམས་ཅད་ལྷར་ངོ་སྤྲད་པར་བསམ། རྡོར་སེམས་ལ་སྦྱང་གཞི་ཕྲ་བའི་གནད་ཀྱིས་བུམ་ཆུ་འཐོར་བ་མི་མཛད་པས། སྭ་བྷཱ་ཝས་སྦྱངས། བདག་
གི་ཕུང་པོ་ལྔའི་ཆོས་ཉིད་ལ་ཐ་མལ་དུ་འཛིན་པའི་རྣམ་རྟོག་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་
ཧཱུཾ་གིས་མཚན་པ་དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས། བདག་གི་ཕུང་པོ་ལྔའི་ཆོས་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ།
ཞབས་བཞི་པ། རྩ་བའི་ཞལ་དཀར། གཡས་སྔོ། གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་ནག་པ་མཆེ་བ་གཙིགས་པ། སྤྱན་ཉི་ཤུ་རྩ་བཞིས་།

མཛེས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་རྡོ་རྗེ་ནག་པོས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་པ་རྣམས་ན་གླང་པོ་ཆེ། །
རྟ། བོང་བུ། གླང་། རྔ་མོ། མི། ཤ་ར་བྷ། བྱི་ལ། གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ།
གཤིན་རྗེ། ནོར་སྦྱིན་རྣམས་འཛིན་པ། དབུ་རེ་རེ་ལ་མི་མགོ་སྐམ་པོ་རྫོགས་པ་ལྔ་ལྔའི་དབུ་བརྒྱན་དང་། རློན་པ་ལྔ་བཅུའི་དོ་ཤལ་ཅན། ཕྱག་རྒྱ་དྲུག་གིས་
བརྒྱན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་ཤིང་གར་གྱི་ཉམས་
དགུ་དང་ལྡན་པ། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ།
གཡས་གྲི་གུག་དང་གཡོན་ཐོད་པ་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་པ། །

༄༅། །གཅེར་བུ་ཞབས་གཡོན་བརྐྱང་ཞིང་གཡས་བསྐུམ་པས་ཡབ་ལ་འཁྲིལ་བ། ཡབ་ཡུམ་གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཐུགས་
ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཨོཾ་བཛྲ་གོ་རི་སོགས་ནས་ཝ་ཤཾ་ཀུ་
རུ་ཧོཿ དེའི་མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ།
ཨོཾ་བཛྲཱི་བྷ་ཝཱ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས། རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་མི་བསྐྱོད་པས་དབུར་བརྒྱན།
ལས་བུམ་གྱི་ཆུ་འཐོར་ཞིང་། ཨོཾ་སྭ་བྷཱ་ཝ་སོགས་དང་། དབང་རྫས་རྡོ་རྗེ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་ཧཱུྃ་དང་གསེར་སོགས་ལས་གྲུབ་པའི་རྡོ་རྗེ་ཚད་དང་མཚན་
ཉིད་ཐམས་ཅད་ཡོངས་སུ་རྫོགས་པའི་ལྟེ་བར་རྡོ་རྗེ་སེམས་དཔའ་ཡབ་ཡུམ། སྟེང་གི་རྭ་ལྔ་ལ་དབུས་སུ་རྣམ་པར་སྣང་མཛད། ཤར་དུ་མི་བསྐྱོད་པ། ལྷོར་རིན་འབྱུང༌།

ནུབ་ཏུ་འོད་དཔག་མེད། བྱང་དུ་དོན་ཡོད་གྲུབ་པ། རྭའི་འོག་གི་པདྨ་འདབ་མ་བརྒྱད་ལ་ཤར་དུ་སྤྱན་རས་གཟིགས། ལྷོར་བྱམས་པ། ནུབ་ཏུ་ནམ་མཁའ་མཛོད།
བྱང་དུ་ཀུན་ཏུ་བཟང་པོ། བྱང་ཤར་དུ་ཕྱག་ན་རྡོ་རྗེ། ཤར་ལྷོར་འཇམ་པའི་དབྱངས། ལྷོ་ནུབ་ཏུ་སྒྲིབ་པ་རྣམ་སེལ། ནུབ་བྱང་དུ་སའི་སྙིང་པོ། འོག་གི་པདྨ་འདབ་
མ་བརྒྱད་ལ་ཤར་དུ་རྡོ་རྗེ་ལྕགས་ཀྱུ་མ། ལྷོར་རྡོ་རྗེ་ཞགས་པ་མ། ནུབ་ཏུ་རྡོ་རྗེ་ལྕགས་སྒྲོག་མ། བྱང་དུ་རྡོ་རྗེ་སྒྲོལ་མ། བྱང་ཤར་དུ་སྐུལ་བྱེད་མ། ཤར་ལྷོར་རིན་
ཆེན་གློག་མ། ལྷོ་ནུབ་ཏུ་ལུ་གུ་རྒྱུད་མ། ནུབ་བྱང་དུ་གཞན་གྱིས་མི་ཐུབ་མ། འོག་གི་རྭ་ལྔ་ལ་དབུས་སུ་ཡེ་ཤེས་མཁའ་འགྲོ་མ། ཤར་དུ་རྡོ་རྗེ་མཁའ་འགྲོ་མ།
ལྷོར་གཏུམ་མོ། ནུབ་ཏུ་རོ་ལངས་མ། བྱང་དུ་འཇིགས་པའི་མཁའ་འགྲོ་མ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་
རྡོ་རྗེའི་ལྷ་ཉི་ཤུ་རྩ་བརྒྱད་ཀྱི་རྣམ་པར་ཨོཾ་བཛྲ་ས་མཱ་ཛཿ ཨོཾ་བཛྲ་གོོ་རཱི་སོགས་ནས་ཝ་ཤཾ་ཀུ་རུ་ཧོཿ དེ་རྣམས་ཀྱི་མིག་ཏུ་གཏི་མུག་རྡོ་རྗེ་མ་སོགས་ནས། ཐུགས་ཀར་ཐུགས་རྡོ་རྗེ་མ།

༄༅། །དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། དེ་བཞིན་གཤེགས་པ་རྣམས་ཀྱིས་དབང་རྫས་ཀྱི་ལྷའི་ཕྱག་གཡས་
སུ་རྡོ་རྗེ་བྱིན་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་མི་བསྐྱོད་པས་དབུར་བརྒྱན། དེ་ཉིད་གསོར་ཏེ། འདི་དེ་སངས་རྒྱས་ཐམས་ཅད་ཉིད། །རྡོ་རྗེ་སེམས་དཔའི་
ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །རྡོ་རྗེ་སྙིང་པོའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་བཛྲ་ས་མ་ཡ་སྟྭཾ་དྷ་ར་ཡཱ་མི་ཧི་ཧི་ཧི་ཧི་
ཧཱུྃ༑ ཞེས་བརྗོད་ཅིང་རྡོ་རྗེ་སྙིང་གར་རེག །གཙོ་བོ་ལྔའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ཨོཾ་ཧཱུྃ་ཨོཾ་ཁྃ་རྣམས་ཀྱི་མཐར་སྔགས་ཀྱི་ཕྲེང་བས་བསྐོར་བ། རང་གི་སྙིང་གར་
ཡང་ཧཱུྃ་ཨོཾ་ཧཱུྃ་ཨོཾ་ཁཾ་རྣམས་གསལ་བཏབ་ནས། གཙོ་བོ་ལྔའི་ཐུགས་ཀ་ནས་སྔགས་ཀྱི་ཕྲེང་བ་བྱུང༌། རང་གི་ཞལ་དུ་ཞུགས་ཐུགས་ཀའི་ས་བོན་གྱི་མཐར་གཡས་བསྐོར་དུ་
འཁོད༑   ཅེས་དང་། ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྔྷ་མརྔྷ་བཛྲ་དྷྲྀཀ་ཕཊ་སྭཱ་ཧཱ། ཨྃ་ཤཱ་ཤྭ་ཏ་པ་ར་མ་ཤཱ་ཤྭ་ཏ། ཨེ་ཧྱེ་ཧི། ཛི་ན་ཛིཀ་ཕཊ་སྭཱ་ཧཱ། ཨོཾ་བཛྲ་

སཱུརྱ་ཏ་མོ་བི་དྷ་མ་ཧཱ་ས་མ་ཡ་སྟྭཾ་ཨ་ཧཾ་རཏྣ་དྷྲྀཀ་ཕཊ་སྭཱ་ཧཱ། ཨོཾ་བཛྲ་དྷརྨཱ་ས་མ་ཡ་སྟཱཾ། ཧུ་ལུ་ཧུ་ལུ་ཨ་རོ་ལྀཀ་ཕཊ་སྭཱ་ཧཱ།  ཨྃ་ཕུ་ཕུ་ཕུ་ཧི་ཧི་ཧི་པྲཛྙཱ་དྷྲྀཀ་ཕཊ་སྭཱ་ཧཱ། རྣམས་
ལན་གསུམ་རེ་བཟླ། མེ་ཏོག་གཏོར་ཏེ། བཅོམ་ལྡན་བདག་ལ་སྩལ་ལགས་ཀྱིས། །བདག་ལ་ཉེ་བར་མཛད་དུ་གསོལ། །ཞེས་ལན་གསུམ། གཙོ་བོས་མེ་ཏོག་རང་གི་སྤྱི་བོར་བཞག་པར་བསམ་སྟེ།
བཅོམ་ལྡན་འདི་ལ་སྩལ་ལགས་ཀྱིས། །འདི་ལ་འགོ་བར་མཛད་དུ་གསོལ། །ལན་གསུམ་བརྗོད། མཎྜལ་གླིང་བཞི་སོགས་ནས་རྡོ་རྗེ་སློབ་དཔོན་གྱི་དབང་ཞུ་བའི་ཡོན་དུ་དབུལ་
བར་བགྱིའོ། །སོགས་དང་། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་རབ་ཏུ་བསྐྱབ་པའི་ཕྱིར། །ནམ་མཁའི་རྡོ་རྗེ་དེང་བདག་
སྩོལ༑ །ལན་གསུམ། རང་ཉིད་དབང་སྟེགས་ཀྱི་སྟེང་དུ་རྡོ་རྗེ་སེམས་དཔའི་ང་རྒྱལ་གྱིས་འཁོད་པར་གྱུར། རྣམ་རྒྱལ་བུམ་པ་བཏེག་སྟེ། ཕུན་སུམ་ཚོགས་འཛིན་གསེར་གྱི་རི་བོ་ལྟ་
བུའི་མདོག །འཇིག་རྟེན་གསུམ་གྱི་མགོན་པོ་དྲི་མ་གསུམ་ནི་རབ་ཏུ་སྤངས། །སངས་རྒྱས་ཆུ་སྐྱེས་འདབ་རྒྱས་ལྟ་བུའི་སྤྱན་མངའ་བ། །བཀྲ་ཤིས་དེས་ཀྱང་དེང་འདིར་

༄༅། །ཁྱོད་ལ་བཀྲ་ཤིས་ཤོག །དེ་ཡིས་ཉེ་བར་བསྟེན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །དམ་ཆོས་རབ་
མཆོག་སྐྱེ་དགུ་རྣམས་ལ་ཞི་བྱེད་པ། །འཇིག་རྟེན་བཀྲ་ཤིས་གཉིས་པ་དེང་འདིར་ཁྱོད་ལ་ཤོག །དམ་པའི་ཆོས་དང་ལྡན་ཞིང་ཐོས་པའི་བཀྲ་ཤིས་ཕྱུག །དགེ་འདུན་ལྷ་
དང་ལྷ་མ་ཡིན་དང་མིས་མཆོད་པ། །ངོ་ཚ་དཔལ་གནས་ཚོགས་ཀྱི་ནང་ན་རབ་ཀྱི་མཆོག །འཇིག་རྟེན་བཀྲ་ཤིས་གསུམ་པ་དེང་འདིར་ཁྱོད་ལ་ཤོག །བུམ་པ་སྤྱི་བོར་བཞག་ཅིང༌
སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲཱི
བྷ་བ་ཨ་བྷི་ཥིཉྩ་ཧཱུྃ། དབུ་རྒྱན་འཆིང་ཚུལ་དང་། རིན་པོ་ཆེ་ཡི་དབུ་རྒྱན་དང་། །དར་དཔྱངས་ཅོད་པན་དག་གི་དབང་། །དེ་རིང་ཁྱོད་ལ་དབང་བསྐུར་རོ། །ཁྱོད་ཀྱིས་ཀྱང་ནི་
རྟག་ཏུ་ཟུང་། །ཨོ་མུ་ཀུ་ཊ་ཨ་བྷི་ཥིཉྩཱམི། རྡོ་རྗེ་གསོར་ཞིང་། སངས་རྒྱས་རྡོ་རྗེའི་དབང་གི་ནི། །དེ་རིང་ཁྱོད་ལ་དབང་བསྐུར་བྱ། །འདི་དེ་སངས་རྒྱས་ཐམས་ཅད་ཉིད། ། །

ཤིན་ཏུ་གྲུབ་ཕྱིར་རྡོ་རྗེ་ཟུང་། །ཨོཾ་བཛྲ་ཨཱ་རལླི་ཧོ། བཛྲ་ཝ་ར་ཏ་ཀ་ཧཱུཾ། དྲིལ་བུ་འཁྲོལ་ཞིང་། ཨོཾ་བཛྲ་ཨ་དྷི་པ་ཏི་སྟཱཾ་ཨ་བྷི་ཥིཉྩཱ་མི་ཏིཥྛ་བཛྲ་ས་མ་ཡ་སྟྭཾ། རྡོ་རྗེ་
དྲིལ་བུ་ལྷན་ཅིག་ཏུ་སྤྱི་བོར་དཀྲོལ་ཏེ། ཨོཾ་བཛྲ་ས་ཏཱ་སྟྭཾ་ཨ་བྷི་ཥིཉྩཱམི། །བཛྲ་ནཱ་མ་ཨ་བྷི་ཥེ་ཀ་ཏ་ཀྱེ་དཔལ། ༈ རྡོ་རྗེ་ཞེས་བྱ་བའོ། །སླར་ཡང་རྡོ་རྗེ་ལྷ་ཉི་ཤུ་རྩ་བརྒྱད་ཀྱི་རང་བཞིན་ཅན་དུ་དྲན་
པར་བྱས་ལ། ཅུང་ཟད་གསོར་ཏེ། འདི་དེ་སངས་རྒྱས་ཐམས་ཅད་ཉིད། །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །རྡོ་རྗེ་སྙིང་པོའི་བརྟུལ་
ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་བཛྲ་ས་མ་ཡ་སྟྭཾ་དྷ་ར་ཡཱ་མི་ཧི་ཧི་ཧི་ཧི་ཧཱུྃ། ཞེས་པའི་མཐར་སྙིང་གར་འགྱིང་བ་དང་བཅས་པས་བཟུང་སྟེ། ཐོག་མཐའ་མེད་།
པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་མའི་བདག་པོའི་བདག །ཅེས་པས་རང་གི་སེམས་རིག་སྟོང་
གཉིས་སུ་མེད་པ་ངེས་དོན་གྱི་རྡོ་རྗེར་ངོ་སྤྲད་པར་བསམ། ལས་བུམ་གྱི་ཆུ་དང་སྭ་བྷཱ་ཝས་སྦྱངས། དབང་རྫ་ས་དྲིལ་བུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་ཨཿདང་འཁར་བ་།

༄༅། །སོགས་ལས་གྲུབ་པའི་དྲིལ་བུ་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པའི་བུམ་པར་ཤེས་རབ་ཀྱི་ཕ་རོལ་ཏུ་ཕྱིན་མ་ཡབ་དང་བཅས་པ། ཁོག་པའི་
སྟེང་གི་ཨུཏྤ་ལའི་འདབ་མ་ལ་ཤར་དུ་ལྷ་མོ་སྒྲོལ་མ། ལྷོར་སྤྱན་མ། ནུབ་ཏུ་མཱ་མ་ཀཱི། བྱང་དུ་གོས་དཀར་མོ། བྱང་ཤར་དུ་ནོར་རྒྱུན་མ། ཤར་ལྷོར་ཙུནྡ། ལྷོ་
ནུབ་ཏུ་ཁྲོ་གཉེར་ཅན། ནུབ་བྱང་དུ་རྡོ་རྗེ་ཕྲེང་བ་མ། སྟེང་གི་ར་ལྔ་ལ་དབུས་སུ་རྣམ་པར་སྣང་མཛད། ཤར་དུ་མི་བསྐྱོད་པ། ལྷོར་རིན་འབྱུང་། ནུབ་ཏུ་འོད་དཔག་
མེད༑ བྱང་དུ་དོན་ཡོད་གྲུབ་པ། རྭའི་འོག་གི་པདྨའི་འདབ་མ་བརྒྱད་ལ་ཤར་དུ་སྤྱན་རས་གཟིགས། ལྷོར་བྱམས་པ། ནུབ་ཏུ་ནམ་མཁའ་མཛོད། བྱང་དུ་ཀུན་ཏུ་
བཟང་པོ། བྱང་ཤར་དུ་ཕྱག་ན་རྡོ་རྗེ། ཤར་ལྷོར་འཇམ་པའི་དབྱངས། ལྷོ་ནུབ་ཏུ་སྒྲིབ་པ་རྣམ་སེལ། ནུབ་བྱང་དུ་སའི་སྙིང་པོ། ཐུགས་ཀའི་ཧཱུྃ་ལས་འོད་ཟེར་
འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་དྲིལ་བུའི་ལྷ་ཉི་ཤུ་རྩ་གསུམ་གྱི་རྣམ་པར་ཨོཾ་བཛྲ་ས་མཱ་ཛཿ ཨོཾ་བཛྲ་གོ་རི་སོགས་ནས་ཝ་ཤཾ་ཀུ་རུ་ཧོཿ དེ་རྣམས་ཀྱི་

མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་འདི་རྣམས་ལ་མངོན་པར་དབང་བསྐུར་བ་སྩལ་དུ་གསོལ། དེ་
བཞིན་གཤེགས་པ་རྣམས་ཀྱིས་དབང་རྫས་ཀྱི་ལྷ་རྣམས་ཀྱི་ཕྱག་གཡོན་དུ་དྲིལ་བུ་བྱིན་པས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ་དོན་ཡོད་གྲུབ་པས་དབུར་བརྒྱན་ཞེས་དང་།
དེ་ཉིད་བླངས་ཏེ། འདི་དེ་སངས་རྒྱས་ཐམས་ཅད་ཀྱིས། །ཤེས་རབ་དབྱངས་ཀྱི་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་ཟུང་། །བྱང་ཆུབ་མཆོག་ཏུ་རྒྱལ་བ་བཞེད། །
ཅེས་དང་དཀྲོལ་ཞིང་དཀུ་གཡོན་པར་ཁ་གྱེན་དུ་བསྟན་ནས་བཟུང་སྟེ། སྲིད་པ་ངོ་བོ་ཉིད་ཀྱིས་དག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་དཔའ་མཆོག །སྲིད་པ་
མཆོག་ནི་བྱེད་པ་ཡིན། །ཞེས་རང་གི་ངག་གྲག་སྟོང་གཉིས་སུ་མེད་པ་ངེས་དོན་གྱི་དྲིལ་བུར་ངོ་སྤྲོད་པར་བསམ། དེ་ནས། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །
རྡོ་རྗེ་དྲིལ་བུ་མཉམ་སྦྱོར་བ། །སློབ་དཔོན་གྱི་ནི་དབང་དུ་འདོད། །རྡོ་རྗེ་ཆེ་དང་དྲིལ་བུ་ཆེ། །ཟུང་ཤིག་རྡོ་རྗེར་བྱིན་གྱིས་བརླབ། །དེ་རིང་རྡོ་རྗེ་སློབ་དཔོན་གྱུར། ། །

༄༅། །སློབ་མ་བསྡུ་བ་ཉིད་དུ་གྱིས། །ཞེས་བརྗོད། རང་ཉིད་རྡོ་རྗེ་འཆང་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་
འཁྱུད་པ། ཡུམ་རྡོ་རྗེ་སྙེམས་མ་དཀར་མོ་ལོ་གྲངས་བཅུ་དྲུག་ལོན་པའི་ན་ཚོད་ཅན་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བ། ཐུགས་ཀའི་ཧཱུྃ་ལས་འོད་ཟེར་
འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་འཆང་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཨོཾ་བཛྲ་གོ་རི་སོགས་ནས་ཝ་ཤཾ་ཀུ་རུ་ཧོཿདེའི་མིག་ཏུ་གཏི་
མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། 
སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། ཡབ་ཡུམ་ཕན་ཚུན་རེག་པའི་བདེ་བ་ཉམས་སུ་མྱོང་བར་མོས་ལ་འཁྱུད་རྒྱ་དང་བཅས་པས། སྲིད་པའི་བདེ་བ་ཤིན་
ཏུ་ཆུང་། །སྡུག་བསྔལ་ཆེན་པོ་དག་བྱའི་ཕྱིར། །ཤིན་ཏུ་བདེ་བ་དམ་པའི་ཐབས། །དམ་ཚིག་འདི་ནི་རྟག་ཏུ་བསྐྱེད། །འདོད་པའི་ལོངས་སྤྱོད་ཐམས་ཅད་ལ། །ཅི་

འདོད་པར་ནི་བསྟེན་བཞིན་དུ། །རང་གི་ལྷག་པའི་ལྷ་སྦྱོར་བས། །བདག་དང་གཞན་ལ་མཆོད་པར་གྱིས། །དེ་བཞིན་གཤེགས་པ་ཐམས་ཅད་ཀྱིས། །འདའ་བ་རུ་ནི་
མི་མཛད་པའི། །ཕྱག་རྒྱའི་དམ་ཚིག་ཞེས་སུ་བསྒྲགས། །ཡིད་ཀྱི་ལུས་ནི་བརྟན་ཕྱིར་རོ། །ཞེས་པས་རང་གི་ལུས་སྣང་སྟོང་བདེ་བས་བརྒྱན་པ་ངེས་དོན་གྱི་ལྷ་སྐུར་ངོ་སྤྲད་པར་བསམ། དེ་དག་བརྟན་
པའི་ཡན་ལག་ཏུ་ནམ་མཁར་བཞུགས་པའི་གདན་གསུམ་ཚང་བའི་དཀྱིལ་འཁོར་གྱིས་རྣམ་པར་རྒྱལ་བའི་བུམ་པ་ཐོགས་ཏེ་གླུ་དང་རོལ་མོ་དང་བཀྲ་ཤིས་དང་བཅས་པས་སྤྱི་བོ་ནས་དབང་བསྐུར་བར་བསམ་ཞིང་། རྣམ་རྒྱལ་བུམ་པ་བླངས་ཏེ།
དབང་བསྐུར་རྡོ་རྗེ་ཆེན་པོ་ཆེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །བཅོམ་ལྡན་རྡོ་རྗེ་
ཅན་གྱི་ཆུས། །དེ་རིང་ཁྱོད་ལ་དབང་བསྐུར་བས། །རྣམ་ཤེས་ཕུང་པོའི་སྒྲིབ་སྦྱངས་ནས། །རྡོ་རྗེ་མཁའ་འགྲོ་གྲུབ་པར་མཛོད། ༀ་ཧཱུྃ་ཤྲཱི་ཧེ་རུ་ཀ་བཛྲ་ཨུ་ད་ཀ་ཨ་བྷི་
ཥིཉྩ༑ གོོ་རཱི་ལ་སོགས་བརྒྱད་རྣམས་ཀྱིས། །ཆུ་ཡིས་ཁྱོད་ལ་དབང་བསྐུར་བས། །ཕུང་པོ་བཞི་དང་འབྱུང་བ་བཞི། །ལྷ་མོ་བརྒྱད་དུ་འགྲུབ་པར་ཤོག །ཨོཾ་བཛྲ་གོོ་

༄༅། །རཱི་ཨུ་ད་ཀ་ཨ་བྷི་ཥིཉྩ དེ་བཞིན་དུ་རྟག་པའི་རྡོ་རྗེ་དང་། རྡོ་རྗེ་ཉི་མ་དང་། པདྨ་གར་དབང་དང་། རྟའི་རྒྱལ་པོ་རྣམས་ལ་ཚོར་བའི་ཕུང་པོ་སོགས་ཕུང་པོ་གཞན་བཞི་ལ་འདོན་པ་བསྒྱུར་ནས། སྔར་གྱི་ཧཱུྃ་གི་
ཚབ་ཏུ་ཨོ་དང་། ཧཱུྃ་དང་། ཨོཾ་དང་། ཁྃ་རྣམས་བཅུག་སྟེ། སོ་སོའི་གཤམ་དུ་སྐམ་པ་མ་སོགས་བརྒྱད་རྣམས་ཀྱིས་ཞེས་སོགས་ལྷ་མོ་རྣམས་ཀྱི་མཚན་དང་སྔགས་སྦྱར་བ་དང་། རྟའི་རྒྱལ་པོའི་ལྷ་མོ་བརྒྱད་ཀྱི་རྗེས་སུ་སྒོ་མ་བཞིའི་སྔགས་ཀྱིས་
དབང་བསྐུར་བ་ནི་ཆུ་དབང་རྒྱས་པའོ། །དེ་ཙམ་མི་ནུས་ན། བཅོམ་ལྡན་མཁའ་འགྲོ་ལྔ་ཡིས་ཆུས། །དེ་རིང་ཁྱོད་ལ་དབང་བསྐུར་བས། །ཕུང་པོ་ལྔ་ཡི་སྒྲིབ་སྦྱངས་ཏེ། །མཁའ་འགྲོ་
ལྔ་པོ་འགྲུབ་པར་ཤོག །ༀ་ཧཱུྃ་ཤྲཱི་ཧེ་རུ་ཀ་བཛྲ་ཨུ་ད་ཀ་ཨ་བྷི་ཥིཉྩ ཨོཾ་ཨོཾ་ཤྲཱི་ཧེ་རུ་ཀ་བཛྲ་ཨུ་ད་ཀ་ཨ་བྷི་ཥིཉྩ ༀ་ཧཱུྃ་ཤྲཱི་ཧེ་རུ་ཀ་བཛྲ་ཨུ་ད་ཀ་ཨ་བྷི་ཥིཉྩ ཨོཾ་ཨཱྃ་ཤྲཱི་ཧེ་རུ་
ཀ་བཛྲ་ཨུ་ད་ཀ་ཨ་བྷི་ཥིཉྩ། ཨོཾ་ཁྃ་ཤྲཱི་ཧེ་རུ་ཀ་བཛྲ་ཨུ་ད་ཀ་ཨ་བྷི་ཥིཉྩ། ཞེས་གསུང་ཞིང་དབང་བསྐུར་བས་རྒྱུད་ལ་བདེ་ཆེན་གྱི་ཡེ་ཤེས་མངོན་དུ་བྱས་ཏེ། ཆུའི་ལྷག་མ་
ཡར་ལུད་པ་ལས་མི་བསྐྱོད་པ་གཙོ་བོར་གྱུར་པའི་དེ་བཞིན་གཤེགས་པ་རིགས་ལྔས་དབུར་བརྒྱན། ཞེས་གསུང་ཞིང་ཞེས་པ་མན་ཆད་རྒྱས་བསྡུས་གཉིས་ཀ་ལ་འདྲ་ཞིང་། སྒྲུབ་མཆོད་གཞན་དང་བསྟུན་

དགོས་ཚེ་ཕྱི་མ་ཉིད་མཛད། དབང་ལྷ་རྣམས་ཀྱང་བསྟིམ་སྟེ། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་པས་སྤྱི་བོར་མེ་ཏོག་བཞག་ནས་ཨོཾ་བཛྲ་པུཥྤེ་ཨཱཿཧཱུྃ་སོགས་མཆོད་པ་ལྔས་མཆོད་པར་བྱའོ། །དེ་ནས་དཀྱིལ་འཁོར་དང་ལྷའི་དེ་།
ཁོ་ན་ཉིད་བསྟན་པ་ནི། དེ་ལྟར་ཁྱོད་རྡོ་རྗེ་སློབ་དཔོན་གྱི་དབང་བསྐུར་བས། ཕུང་པོ་དང་། ཁམས་དང་། སྐྱེ་མཆེད་ཀྱི་དྲི་མ་དག་ནས་རང་སེམས་མི་བསྐྱོད་པའི་ངོ་བོར་གྱུར་།
པ་ཡིན་ལ། རང་གི་སེམས་རྣམ་པར་དག་པ་འདི་ཉིད་དཀྱིལ་འཁོར་གྱི་འཁོར་ལོ་ཡིན་གྱིས། དེ་ལས་ལོགས་སུ་དཀྱིལ་འཁོར་བཙལ་དུ་མེད་དེ། དཀྱིལ་འཁོར་ཞེས་ནི་
གང་བཤད་པ། །ཡིད་ཀྱི་དཀྱིལ་འཁོར་དམ་པ་ཡིན། །གཞལ་མེད་ཁང་ཞེས་བཤད་པ་ནི། །སེམས་ནི་གཞལ་མེད་ཁང་བརྩེགས་ཉིད། །དེ་ཡི་ཕྱི་རོལ་གྲུ་བཞི་པའི། །
ཚད་ནི་མཉམ་པ་གྱུར་པའོ། །གང་ཞིག་བྱམས་པ་ལ་སོགས་སེམས། །ཐིག་སྐུད་བཞིར་ནི་བརྗོད་པའོ། །ཐིག་གང་ཡང་དག་བཤད་པ་ནི། །སྦྱོར་བས་ཆོས་ཀྱི་རྗེས་
དྲན་པའོ། །ལྟ་བ་ཀུན་ལས་རྣམ་གྲོལ་བ། །ཡེ་ཤེས་ཐིག་ཏུ་བརྗོད་པ་ཡིན། །རྒྱན་གང་ཡང་དག་བཤད་པ་ཉིད། །ཚུལ་ཁྲིམས་སོགས་ཀྱི་སྡོམ་པ་མཆོག །དབང་།

༄༅། །པོ་གཉིས་ལ་སོགས་པའི་སེམས། །ར་བ་ལྔར་ནི་འབྱུང་བ་ཉིད། །གང་ཞིག་སྒོ་ཞེས་བཤད་པ་ནི། །རྣམ་པར་ཐར་པ་རྣམ་པ་བཞི། །རྟ་བབས་ཀ་བ་
བཞི་པོ་ནི། །ཡང་དག་སྤོང་བ་བཞི་ཞེས་བརྗོད། །དྲན་པ་ཉེ་བར་གཞག་པ་བཞི། །ཁ་ཁྱེར་བཞིར་ནི་བརྗོད་པ་ཉིད། །སྒོ་ཁང་བཞི་ནི་གང་ཡིན་པ། །རྫུ་འཕྲུལ་
རྐང་པ་རྣམ་པ་བཞི། །དེ་བཞིན་མེ་ཏོག་ཕྲེང་རྒྱན་པ། །བྱང་ཆུབ་ཡན་ལག་བདུན་པོ་ཡིན། །འཕགས་ལམ་ཡན་ལག་བརྒྱད་པོ་ནི། །ཀ་བ་བརྒྱད་པོ་ཞེས་བརྗོད་དོ། །
ལམ་གྱི་ཡེ་ཤེས་ཁྱད་པར་ནི། །རྔ་ཡབ་ཏུ་ནི་ཡོངས་སུ་གྲགས། །གང་ཞིག་དོ་ཤལ་བཤད་པ་ནི། །ཉོན་མོངས་ཐམས་ཅད་གཅོད་པ་སྟེ། །ཀུན་ཏུ་གཅོད་པའི་ངོ་བོ་
ཡིན༑ །ཉོན་མོངས་འཕྲོག་པའི་དྲ་བ་ཉིད། །ཚོགས་གཉིས་དག་གི་སྦྱོར་བ་ལས། །འཁོར་ལོ་བསྐོར་བ་གང་ཡིན་པའོ། །ཉོན་མོངས་ཕྱེད་ནི་གཅོད་པས་ན། །དོ་
ཤལ་ཕྱེད་པ་ཉིད་དུ་བརྗོད། །ཅེས་སོ། །དེ་ལྟར་རང་སེམས་དེ་ཉིད་མ་རྟོགས་པའི་དབང་གིས་ཕུང་ཁམས་སྐྱེ་མཆེད་སྣ་ཚོགས་སུ་སྣང་ཡང་། དེ་ཉིད་དཀྱིལ་འཁོར་གྱི་ལྷའི་ངོ་བོར་དག་པ་ནི། རྒྱལ་བ་མགོན་པོ་ཕན་པ་

ནི༑ །གཏི་མུག་ཐམས་ཅད་ཟད་པར་མཛད། །རྡོ་རྗེ་ཉི་མ་རྒྱལ་པོ་ཆེ། །རྣམ་པར་རྟོག་པའི་རབ་རིབ་འཕྲོག །རྟ་མགྲིན་འདོད་པ་ཆེན་པོ་ནི། །འདོད་ཆགས་ཅན་
གྱི་བྱང་ཆུབ་སྟེར། །རྡོ་རྗེ་མགྱོགས་འགྲོ་ཕྲག་དོག་ཆེ། །ཐེག་པ་གཞན་ནི་རྣམ་པར་སྤང་། །རྡོ་རྗེ་སེམས་དཔའ་རྒྱལ་པོ་ཆེ། །མི་བསྐྱོད་ཡེ་ཤེས་འབྱུང་བའི་གནས། །
སྐྱེ་འགྲོ་མི་བཟད་མགྲོན་གཉེར་ཕྱིར། །སྒྲིབ་པ་ལྔ་ནི་འཇོམས་པའོ། །ཕུང་པོ་ལྔ་ནི་མདོར་བསྡུ་ན། །སངས་རྒྱས་ལྔ་ནི་རབ་ཏུ་གྲགས། །རྡོ་རྗེ་སྐྱེ་མཆེད་ཉིད་དག་ནི། །
བྱང་ཆུབ་སེམས་དཔའི་དཀྱིལ་འཁོར་མཆོག །ས་ནི་སྤྱན་ཞེས་བྱ་བར་བཤད། །ཆུ་ཡི་ཁམས་ནི་མཱ་མ་ཀཱི། །གོས་དཀར་མོ་དང་སྒྲོལ་མ་ནི། །མེ་དང་རླུང་དུ་རབ་ཏུ་
གྲགས༑ །གཏི་མུག་གཏི་མུག་ལོངས་སྤྱོད་པས། །གཏི་མུག་ཟད་པ་གཤིན་རྗེ་མཐར། །དེ་ནི་ཕུང་པོ་མཐར་བྱེད་དེ། །དེས་ནི་ཤེས་བྱ་མཐར་བྱེད་པའོ། །ཞེ་སྡང་ཞེ་
སྡང་ལོངས་སྤྱོད་པས། །ཉེས་པ་ཟད་པས་ཤེས་རབ་མཐར། །དེས་ན་སེམས་ཀྱི་མཐར་བྱེད་དེ། །དེས་ནི་ཉོན་མོངས་མཐར་བྱེད་འགྱུར། །འདོད་ཆགས་འདོད་།

༄༅། །ཆགས་ལོངས་སྤྱོད་པས། །འདོད་ཆགས་ཟད་པ་པད་མཐར་བྱེད། །དེས་ནི་ངག་གི་མཐར་བྱེད་འགྱུར། །དེ་བཞིན་སྙོམས་འཇུག་མཐར་བྱེད་དོ། །
ཉོན་མོངས་ཀུན་ཟད་གང་ཡིན་དང་། །དེ་བཞིན་ལས་ཀུན་ཟད་པ་ཉིད། །སྒྲིབ་པ་ཀུན་ཟད་ཡེ་ཤེས་ནི། །བགེགས་ནི་མཐར་བྱེད་ཅེས་བྱར་བཤད། །ཅེས་བརྗོད་དོ། །
མཐའ་རྟེན་རྗེས་གནང་ནི། གར་སྐོར་སྔོན་དུ་འགྲོ་བས་རྡོ་རྗེ་ཁུ་ཚུར་དཀུ་གཉིས་སུ་བཞག་སྟེ། དེང་ནས་བརྩམས་ཏེ་རྫོགས་སངས་རྒྱས། །སྲས་དང་བཅས་པ་རྣམ་རོལ་ཕྱིར། །རྡོ་རྗེ་སྙེམས་མའི་
རྣལ་འབྱོར་གྱིས། །དགའ་སྟོན་བདེ་བས་མཆོད་པར་གྱིས། །ཨ། དེ་བཞིན་དུ་ཁུ་ཚུར་གཉིས་ཁ་འགྲམ་གཡས་གཡོན་དུ་འཕྱར་ཏེ། སྒེག་དང་བཅས་པས་ཕྲེང་བ་འཕང་། །སངས་རྒྱས་
ཐམས་ཅད་མཆོད་པར་བྱ། །དེས་ནི་བཅོམ་ལྡན་འབྲལ་མི་འགྱུར། །ཕྲེང་བ་དེ་ཡི་རྒྱན་ཡིན་ནོ། །ཨོ། ཁུ་ཚུར་གཉིས་ཁ་ནས་ཚིག་འབྱིན་པ་ལྟར་བྱས་ཏེ། ལུས་ཅན་ཀུན་ལ་དམ་
ཆོས་ཀྱི། །གླུ་ནི་ཁྱོད་ཀྱིས་བླང་བར་བྱ། །དེ་ཡིས་བདེ་གཤེགས་དངོས་གྲུབ་ནི། །མྱུར་དུ་བདེ་བ་མྱོང་བར་འགྱུར། །གཱི། རྡོ་རྗེ་ཐལ་མོ་སྤྱི་བོར་བསྐོར་བའི་གར་བྱས་ཏེ། དེ་

ཉིད་ཐལ་མོའི་གར་གྱིས་ནི། །སངས་རྒྱས་ཐམས་ཅད་མཆོད་པར་བྱ། །སངས་རྒྱས་འདུ་བའི་ཕྲིན་ལས་ཀྱིས། །གར་མཁན་ཚུལ་དུ་བསྒྱུར་བར་གྱིས། །ཧོ། ཁུ་ཚུར་
གཉིས་ཐུར་དུ་བླུགས་པ་བདུག་སྤོས་ཀྱི་ཕྱག་རྒྱ་དང་། རྫོགས་སངས་རྒྱས་ལ་སྤོས་ཕུལ་བས། །བརྟུལ་ཞུགས་བཟང་པོས་ལེགས་བསྒོས་པས། །ལུས་ཅན་བདེ་གཤེགས་ཆ་ལུགས་སུ། །
ཡེ་ཤེས་ཀྱིས་ནི་ཚིམ་པར་གྱིས། །ཧཱུཾ། གཡོན་རྡོ་རྗེ་ཁུ་ཚུར་གྱེན་བསྟན་ཟ་མ་ཏོག་འཛིན་པ་ལྟར་དང་། གཡས་པས་དེ་ནས་བླངས་ཏེ་འཐོར་པའི་ཚུལ་དང་། སངས་རྒྱས་རྣམས་ལ་མེ་ཏོག་དོར། །བྱང་
ཆུབ་ཡན་ལག་ཚོགས་གྱུར་པས། །མཚན་དང་དཔེ་བྱད་ལྡན་པ་ཡི། །བདེ་གཤེགས་སྐུ་ནི་ཐོབ་པར་གྱིས། །བྷྲཱུྃ། མར་མེའི་ཕྱག་རྒྱ་དང་། ཆོས་ཀྱི་མེ་ནི་ལེགས་སྦར་བས། །
རྡོ་རྗེ་ཆོས་དང་འདྲ་བ་རུ། །སེམས་ཅན་མ་རིག་ལྡོངས་པ་ལ། །ཡེ་ཤེས་སྒྲོན་མེས་གསལ་བར་གྱིས། །པྲ། གཡོན་པས་དུང་ཆོས་འཛིན་པ་ལྟར་དང་། གཡས་པས་དེ་ནས་བླངས་ཏེ་བྱུག་
པའི་ཚུལ་བྱ་ཞིང་། རྒྱལ་བ་རྣམས་ལ་དྲི་ཕུལ་བས། །ཚུལ་ཁྲིམས་ཤེས་རབ་ཏིང་འཛིན་དང་། །རྣམ་གྲོལ་ཡེ་ཤེས་མཐོང་བ་ཡི། །བྱང་ཆུབ་ལུས་ཅན་རྣམས་ལ་བསྒོས། ། །

༄༅། །ག ༑ཞེས་པ་ལྷ་མཆོད་པའི་རྗེས་གནང་དང་། གསེར་གྱི་ཐུར་མའམ་མེད་ན་རྡོ་རྗེ་ལ། ཨོཾ་དྷ་ར་དྷ་ར། དྷ་ར་ཡ་དྷ་ར་ཡ། མརྔྷ་མནྡྷ་བཛྲ་དྷིཀ་ཕཊ། ཅེས་བཟླས་ཏེ། །ཇི་ལྟར་
མིག་མཁན་རྒྱལ་པོ་ཡིས། །འཇིག་རྟེན་ལིང་རྟོག་བསལ་བ་ལྟར། །བུ་ཁྱོད་ཀྱིས་ནི་མི་ཤེས་པའི། །རབ་རིབ་རྒྱལ་བ་རྣམས་ཀྱིས་བསལ། །ཨོཾ་བཛྲ་ནེ་ཏྲ་ཨ་པ་ཧ་ན་
པ་ཊ་ལཾ་ཧྲི་པྲཾ། ཞེས་མིག་ལ་བྱུག་པའི་ཚུལ་བྱས་ནས་མེ་ལོང་བསྟན་པར་བསམས་ཏེ། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་
དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པར། །དེ་ལྟར་ཆོས་རྣམས་ཤེས་ཀྱིས་ལ། །སེམས་ཅན་དོན་ནི་མཉམ་མེད་བྱོས། །འོན་
ཀྱང་སྐྱོབ་པའི་སྲས་སུ་སྐྱེ། །ཞེས་བརྗོད་ལ་ཨལས་སྐྱེས་པའི་དྲིལ་བུ་བྱིན་པར་བསམས་ལ། ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ནི་མཚན་ཉིད་མེད། །ནམ་མཁའ་
དང་ནི་མཉམ་སྦྱོར་བས། །ཀུན་མཆོག་མཉམ་པ་ཉིད་དུ་གསལ། །ཞེས་བརྗོད་ཅིང་འཁྲོལ། དེ་ནས་ཧོཞེས་བྱ་བས་མདའ་གཞུ་བྱིན་པར་བསམས་ལ། དེ་བཞིན་གཤེགས་པ་ཐམས་ཅད་དང་

རྗེས་སུ་ཆགས་པར་བྱོས་ཤིག་ཅེས་བརྗོད་དེ་ཕྱོགས་བཞི་དང་སྟེང་འོག་ཏུ་མདའ་རེ་རེ་འཕེན་པའི་ཚུལ་བྱའོ། །ཡང་མེ་ལོང་རྡོ་རྗེ་དང་བཅས་པ་ལེན་ཚུལ་དང་། ཨོཾ་བཛྲ་ས་ཏཱ། རྡོ་རྗེ་སེམས་དཔའ་མེ་ལོང་ལྟར། །
གསལ་ཞིང་དག་ལ་རྙོག་པ་མེད། །བུ་ཁྱོད་ཀྱི་ནི་སྙིང་ལ་ཞུགས། །རྡོ་རྗེ་སེམས་དཔའི་རང་བཞིན་གཙོ། །ཞེས་དང་། གང་ཡང་སངས་རྒྱས་ཐམས་ཅད་ཀྱི་བདག་པོ་བྱང་
ཆུབ་ཀྱི་སེམས་འདི་ཉིད་ཡིན་པར་ཤེས་པར་གྱིས་ཤིག །དེ་ནས་ཨོཾ་བཛྲ་ཧེ་ཏུ་མཾ། ཞེས་པས་འཁོར་ལོ་རྐང་པའི་འོག་ཏུ་བཅུག །ཨོཾ་བཛྲ་བྷ་ཥ་རཾ། ཞེས་པས་ལག་པ་གཡས་སུ་དུང་དང་། ཨོཾ་བཛྲ་
གཎྜེ་ཨཿཞེས་པས་གཡོན་དུ་དྲིལ་བུ་དང་། ཨས་ལག་པ་གཉིས་ཀྱི་སྟེང་དུ་ཆོས་ཀྱི་པོ་ཏི་བྱིན་པར་བསམས་ལ། དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་ཀྱི་འཁོར་ལོ་བསྐོར། །ཁྱོད་
ཀྱིས་ཐེ་ཚོམ་དོགས་མེད་པར། །ཡིད་གཉིས་མེད་པའི་སེམས་ཀྱིས་སུ། །ཆོས་ཀྱི་དུང་ནི་བླ་མེད་པ། །དྲི་མེད་ཀུན་ཏུ་གང་བར་གྱིས། །སྔགས་ཀྱི་ཚུལ་གྱི་ཆོ་ག་ཡིས། །
སྐྱེ་བོ་རྣམས་ལ་རྟག་ཏུ་ཤོད། །དེ་ལྟར་བྱས་ན་སངས་རྒྱས་ལ། །ཕན་བཏགས་དྲིན་ཏུ་གཟོ་ཞེས་བྱ། །རྡོ་རྗེ་འཛིན་པ་དེ་ཀུན་ཡང་། །ཁྱོད་ལ་རྟག་ཏུ་བསྲུང་བར་མཛད། །

༄༅། །ཅེས་བརྗོད་ནས་སོ་སོའི་འཁོར་ལོས་སྒྱུར་བའི་རྣལ་འབྱོར་དུ་བྱས་ནས། ཇི་ལྟ་ཇི་ལྟར་འདུལ་འགྱུར་བ། །དེ་ལྟ་དེ་ལྟར་སེམས་ཅན་དོན། །འདོད་ཆགས་ལ་སོགས་གཙང་བ་
ཡིས༑ །སེམས་ཅན་རྣམས་ལ་ཉེ་བར་སྦྱོར། །ཞེས་དང་། འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་
བ༑ །ཆོས་ཀྱི་འཁོར་ལོ་རབ་ཏུ་བསྐོར། །དེ་བཞིན་དུ། །ཆོས་ཀྱི་གནས་སུ་རྡོ་རྗེ་དང་། རིན་ཆེན་དང་། པདྨ་དང་། སྣ་ཚོགས་ཀྱི་སྒྲ་བཅུག་སྟེ། ཚིགས་སུ་བཅད་པ་ལ་རིགས་ལྔ་སོ་སོའི་ཕྱག་ཆེན་བཅའ། བྱང་
ཆུབ་སྙིང་པོའི་བར་དུ་ནི། །ཕྱོགས་ཀུན་ཏུ་ནི་འཁོར་ལོ་ནི། །ཆོས་ཀྱི་འཁོར་ལོ་བླ་ན་མེད། །ཀུན་ཏུ་མཆོག་ཏུ་རབ་ཏུ་བསྐོར། །ཐབས་དང་ཤེས་རབ་རང་བཞིན་དག །
ཡིད་བཞིན་ནོར་བུ་ལྟར་མཐོང་ནས། །སྦྱོར་མེད་བྲལ་ཞིང་མ་ཞུམ་པར། །སེམས་ཅན་དོན་ནི་ད་ལྟ་གྱིས། །ཞེས་ཆོས་བཤད་པའི་རྗེས་སུ་གནང་བ་བྱིན་པར་བསམ་མོ། །དེ་ལྟར་ན་ཕྱི་
དབྱིབས་ཀྱི་དཀྱིལ་འཁོར་དུ་བུམ་པའི་དབང་ཐོབ། ལུས་ཀྱི་དྲི་མ་དག །དཔེ་ཞིང་ས་སྦྱངས་པ་དང་འདྲ། ལམ་བསྐྱེད་པའི་རིམ་པ་བསྒོམ་པ་དང་། སྡོམ་པ་དང་དམ་

ཚིག་ཉི་ཤུ་རྩ་གཉིས་བསྲུང་བ་ལ་དབང་བར་བྱས། ས་དང་པོ་ནས་དྲུག་པའི་བར་ཐོབ། བརྡ་ལྔ་བསྡུས་རྩེ་མོས་མནན་པ། འབྲས་བུ་སྤྲུལ་པའི་སྐུ་རང་བཞིན་ལྷུན་གྲུབ་
ཀྱི་རྟེན་འབྲེལ་མངོན་དུ་བྱས་པ་ཡིན་ནོ། །ཞེས་སོགས་རྟོགས་པ་བསྐྱེད་དེ་བུམ་པའི་དབང་བསྐུར་བ་འཁོར་དང་བཅས་པའོ། །གསང་བའི་དབང་ནི་མཎྜལ་གླིང་བཞི་རི་རབ་སོགས་ནས་བླ་མ་དང་དཀྱིལ་
འཁོར་གྱི་གཙོ་བོ་ཐ་མི་དད་པ་ལ་གསང་བའི་དབང་ཞུ་བའི་ཡོན་དུ་དབུལ་བར་བགྱིའོ་སོགས་དང་། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །
བདག་ཀྱང་རབ་ཏུ་བསྐྱབ་པའི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །ཞེས་ལན་གསུམ་དང་། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། །མི་
ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་སྦྱོར་ལས་ཡང་དག་བྱུང་། །ཇི་ལྟར་ཁྱོད་ནི་བདག་ཉིད་ཆེ། །མངའ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་
ནང་དུ། །བྱིང་བ་སྐྱབས་མེད་བདག་ལ་སྐྱོབས། །ཞེས་ལན་གསུམ་གྱིས་གསོལ་བ་བཏབ་ལ། ཨོཾ་ཨཱཿཧཱུྃ་གིས་མིག་རས་འཆིང་ཚུལ་བྱ། གཙོ་བོ་རྣམ་པར་སྣང་མཛད་དང་སྤྱན་མ་སྙོམས་པར་

༄༅། །ཞུགས་པའི་སྦྱོར་མཚམས་ནས་བྱང་ཆུབ་ཀྱི་སེམས་དུང་དང་ཀུནྡ་ལྟར་དཀར་བ་བདག་གི་ལྕེ་ཐོག་ཏུ་བཞག །ཅེས་དང་། སྔོན་དུ་བསྒྲུབ་པའི་བདུད་རྩིའི་ཆུའམ། མེད་ན་ནང་
མཆོད་ནས་མཐེབ་སྲིན་གྱིས་ལྕེ་ལ་བཞག་ཅིང་། ཇི་ལྟར་འདས་པའི་སངས་རྒྱས་ཀྱིས། །བྱང་ཆུབ་སྲས་སུ་དབང་བསྐུར་བཞིན། །བདག་གིས་གསང་བའི་དབང་གིས་ནི། །སེམས་ཀྱི་
རྒྱུན་གྱིས་དབང་བསྐུར་རོ། །ཞེས་བརྗོད་ཅིང་བདུད་རྩིས་དབང་བསྐུར་ནས། དེ་ཁོ་ན་ཉིད་ཀྱང་བརྗོད་པར་བྱ་སྟེ། འདི་ནི་དེ་ཉིད་བླ་ན་མེད། །གཉིས་མེད་ཡི་གེ་བརྗོད་མི་ནུས། །ཆོས་
དབྱིངས་རྣམ་པ་ལྟ་བུ་ཡི། །དམ་པའི་བདེ་བ་ཡང་དག་མྱང་། །ཞེས་བརྗོད་ཅིང་རང་བཞིན་བརྒྱད་ཅུའི་རྟོག་པ་འགག་པར་བསམ་མོ། །དེ་ནས་ཨོཾ་ཨཱཿཧཱུྃ་གིས། གདོང་གཡོགས་ཕྱེ་ནས། གཙོ་བོ་ཤཱཀྱ་ཐུབ་
པའི་རྣམ་པར་འཕོས་ཏེ་ཕྱག་གཡོན་པས་ཆོས་གོས་ཀྱི་སྣ་སེང་གེའི་རྣ་བ་ལྟ་བུ་བྱས་ལ་བཟུང་། གཡས་པས་རྡོ་རྗེ་དྲིལ་བུ་བཟུང་སྟེ། སྐྱེ་དང་རྒ་དང་འཆི་མི་འབྱུང་། །འཇིགས་དང་མྱ་ངན་ནད་མི་འབྱུང་། །བདེ་
ཆེན་ཐེག་པ་འདི་ལ་ནི། །བུ་ཁྱོད་ང་ཡིས་ལུང་བསྟན་བྱ། །འདི་ལྟར་ང་ཡིས་ལུང་བསྟན་ཁྱོད། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པ་ཤིན་ཏུ་གྲུབ་པའི་

ཕྱིར༑ །སྲིད་པའི་ངན་འགྲོ་ལས་སྒྲོལ་ཏེ། །ཀྱེ་ཆེ་གེ་མོ་ཞེས་བྱ་བ་ཡི། །དེ་བཞིན་གཤེགས་པ་ས་འོག་དང་། །མི་ཡུལ་མཐོ་རིས་ཉིད་དུ་གྲུབ། །གང་ཡང་ངས་ལུང་
བསྟན་པ་འདི་ལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། དཀྱིལ་འཁོར་གྱི་འཁོར་ལོ་དང་བཅས་པ་ཐམས་ཅད་ཀྱིས་མགྲིན་གཅིག་ཏུ་བྱང་ཆུབ་ཆེན་པོ་
ལུང་སྟོན་པར་མཛད་དེ་སྔགས་འདི་དང་ཕྱག་རྒྱ་འདིའི་མཐུ་ཡིན་ནོ། །ཞེས་བརྗོད་ལ། ཆེ་གེ་མོའི་གནས་སུ་རང་གི་གསང་མཚན་སྨོས་པ་བསམས་པ་ནི་ལུང་བསྟན་པ་སྟེ། ཕྱག་རྒྱ་དེ་ལྟར་རང་གིས་ཀྱང་བཅའ།
དེ་ལྟར་ན་བླ་མའི་ལུས་དང་། ཕྱག་རྒྱའི་བྷ་ག་དང་གཉིས་ཀའི་བྱང་ཆུབ་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། ངག་གི་དྲི་མ་དག །དཔེ་ཞིང་ས་གཤིན་པ་
ལ་ས་བོན་བཏབ་པ་དང་འདྲ། ལམ་ཙཎཱ་ལི་སྔགས་ཀྱི་རྣལ་འབྱོར་བསྒོམ་པ་དང་། དམ་ཚིག་ཤ་ལྔ་དང་བདུད་རྩི་ལྔའི་རིལ་བུ་བསྟེན་པ་ལ་དབང་། ས་བརྒྱད་པ་ལ་
དབང་བར་བྱས། བརྡ་མཐེབ་སྲིན་ཨེ་ལ་རིག་བྱེད་གཅིག །འབྲས་བུ་ལོངས་སྤྱོད་རྫོགས་པའི་སྐུ་རང་བཞིན་ལྷུན་གྲུབ་ཀྱི་རྟེན་འབྲེལ་མངོན་དུ་བྱས་པ་ཡིན་ནོ། །ཞེས་

༄༅། །རྟོགས་པ་བསྐྱེད། དབང་གསུམ་པ་ནི། མཎྜལ་གླིང་བཞི་སོགས་ནས་ཤེས་རབ་ཡེ་ཤེས་ཀྱི་དབང་ཞུ་བའི་ཡོན་དུ་དབུལ་བར་བགྱིའོ་སོགས་དང་། སྔར་ལྟར་བྱང་ཆུབ་རྡོ་རྗེས་སོགས་
ལན་གསུམ་དང་། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། །མི་ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་སྦྱོར་ལས་ཡང་དག་བྱུང་། །ཇི་ལྟར་ཁྱོད་ནི་
བདག་ཉིད་ཆེ། །མངའ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་མེད་བདག་ལ་སྐྱོབས། །ལན་གསུམ་དང་ཨོཾ་ཨཱཿཧཱུྃ་གིས་
མིག་རས་བཅིང་བར་བསམ། བླ་མའི་ཐུགས་ཀ་ནས་ཕྱག་རྒྱ་མ་ཞིག་སྤྲུལ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་མའི་ངོ་བོར་མོས་ལ། དེའི་ལག་པ་གཡས་པ་རང་གི་ལག་པ་གཡོན་པར་གཏད་དེ། ལྷ་མོ་མཐར་བྱེད་དགའ་སྟེར་མ། །
སྣ་ཚོགས་གཟུགས་ཅན་བརྩེར་ལྡན་མ། །ཟུང་ཤིག་ཟུང་ཤིག་སེམས་དཔའ་ཆེ། །གཟུང་བར་བྱས་ནས་མཆོད་པར་གྱིས། །ཞེས་བརྗོད་ལ་གཏད་པ་དང་། ཕྱག་རྒྱ་ངེས། བཤང་
གཅི་དག་ནི་ཟ་བ་དང་། །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་བུ་སྤྲོའམ། །བུད་མེད་རྣམས་ལ་རྟག་གུས་དང་། །བྷ་གའི་པདྨར་འོ་བྱེད་པར། །བུ་

ཁྱོད་ཅི་དགར་སྤྲོ་གྱུར་ཏམ། །ཞེས་དྲིས་པ་ལ། རང་གིས་ཀྱང་། བཤང་གཅི་དག་ནི་ཟ་བ་དང་། །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་ཅིས་མི་སྤྲོ། །བུད་མེད་
རྣམས་ལ་རྟག་གུས་དང་། །བྷ་གའི་པདྨར་འོ་བྱེད་པར། །བདག་ཉིད་ཅི་དགར་སྤྲོ་གྱུར་ཏོ། །ཞེས་ལན་བཏབ་པར་བསམ་མོ། །དེ་ནས་རང་ཉིད་འོད་དཔག་མེད་དང་ཕྱག་རྒྱ་གོས་
དཀར་མོར་གསལ་བའི་ཡུམ་གྱི་མཁའ་མི་དམིགས་ཏེ་སྟོང་པའི་ངང་ལས་ཨལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨས་མཚན་པ། ཡབ་ཀྱི་གསང་གནས་མི་
དམིགས་ཏེ་སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུྃ་གིས་མཚན་པར་བསམས་ལ། ཨོཾ་པདྨ་སུ་ཁ་དྷ་ར་མ་ཧཱ་རཱ་ག་སུ་ཁན་ད་ཙ་ཏུ་རཱ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཨོ་བཛྲ་
མ་ཧཱ་དེ་ཥ་ཙ་ཏུ་རཱ་ནནྡ་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་ཐ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། གཉིས་ཀའི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ་ནག་
པོ༑ ལྟེ་བར་སྭ་སེར་པོ། བརླ་གཉིས་ལ་ཧཱ་ལྗང་གུ་སྟེ། དེ་དག་ནི་དེ་བཞིན་གཤེགས་པ་ལྔ་དང་ཡུམ་ལྔའི་ངོ་བོ། ཞེས་པས་བྱིན་གྱིས་བརླབ། ཐབས་འདི་ལ་བརྟེན་ནས་ལྷན་ཅིག་སྐྱེས་པའི་ཡེ་ཤེས་མངོན་དུ་བྱའོ་སྙམ་

༄༅། །པའི་འདུ་ཤེས་གསུམ་དྲན་པར་བྱའོ། །ཕྱག་རྒྱ་དེ་ཉིད་གཅེར་བུར་ཕྱུང་ནས་པདྨ་བལྟར་གཞུག་ཅིང་། ཨེ་མ་ང་ཡི་པདྨ་འདི། །བདེ་བ་ཐམས་ཅད་ཀྱི་ནི་གནས། །གལ་ཏེ་ཆོ་ག་བཞིན་
བསྟེན་ན། །སངས་རྒྱས་བསྟེན་པ་ལ་སོགས་པ། །བྱ་བ་པདྨར་ཇི་བཞིན་བྱེད། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་རྟག་ཏུ་བཞུགས། །བླུན་པོ་གང་
ཞིག་འདི་སྤོང་བ། །དེ་ལགམཆོག་གི་དངོས་གྲུབ་མེད། །ཅེས་བརྗོད་ཅིང་རང་དང་ལྷན་ཅིག་ཏུ་གནས་པས་ཐོག་མར་ཕྱག་རྒྱའི་གཟུགས་ལ་བལྟ་ཞིང་སྒྲ་ལ་མཉན་པ་ལ་སོགས་པའི་ཆོས་དྲུག་ཉམས་སུ་མྱོང་བས་དེའི་བདེ་བ་
དང་མི་རྟོག་པར་འགྱུར་བ་དགའ་བའི་ཡེ་ཤེས། རྡོ་རྗེ་དང་པདྨ་མཉམ་པར་སྦྱོར་བ་མཆོག་ཏུ་དགའ་བའི་ཡེ་ཤེས། ཕན་ཚུན་དྲུད་པ་ལ་སོགས་པ་དགའ་བྲལ་གྱི་དགའ་བའི་ཡེ་ཤེས། དལ་བར་རྒྱུ་བའི་རླུང་གིས་གཉིས་ཀའི་རྩ་གནས་རྣམས་ནས་ཐིག་
ལེ་དཀར་དམར་མར་བབ་པ་དེ་ཉིད་རླུང་གི་འདྲེན་པའི་སྟོབས་ཀྱིས་བཟུང་བས་བདེ་བ་མི་རྟོག་པས་བརྒྱན་པར་གྱུར་པ་ནི་ལྷན་ཅིག་སྐྱེས་པའི་ཡེ་ཤེས་ཡིན་ལ། དེ་ལྟར་བདེ་བ་དང་མི་རྟོག་པའི་ངང་ལ་མཉམ་པར་བཞག་ལ། ཨོཾ་ཨཱཿཧཱུྃ་གིས་མིག་
རས་དཀྲོལ་བར་བསམ་མོ། །མཐའ་རྟེན་དུ་དབུགས་དབྱུང་བ་གཉིས་ལས། འབྲས་བུའི་དབུགས་དབྱུང་ནི། མཆོག་ཏུ་གསང་བ་དམ་པ་ཡི། །དཀྱིལ་འཁོར་མཐོང་དང་རབ་ཞུགས་པས། །སྡིག་པ་

ཀུན་ལས་ངེས་གྲོལ་བར། །ཁྱེད་རྣམས་དེང་ནས་ལེགས་པར་གནས། །བདེ་ཆེན་ཐེག་པ་འདི་ལ་ནི། །སླར་ཡང་འཆི་བར་འགྱུར་མ་ཡིན། །མི་ཚུགས་པ་དང་མི་འཆི་
བས༑ །ཅིས་ཀྱང་མི་འཇིགས་རོལ་པར་གྱིས། །སྲིད་པ་ཤིན་ཏུ་དག་པའི་ཕྱིར། །སྲིད་པའི་སྡུག་བསྔལ་ལས་ཁྱོད་འདས། །སྲིད་པ་ཤིན་ཏུ་གྲུབ་པའི་ཕྱིར། །སྟོན་
པ་མཆོག་ཏུ་གྱུར་པ་ཡིན། །ཞེས་བརྗོད་དོ། །ལམ་གྱི་དབུགས་དབྱུང་བ་ནི། དམ་ཚིག་སྡོམ་པ་གྲུབ་པ་འདི། །ཁྱོད་ཀྱིས་རྟག་ཏུ་བསྲུང་བར་བྱ། །སངས་རྒྱས་ཀུན་གྱིས་མཐུན་པར་
གསུངས༑ །མཆོག་ཏུ་རྟག་པའི་བཀའ་ཡིན་ནོ། །ཞེས་དང་། སློབ་དཔོན་སྨད་པར་མི་བྱ་ཞིང་། །བདེ་གཤེགས་བཀའ་ལས་འདའ་མི་བྱ། །སྨན་ལ་སྨད་པར་མི་བྱ་
ཞིང་༑ །སེམས་ཅན་རྣམས་ལ་གདུག་བྱམས་དང༌། །བྱང་ཆུབ་སེམས་ནི་སྤང་མི་བྱ། །བདག་གཞན་ཆོས་ལ་སྨད་མི་བྱ། །སྐལ་མེད་དེ་ཉིད་གཏམ་མི་བྱ། །བདག་
གི་ལུས་ལ་ངེས་མི་སྨད། །ཆོས་ལ་ཡིད་གཉིས་སྤང་བྱ་ཞིང་། །གདུག་ལ་བྱམས་པ་ཉིད་མི་བྱ། །ཆོས་ཉིད་ཚད་ནི་གཟུང་མི་བྱ། །སྐལ་ལྡན་སེམས་ཅན་སྤང་མི་བྱ། །

༄༅། །དམ་ཚིག་རྟག་ཏུ་བསྐྱང་བར་བྱ། །བུད་མེད་ཉིད་ལ་སྨད་མི་བྱ། །ཇི་སྲིད་བྱང་ཆུབ་སྙིང་པོའི་བར། །དཀོན་མཆོག་གསུམ་ནི་སྤང་མི་བྱ། །རྟག་ཏུ་དམ་
ཚིག་བསྲུང་བར་བྱ། །རྡོ་རྗེ་དྲིལ་བུའང་གཟུང་བར་བྱ། །གཙུག་ཏོར་རྟག་ཏུ་གཟུང་བར་བྱ། །རྟག་ཏུ་སྦྱིན་སྲེག་དགང་བར་བྱ། །རྟག་ཏུ་དཀྱིལ་འཁོར་བཞེངས་པར་
བྱ༑ །རྟག་ཏུ་བདེ་གཤེགས་རབ་གནས་བྱ། །འབྱུང་པོ་ཆེ་ལ་གཏོར་མ་སྦྱིན། །ཞེས་དང་། བླ་མའི་རྒན་རབས་ཕྱག་འཚལ་ལོ། །རྟག་པར་རྒྱུན་དུ་སྔགས་བཟླས་ཤིང་། །
བསམ་གཏན་ཉིད་ཀྱང་རྣམ་པར་སྤྱད། །རྟག་ཏུ་སློབ་མ་བསྡུ་བྱ་ཞིང་། །རྟག་པ་རུ་ནི་བཤད་པར་གྱིས། །རྟག་ཏུ་སེམས་ཅན་བསྐྱང་བར་བྱ། །རྟག་ཏུ་སངས་རྒྱས་ཆེར་
མཉེས་བྱ། །ཛམྦྷ་ལ་ལ་ཆུ་སྦྱིན་ཅིང་། །ལས་རྣམས་ཐམས་ཅད་ཡང་དག་སྤྱད། །བྱེ་མའི་ལས་ལ་མཆོད་རྟེན་ཡང་། །མཁས་པས་ཆོ་ག་བཞིན་དུ་བྱ། །ཞེས་བརྗོད་ལ།
དེ་ལྟར་ན་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་དག །དཔེ་མྱུ་གུ་སྔོན་པོ་སྨིན་པ་དང་འདྲ། ལམ་དབང་ཆོས་ཀྱི་

རྣལ་འབྱོར་བསྒོམ་པ་དང་། དམ་ཚིག་ཏུ་བཟའ་བསྲུང་དང་ཕྱག་རྒྱ་ལ་མི་སྨོད་ཅིང་མི་འབྲལ་བའི་དམ་ཚིག་བསྲུང་བ་ལ་དབང་། ས་བཅུ་གཅིག་པ་ཐབ། བརྡ་བྱང་ཆུབ་
མཆོག་གི་ཕྱག་རྒྱ། འབྲས་བུ་ཆོས་ཀྱི་སྐུ་རང་བཞིན་ལྷུན་འགྲུབ་ཀྱི་རྟེན་འབྲེལ་མངོན་དུ་བྱས་པ་ཡིན་ནོ། །ཞེས་རྟོགས་པ་བསྐྱེད། དབང་བཞི་པ་ནི། མཎྜལ་གླིང་བཞི་རི་རབ་སོགས་
ནས་དབང་བཞི་པ་ཞུ་བའི་ཡོན་དུ་དབུལ་བར་བགྱིའོ་སོགས་དང་། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་རབ་ཏུ་བསྐྱབ་པའི་ཕྱིར། །
ནམ་མཁའི་རྡོ་རྗེ་དེང་བདག་སྩོལ། །ལན་གསུམ་གྱིས་གསོལ་བ་བཏབ་ལ། ཨོཾ་ཨཱཿཧཱུྃ་གིས་མིག་རས་འཆིང་ཚུལ་བྱ། གཙོ་བོའི་ཞལ་ནས། ཡེ་ཤེས་འདི་ནི་ཆེས་ཕྲ་ཞིང་། །རྡོ་རྗེ་སྙིང་པོ་མཁའ་
དང་མཚུངས། །རྡུལ་བྲལ་མཐར་སྟེར་ཞི་བ་ཉིད། །ཁྱོད་རང་ཡང་ནི་དེ་ཡི་ཕ། །ཞེས་གསུངས་པར་བསམས་ཏེ། དེའི་དོན་ཉམས་སུ་ལེན་པ་ལ་མཉམ་གཞག་གི་ཆོས་དང་ལྡན་པས། རང་ཉིད་ཡབ་ཡུམ་
སྣང་ལ་རང་བཞིན་མེད་པ་སྒྱུ་མ་ལྟ་བུའི་སྐུ་ཅན་དུ་སྣང་བ་སྤྲུལ་སྐུ། སེམས་རྒྱུད་ཕྱག་རྒྱ་དང་མཉམ་པར་སྦྱར་བ་ལས་བྱུང་བའི་བདེ་ཆེན་གྱི་རྣམ་པར་ཤར་བ་ལོངས་སྐུ། ལྷ་སྐུ་བདེ་ཆེན་གྱི་རྣམ་པར་སྣང་ཙམ་དེ་ཉིད་སྐྱེ་འགག་གནས་གསུམ་ཐམས་ཅད་

༄༅། །དང་བྲལ་བ་ཆོས་སྐུ། དེ་གསུམ་ངོ་བོ་དབྱེར་མི་ཕྱེད་པ་ངོ་བོ་ཉིད་ཀྱི་སྐུ་སྟེ། མདོར་ན་སེམས་ཀྱི་གཤིས་ཅིར་ཡང་མ་ཡིན་པ། གདངས་བདེ་ཆེན་དུ་མ་འགགས་པ། རྩལ་ལྷ་སྐུར་འཆར་བ། བསྒོམ་བྱ་སྒོམ་བྱེད་ལས་འདས་
པ་ནམ་མཁའ་ལྟ་བུར་ཤེས་པར་བྱས་ལ་འཛིན་མེད་དུ་བཞག་ལ། ཨོཾ་ཨཱཿཧཱུྃ་གིས་མིག་རས་དཀྲོལ་བར་བསམ། མཐའ་རྟེན་དུ་གཟེངས་བསྟོད་པ་ནི། དེ་བས་ན་ཁྱོད་ཀྱིས་དེ་ཁོ་ན་ཉིད་རྟོགས་པར་འགྱུར་གྱིས་སྲིད་ཞི་
མཉམ་པའི་ལམ་གྱི་དམ་པ་རྟོགས་ན། དེ་ལྟ་བུ་མངོན་པར་མ་རྟོགས་པ་རྣམས་ལ་སྙིང་རྗེ་ཆེན་པོ་བསྐྱེད་ལ་རང་ཉིད་འདམ་ལས་ཐོན་པ་དེས་གཞན་འདམ་ལས་འདོན་པ་ལ་
སྤྲོ་བར་གྱིས་ཤིག །དེ་ལྟར་ན་དོན་དམ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་ཙམ་གྱི་སྒོ་ནས་ཐོབ། སྒོ་གསུམ་གྱི་དྲི་མ་དག །དཔེ་སྟོན་ཐོག་ཕུན་སུམ་
ཚོགས་པ་རང་གི་ལག་ཏུ་བྱུང་བ་དང་འདྲ། ལམ་མཐར་ཐུག་གི་རྣལ་འབྱོར་བསྒོམ་པ་དང་། དམ་ཚིག་ཏུ་དགོངས་ཏེ་གསུངས་པ་བཞི་བསྲུང་བ་ལ་དབང་། ས་བཅུ་
གསུམ་པ་མངོན་དུ་བྱས། བརྡ་མཛུབ་མོས་ནམ་མཁའ་མཚོན་པ། འབྲས་བུ་ངོ་བོ་ཉིད་ཀྱི་སྐུའི་རྟེན་འབྲེལ་རང་བཞིན་ལྷུན་གྲུབ་ཏུ་བྱས་པ་ཡིན་ནོ། །ཞེས་རྟོགས་པ་བསྐྱེད།

ཐལ་མོ་སྦྱར་ཏེ། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་ལན་གསུམ་གྱིས་དམ་ཚིག་དང་སྡོམ་པ་བསྡུས་ཏེ་ཁས་བླང་། ཨོཾ་བཛྲ་བྷཱུ་མི་ཨཱཿཧཱུྃ་སོགས་ནས་མ་ཚང་བ་
མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་དབང་ཡོངས་སུ་རྫོགས་པ་ཐོབ་པའི་གཏང་རག་ཏུ་དབུལ་བར་བགྱིའོ་སོགས། དེང་ནས་བརྩམས་ཏེ་བདག་
བྲན་དུ། །ཞེས་སོགས་ལན་གསུམ་གྱིས་དབུལ་ལོ། །དེ་ནས་དམ་ཚིག་གསུམ་གྱི་གླུ་བླང་བ་ནི། གང་དུ་དབང་བསྐུར་བའི་དཀྱིལ་འཁོར་དང་། །གང་གིས་བསྐུར་བའི་སློབ་དཔོན་དང་། གང་ལ་བསྐུར་བའི་སློབ་མ་སྟེ། འཁོར་གསུམ་
ཀ་སྣང་ལ་རང་བཞིན་མེད་པ་སྐྱེ་མེད་བདེ་བ་ཆེན་པོའི་རང་བཞིན་ལས་མ་འདས་པ་དེའི་མཐུས་བདག་གིས་ཀྱང་དེ་ལྟར་རྟོགས་པར་གྱུར་ཅིག་སྙམ་པས། ཚིགས་བཅད་རེ་རེའི་མཚམས་སུ་དྲིལ་བུ་བཅད་གཏུབས་སུ་དཀྲོལ་ཞིང་། རྡོ་རྗེ་གསོར་བ་དང་
བཅས། ཨོཾ་ནམ་མཁའ་སྐྱེ་བ་མཚན་ལྡན་ཕྱིར། །ཐོག་མ་ཐ་མ་མེད་པ་ཡི། །སེམས་དཔའ་རྡོ་རྗེ་ཆེ་རང་བཞིན། །མི་བསྐྱོད་རྡོ་རྗེར་བདག་གྲུབ་མཛོད། །ཀུན་མཆོག་
དངོས་གྲུབ་ཆེན་པོ་སྟེ། །དབང་ཕྱུག་ཆེན་པོ་ལྷག་པའི་ལྷ། །རྡོ་རྗེ་འཛིན་པ་ཀུན་གྱི་རྒྱལ། །མི་འགྱུར་མཆོག་ཏུ་བདག་གྲུབ་མཛོད། །ཉེས་པ་མི་མངའ་རྟག་པའང་།

༄༅། །ཁྱོད༑ །འདོད་ཆགས་ཀུན་གྱི་རྗེས་ཆགས་པ། །འདོད་ཆགས་ཆེན་པོ་དགའ་བ་ཆེ། །བཅོམ་ལྡན་དེ་ཉིད་ཀྱིས་གྲུབ་མཛོད། །ཤིན་ཏུ་དག་པ་ཀུན་གྱི་།
མཆོག གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་བདག་ཉིད། །བྱང་ཆུབ་སེམས་དཔའ་བདག་གྲུབ་མཛོད། །དངོས་གྲུབ་ཆེན་པོ་ཀུན་གྱི་
མཆོག ༑དབང་ཕྱུག་ཆེན་པོ་ཕྱག་རྒྱའི་མཆོག །གྲུབ་པའི་རྡོ་རྗེ་ཆེར་བསྟོད་པ། །རྡོ་རྗེ་སྙེམས་བདག་བདག་གྲུབ་མཛོད། །སེམས་ཅན་ཀུན་གྱི་ཡིད་ཁྱབ་པ། །
སེམས་ཅན་ཀུན་གྱི་སྙིང་ལ་བཞུགས། །སེམས་ཅན་ཀུན་གྱི་ཡབ་གྱུར་ཉིད། །འདོད་མཆོག་དམ་ཚིག་གྱུར་པའོ། །ཞེས་ལན་གཅིག་དང་། དཀྱིལ་འཁོར་གྱི་འཁོར་ལོ་གཟུགས་བརྙན་གྱི་ཚུལ་
དུ་སྣང་བ་ཡང་ཆོས་སྐུ་སྟོང་པ་དང་སྙིང་རྗེ་གཉིས་སུ་མེད་པ་ལས་བྱུང་བའི་བྱིན་རླབས་དང་། སློབ་དཔོན་གྱིས་ཀྱང་དེ་ལྟར་རྟོགས་པའི་བྱིན་རླབས་ཀྱིས། སློབ་མ་རྣམས་ཀྱིས་ཀྱང་མཚན་མ་ཙམ་མ་ཡིན་པར་སྣང་ལ་རང་བཞིན་མེད་པ་གཟུགས་ཀྱི་སྐུར་
མཐོང་བར་གྱུར་ཅིག་སྙམ་པས། བདེན་པ་གང་གིས་ཡེ་ཤེས་མཆོག །ཤེས་རབ་ཐབས་དག་དཀྱིལ་འཁོར་ཡིན། །བདེན་པ་དེ་ཡིས་མགོན་བདག་ལ། །ཁྱོད་ཀྱི་འདོད་པ་རབ་

རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །
དེ་བཞིན་ཉིད་ལས་ངེས་པར་སྐྱེས། །བདེན་པ་དེ་ཡིས་དཀྱིལ་འཁོར་དུ། །གཟུགས་བརྙན་གསལ་བར་སློབ་མ་རྣམས། །ཀུན་གྱི་དྲི་མ་མེད་མཐོང་ཤོག །ཅེས་ལན་གསུམ་
གྱིས་བདེན་སྟོབས་བརྗོད། སློབ་མ་དབང་བསྐུར་དང་འབྲེལ་ན། སླར་ཡང་། བདག་ནི་གཙོ་བོའི་དཀྱིལ་འཁོར་དུ། །སློབ་མ་རབ་ཏུ་གཞུག་པར་བགྱི། །སེམས་ཅན་དོན་དུ་བདག་གསོལ་
འདེབས༑ །བཟོད་པ་མཛད་དེ་དགོངས་སུ་གསོལ། །ཞེས་པས་གསོལ་བ་གདབ་པ་ལན་གསུམ་བྱའོ། །གཏོར་མ་རྣམས་བྲན་ཏེ། ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་
ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ།
དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་གླང་གི་ཤ ། །

༄༅། །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་
དུ་བྷྲཱུྃ་ལས་དྲི་ཆེན། ལྷོར་ཨཱྃ་ལས་རཀྟ། ནུབ་ཏུ་ཛཾ་ལས་བྱང་སེམས། བྱང་དུ་ཁཾ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་
མེ་ལོང་ལྟ་བུའི་ཡེ་ཤེས། ལྷོར་ཨཱྃ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། བྱང་དུ་ཁཾ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་
ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ་ཨི་ཨཱི་ཨུ་ཨཱུ་རྀ་རཱི་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿགཡས་སྐོར་གྱིས་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་
ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རཾ་ལས་ཉི་མའི་དཀྱིལ་
འཁོར༑ དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། རྡོ་རྗེའི་ལྟེ་བའིཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་

མེ་སྦར་བས་ཤ་ལྔ་བདུད་རྩི་ལྔ་རྣམས་བསྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེའི་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་
འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་རྣམས་ཧེ་རུ་ཀ་ཕྱག་གཉིས་པའི་རྣམ་པར་བྱོན་ཏེ་རྡོ་རྗེ་
ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོཾ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་
གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧིཞེས་གསུམ་མམ་ལྔ་བརྗོད་པས་བྱིན་གྱིས་བརླབ། དེ་ནས། མདུན་
བསྐྱེད་ཀྱི་དུར་ཁྲོད་བརྒྱད་དུ་ཧཱུྃ་བརྒྱད་ཡོངས་སུ་གྱུར་པ་ལས་ཤར་དུ་བརྒྱ་བྱིན། ལྷོར་གཤིན་རྗེ། ནུབ་ཏུ་ཆུ་ལྷ། བྱང་དུ་གནོད་སྦྱིན། ཤར་ལྷོར་མེ་ལྷ། ལྷོ་ནུབ་ཏུ་
སྲིན་པོ། ནུབ་བྱང་དུ་རླུང་ལྷ། བྱང་ཤར་དུ་དབང་ལྡན་ཏེ། ཐམས་ཅད་ཀྱང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་རིག་

༄༅། །མ་ལ་འཁྱུད་པ། དབང་ལྡན་གྱི་དུར་ཁྲོད་ཀྱི་སྟེང་གི་ཆར་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་ཨོ་དགུ་ཡོངས་སུ་གྱུར་པ་ལས་དབུས་
སུ་སྐུ་རྡོ་རྗེ། ཤར་དུ་དབང་ཕྱུག་ཆེན་པོ། ལྷོར་ལྷའི་དབང་པོ། ནུབ་ཏུ་ཚངས་པ། བྱང་དུ་ཁྱབ་འཇུག །ཤར་ལྷོར་འདོད་པའི་རྒྱལ་པོ། ལྷོ་ནུབ་ཏུ་ཚོགས་ཀྱི་
བདག་པོ། ནུབ་བྱང་དུ་བྷྲྀངྒི་རི་ཏི། བྱང་ཤར་དུ་གཞོན་ནུ་ཀཱརྟི་ཀ་སྟེ་ཐམས་ཅད་ཀྱང་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་
འདྲ་བའི་རིག་མ་ལ་འཁྱུད་པ། སྲིན་པོའི་དུར་ཁྲོད་ཀྱི་འོག་གི་ཆར་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་ཨཱདགུ་ཡོངས་སུ་གྱུར་པ་ལས་དབུས་སུ་
གསུང་རྡོ་རྗེ། ཤར་དུ་སྟོབས་ཀྱི་རྒྱུ། ལྷོར་དུང་སྐྱོང་། ནུབ་ཏུ་མཐའ་ཡས། བྱང་དུ་ནོར་རྒྱས། ཤར་ལྷོར་འཇོག་པོ། ལྷོ་ནུབ་ཏུ་རིགས་ལྡན། ནུབ་བྱང་དུ་
པདྨ༑ བྱང་ཤར་དུ་པདྨ་ཆེན་པོ་སྟེ་ཐམས་ཅད་ཀྱང་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲ་བའི་རིག་མ་ལ་འཁྱུད་པ།

འབྱུང་པོ་ཉེར་བཞི་པོ་འདི་དག་ཐམས་ཅད་པདྨ་དང་ཉི་མའི་གདན་ལ་ཞབས་གཡས་བརྐྱང་གི་སྟབས་ཀྱིས་བཞུགས་པ་རུས་པའི་རྒྱན་གྱིས་བརྒྱན་པ། རང་གི་ཐུགས་ཀའི་ཧཱུྃ་
ལས་འོད་ཟེར་འཕྲོས་པས་སྟེང་གི་ལྷ་ཐམས་ཅད་ལྷ་ཆེན་བརྒྱད་ལ་ཐིམ། ས་སྟེང་ན་གནས་པའི་སེམས་ཅན་ཐམས་ཅད་ཕྱོགས་སྐྱོང་བརྒྱད་ལ་ཐིམ། ས་འོག་ན་གནས་པའི་
སེམས་ཅན་ཐམས་ཅད་ཀླུ་ཆེན་བརྒྱད་ལ་ཐིམ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྐུ་གསུང་ཐུགས་རྡོ་རྗེའི་
དཀྱིལ་འཁོར་དང་བཅས་པའི་རྣམ་པར་ཨོཾ་བཛྲ་ས་མཱ་ཛ༔ ཨོ་བཛྲ་གོ་རཱི་ཨཱ་ཀཪྵ་ཡ་ཛཿ ཨོཾ་བཛྲ་ཙཽ་རི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལཱི་བནྡྷ་བྃ། ཨོཾ་བཛྲ་གྷསྨ་རི་ཝ་ཤཾ་
ཀུ་རུ་ཧོཿ དེ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། །
ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། སླར་ཡང་སྙིང་གའི་ཧཱུྃ་ལས་འོད་ཟེར་འཕྲོས་པས་

༄༅། །དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་
ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་
གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །བཅོམ་ལྡན་དེ་བཞིན་གཤེགས་པ་ཀུན་སོགས་དང་། སངས་རྒྱས་རྣམས་
ནི་སོགས་དང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་སྐུ་རྡོ་རྗེ་ལྷ་ཆེན་
བརྒྱད་དང་བཅས་པ་ལ་རྣམ་པར་སྣང་མཛད། ཕྱོགས་སྐྱོང་བརྒྱད་ལ་མི་བསྐྱོད་པ། གསུང་རྡོ་རྗེ་ཀླུ་ཆེན་བརྒྱད་དང་བཅས་པ་ལ་འོད་དཔག་མེད་ཀྱིས་དབུར་བརྒྱན་པ་
བསམས་ལ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཀཱ་ཡ་ཝཱཀྩིཏྟ་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཀཱ་ཡ་ཝཀྩིཏྟ་ཨོཾ་

བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཊཱ་ཀ་ས་པ་རི་ཝཱ་ར་ཀཱ་ཡ་ཝཱཀྩིཏྟ་ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་
ར་ཀཱ་ཡ་ཝཱཀྩིཏྟ་ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་པྲ་ཏིཙྪ་སྭཱ་ཧཱས་ཆུ་བཞི་དབུལ། ཨི་དམ་ཡན་ཆད་ལ་པད་སྐོར་དང་། མན་ཆད་ལ་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ཕྱག་རྒྱ་དང་བཅས། ཨོ་བྷ་ག་ཝཱན་མ་ཧཱ་ཀ་རུ་ཎི་
ཀ་པཉྩ་ཌཱ་ཀ་ས་པ་རི་ཝཱ་ར་ཀཱ་ཡ་ཝཱཀྩིཏྟ་ཨིན། ཛ་མ། ཛ་ལ། ཛཀྑ། བྷ་ཏ། བཧྣི། བཱ་ཨུ། རཀྑ། ཙནྡ། སུཛྫ། མཱ་ད། པཔྤ་ཏ་ལ་པཱ་ཏ་ལཾ།
ཨཊྛ་སཔྤ་སྭཱ་ཧཱ། ཨི་དཾ་བ་ལིཾ། བྷུཉྫ། ཛི་གྷ། ཕུལླ། དྷཱུཔྤ། མཱྃ་ས། པིཾ་གྷ། ཨམྦྷ། སཔྤ། ཀཛྫ། སཱ་དཱ། ཁནྟི། ཁུ་ཎི། ཕེ་ཌ། གཱ་ད།
ཨོཾ་ཨ་ཀཱ་རོ་མུ་ཁྃ། སརྦ་དྷརྨཱ་ཎཱྃ། ཨཱདྱ་ནུཏྤནྣ་ཏྭ་ཏ། ཨོཾ་ཨཱཿཧཱུྃ་ཕཊ་སྭཱ་ཧཱ། ཞེས་ལན་གསུམ་མམ་ལྔ་ལ་སོགས་པ་བརྗོད་པས་མགྲོན་རྣམས་མཉེས་ཤིང་ཚིམ་ནས་ཅི་འདོད་པའི་དངོས་གྲུབ་སྩོལ་བར་བསམ།
ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར། ཧཱུྃ་ཨོཾ་ཏྲཱྃ་ཨོཾ་ཁྃ། མཱྃ་ལཱྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ  །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་

༄༅། །མྃ་མྃ། ཏྃ་ཀྃ་ཀྃ་ཝྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿༀ་ཨཱཿཧཱུྃ་གིས་ནང་མཆོད་འཐོར། རྡོ་རྗེ་དྲིལ་བུས་མགོ་དྲངས་པའི་རོལ་ཆེན་འཁོར་རྡུང་གསུམ་ནས་རྒྱུན་དཀྲོལ་དང་། དྲིལ་བུ་སུམ་བརྡུང་བྱ་ཞིང་། །
དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་
བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་
འཁྱུད་པ་ཉིད། །ཅེས་ཡིད་བྱུང་གི་མཆོད་པ་དང་། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་
བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །དང་། མི་
བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོར་ཕྱག་འཚལ་བསྟོད། །རྣམ་པར་སྣང་།

མཛད་དག་པ་སྟེ། །རྡོ་རྗེ་ཞི་བ་དགའ་ཆེན་པོ། །རང་བཞིན་གྱིས་ནི་འོད་གསལ་མཆོག །སངས་རྒྱས་མཁའ་འགྲོར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་
ཟབ༑ །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པས་གོས་པ་མེད། །རིན་ཆེན་མཁའ་འགྲོར་ཕྱག་འཚལ་བསྟོད། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་རྡོ་
རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །པདྨ་མཁའ་འགྲོར་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་
རྫོགས་མཛད་པ། །དངོས་ཀུན་དག་པ་ཉིད་ལས་བྱུང་། །སྣ་ཚོགས་མཁའ་འགྲོར་ཕྱག་འཚལ་བསྟོད། །ཅེས་པས་བསྟོད་མཐར། རོལ་ཆེན་འཁོར་བརྡུང་གསུམ་ནས་སྔར་བཞིན་རྒྱུན་དཀྲོལ་དང་།
རྡོ་རྗེ་སྙིང་གར་བཟུང་། དྲིལ་བུ་ཆིག་བརྡུང་དང་བཅས། ལྷ་ཆེན་བརྒྱད་པོ་འཁོར་དང་བཅས། །ཀླུ་ཆེན་བརྒྱད་པོ་འཁོར་དང་བཅས། །འཇིག་རྟེན་སྐྱོང་བ་བརྒྱད་པོ་དང་། །གནོད་
སྦྱིན་ཚོགས་རྣམས་མ་ལུས་དང་། །སྲིན་པོའི༴ འབྱུང་པོའི༴ ཡི་དྭགས༴ ཤ་ཟའི༴ སྨྱོ་བྱེད༴ བརྗེད་བྱེད༴ མཁའ་འགྲོའི༴ མ་མོའི་ཚོགས་

༄༅། །རྣམས༴ དེ་ལ་སོགས་ཏེ་འབྱུང་པོའི་ཚོགས། །མ་ལུས་ཇི་སྙེད་ཡོད་པ་རྣམས། །འདིར་གཤེགས་བདག་ལ་དགོངས་སུ་གསོལ། །མཆོད་སྦྱིན་གཏོར་།
མ་འདི་བསྣམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་
ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་
མཛོད༑ །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །
འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་ཐམས་ཅད་འགྲུབ་པ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་
པའི་མཐར་འཁོར་བརྡུང་གསུམ་གྱིས་བསྡུད་དོ། །དེ་ནས་གུར་ཞལ་ལས་མགོན་མཁའ་འགྲོ་སྤྱི་གཏོར་རྣམས་མཛེས་རྒྱན་ལྟར་ཕུལ་ལ་རྡོ་རྗེའི་གླུ། བཀྲ་ཤིས་སྨོན་ལམ་རྣམས་བྱ། སློབ་མ་དབང་བསྐུར་ནི། དཀྱིལ་འཁོར་ཡོལ་བས་བསྒྲིབས་ཏེ་སྟ་

གོན་གྱི་གྲལ་རིམ་བཞིན་འཁོད་པ་ལ་མཚམས་སྦྱོར་རྒྱས་བསྡུས་ཅི་རིགས་དང་བཅས་པས་བསྐུར་རོ། །རྗེས་ཆོག་ལ་མཆོད་པ་རྣམས་ཁ་གསོལ་ནས། བསང་སྦྱངས་བྱིན་གྱིས་བརླབ། ཕྱི་ནང་ཡིད་བྱུང་གི་མཆོད་པ་དང་བསྟོད་པ་སྟ་གོན་གྱི་རྗེས་ཆོག་ལྟར་བྱ་བར་
གསུངས་པས། ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་
རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་
ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་སྭཱ་ཧཱ།
ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་གྱིས་བྱིན་གྱིས་བརླབ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ་སོགས་ནས་ཤབྡ་ཨཱཿཧཱུྃ་བར་དང་། རོལ་ཆེན་
དང་བཅས་གྷཎྜེ་ར་ཎི་བརྗོད་པས་ཕྱི་མཆོད། ཧཱུྃ་ཨོཾ་ཏྲཱྃ་ཨཱྃ་ཁྃ། མཱྃ་ལྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་ཝྃ་བཱྃ་མྃ་མྃ།

༄༅། །ཏྃ་ཀྃ་ཀྃ་ཝྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿཨོཾ་ཨཱཿཧཱུྃ་གིས་ནང་མཆོད། སླར་ཡང་རོལ་ཆེན་དང་བཅས་པས། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་
རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་
ཏེའུ་བརྡུང་། །འདི་རྣམས་ཀྱིས་ནི་གཙོ་བོ་མཆོད། །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །ཅེས་ཡིད་བྱུང་གི་མཆོད་པ་དང་། ཁྱོད་
ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཏེ། །སྙིང་རྗེའི་ཐུགས་ཀྱིས་
སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །ཞེས་པས་བསྟོད། ཐལ་མོ་སྦྱར་ཏེ། བཅོམ་ལྡན་འདས་
བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཧེ་རུ་ཀའི་ཡིག་བརྒྱ་ལན་གསུམ་དང་། མ་འབྱོར་པ་དང་སོགས་ཀྱིས་བཟོད་པ་

གསོལ༑ ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་
ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། །བྱེ་བྲག་ཏུ་
ཡང་རྡུལ་ཚོན་གྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་གཤེགས་གསོལ་གྱི་ཆོ་ག་མ་བྱས་ཀྱི་བར་དུ་བརྟན་པར་བཞུགས་སུ་གསོལ།
བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་བརྗོད་ཅིང་
མེ་ཏོག་འཐོར་ཚུལ་བྱ། རས་བྲིས་ཀྱི་ཕྱོགས་ཡིན་ན། གཞན་འདྲ་བ་ལས། བྱེ་བྲག་ཏུ་ཡང་རས་བྲིས་ཀྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་འབྱུང་
བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། ཞེས་སོགས་བརྗོད། དེ་གཉིས་གང་ལྟར་ཡང་། ཨོ་ཁྱེད་ཀྱིས་སེམས་ཅན་དོན་ཀུན་མཛད། །ཅེས་སོགས་ཀྱི་

༄༅། །མཐར་མཐེབ་སྲིན་གྱིས་སེ་གོལ་ཕྱིར་གཏོགས་ཅིང་། ཨོ་བཛྲ་མུརྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་ཛཿཧཱུྃ་བྃ་ཧོཿརང་
ལ་གཉིས་སུ་མེད་པར་ཐིམ། རང་གི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་
ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ་ཞེས་བསྲུང་།
ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀྐ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧྃ། ཞེས་པས་ང་རྒྱལ་བཟུང་ངོ་། །དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱིས་བསོད་
ནམས་ཡེ་ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གིས་དུས་གསུམ་དགེ་བ་ཅི་བསགས་པ། །
ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །བླ་མེད་ཐེག་པ་ཆེན་པོའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་བདག་ཉིད་ཤོག །བདག་ཀྱང་སངས་

རྒྱས་མ་ཐོབ་བར། །སྐྱེ་དང་སྐྱེ་བར་གནས་བཟང་པོ། །རིགས་བཟང་སྤྱོད་པ་བཟང་བ་དང་། །གྲོགས་བཟང་བླ་མས་རྗེས་འཛིན་ཤོག །ཚུལ་ཁྲིམས་དག་ཅིང་།
མཁས་ལ་སྤྲིན། །རྣམ་པར་དག་ཅིང་རྒྱུ་གཅིག་པ། །བསྐལ་བཟང་སྤྱོད་པས་རྣམ་བརྒྱན་ཏེ། །ཐོས་ནས་གཞན་ལ་སྟོན་པར་ཤོག །མགོ་བོར་བླ་མའི་ཅོད་པན་
འཆང་༑ །ལག་པས་ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་བཟླས། །ཡིད་ཀྱིས་ཟུང་འཇུག་བསྒོམ་པར་ཤོག །འདི་ནས་བྱང་ཆུབ་སྙིང་པོའི་
བར༑ །བླ་མ་ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་ལ་བྱ་བ་བྱེད་པར་ཤོག །སེམས་ཅན་ཐམས་ཅད་བདེ་གྱུར་ཅིག །སེམས་ཅན་
ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་རྒྱས་མྱུར་ཐོབ་ཤོག །རྒྱལ་མཚན་རྩེ་མོ་སོགས་ནས་དཀོན་མཆོག་གསུམ་གྱི་བཀྲ་ཤིས་
ཤོག ༑ཅེས་པའི་བར་སྤྱི་ལྟར་བྱའོ། །རྡུལ་ཚོན་གཤེགས་གསོལ་གྱི་ཉིན་རྗེས་ཆོག་མ་བྱས་གོང་དུ་ལས་རྡོར་གྱིས། བུམ་པ་གཉིས་ཤར་སྒོའི་རྟ་བབས་ཀྱི་གཡས་གཡོན་དུ་ཁ་ཤར་དུ་བསྟན་ནས་བཞག །ཤོག་སྒོར་དང་།

༄༅། །སྒོས་མཆོད་རྣམས་རིམ་གྱིས་བསྡུ། རྗེས་ཆོག་གི་མཆོད་བསྟོད་ཚར་བ་དང་། དཔོན་སློབ་རྣམས་དཀྱིལ་འཁོར་གྱི་ཤར་ངོས་སུ་བཞེངས་ཏེ། བཅོམ་ལྡན་འདས་སོགས་ཀྱིས་དངོས་གྲུབ་བླང་། ཡིག་བརྒྱ་མང་དུ་བཟླ། དེའི་
ཚེ་སྤྱི་མཆོད་ཞལ་ཟས་ནས་བཟུང་མཐའ་ནས་རིམ་གྱིས་བསྡུས། གཏོར་མ་རྣམས་ཀྱང་མས་རིམ་གྱིས་བསྡུ། དེ་ནས། མ་འབྱོར་པ་དང་ཉམས་པ་དང་། །ཞེས་སོགས་དང་། བདག་ཅག་ལས་དང་པོ་པ་སོགས་ཀྱིས་ནོངས་པ་
བཟོད་པར་གསོལ། ཨོ་ཁྱེད་ཀྱིས་སེམས་ཅན་སོགས་ལན་གསུམ་དང་། ཨོཾ་བཛྲ་མུཿ རྡུལ་ཚོན་གྱི་དཀྱིལ་འཁོར་དང་། བུམ་པ་དང་། གཏོར་མགྲོན་གྱི་ཡེ་ཤེས་པ་རྣམས་རང་བཞིན་
གྱི་གནས་སུ་གཤེགས། དམ་ཚིག་པ་རྣམས་ཛཿཧཱུྃ་བྃ་ཧོཿརང་ལ་གཉིས་སུ་མེད་པར་ཐིམ་ཨོཾ་ཨཱཿཧཱུྃ་ཞེས་བརྗོད། རོལ་མོ་དང་བཅས་དེ་ཁོ་ན་ཉིད་ཀྱི་དོན་དྲན་བཞིན་པས་ཨ་ཀཱ་རོའི་སྔགས་དང་། ཨོཾ་གི་ལི་གི་
ལི་ཧཱུྃ་ཛཿསྭཱ་ཧཱ་ཞེས་བརྗོད་ཅིང་རྡོ་རྗེའི་རྩེས་དབང་ལྡན་གྱི་རྩིག་པ་དང་པོ་བཤིག །ལྷའི་མཚན་མ་རྣམས་ནས་ཅུང་ཟད་བླངས་ཏེ་སྤྱི་བོར་བཞག །རྡུལ་ཚོན་མཐའ་ནས་རིམ་གྱིས་བསྡུས་ཏེ་ཟ་མ་ཏོག་ལ་སོགས་པར་བླུགས་ལ། བཀུར་སྟི་དང་བཅས་པས་ཆུ་
བོ་ཆེན་པོར་སྤྱན་དྲངས་ཏེ་ཆོ་ག་ལོགས་སུ་རྟོག་པར་བྱའོ། །ཐིག་རྗེས་རྣམས་དྲི་ཞིམ་པོའི་ཆུས་མི་མངོན་པར་ཕྱིས་ལ་མེ་ཏོག་གཏོར། ཕུར་ཁུང་སོ་སོའི་མདུན་དུ་སོང་སྟེ་ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་གཉིས་བསྣོལ་བ་སྐམ་པའི་ཕྱག་རྒྱ་དང་། ཨོཾ་

བཛྲ་ཀཱི་ལ་ཨུཏི་ལ་ཡ་སརྦ་ཀི་ལན། བཛྲ་དྷ་ར་ཨ་ཛྙཱ་པ་ཡ་ཧཱུྃ་ཧཱུྃ་ཧཱུྃ་ཧཱུྃ་ཕཊ་ཧོ། ཞེས་པས་ཕུར་བུ་བྱུང་ལ། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་ལོ་ཙ་ནེ་སརྦ་ཨརྠ་སཱ་དྷ་ནི་སྭཱ་ཧཱ། ཞེས་བརྒྱ་རྩ་
བརྒྱད་བཟླས་པའི་འོ་མས་བགེགས་རྣམས་ཀྱི་རྨ་བཀྲུས་ཤིང་སོས་པར་བསམས་ལ་ཕུར་ཁུང་རྣམས་དགང་ངོ༌། །དེ་དག་གི་གོ་རིམ་ནི། ཐོག་མར་འོག་གི་ཕུར་བུ། དེ་ནས་སྟེང་། དེ་ནས་ནུབ་བྱང་སོགས་མཚམས་དང་ཕྱོགས་རྣམས་གཡོན་སྐོར་
གྱིས་བསྡུས་ལ་དབེན་པར་བཞག །གོང་དུ་ཡན་ལག་བཞི་རྫོགས་བྱས་པ་ཡིན་ན། སྐབས་འདིར་ཕུར་བུའི་ཡེ་ཤེས་པ་གཤེགས་པ་སོགས་དགོས་ཀྱང་དཀྱུས་མ་འདི་ལ་མི་དགོས་སོ། །དཀྱིལ་འཁོར་གྱི་ཤུལ་དུ་འབྱུང་པོ་རྣམས་ལ་རྒྱས་པ་སྤྲོ་ན་ཕྱི་རོལ་
གཏོར་མ་ལྟར་དང་། བསྡུ་ན་སྔོན་འགྲོའི་སྐབས་བཞིན་གཏོར་མ་བཏང་ལ། ཡིད་ལ་འདོད་པ་ཀུན་འགྲུབ་ཤོག །ཅེས་པའི་རྗེས་སུ་སྲུང་མའི་དབང་པོ་ཁྱེད་རྣམས་རང་བཞིན་གྱི་གནས་སུ་གཤེགས་
ནས༑ བདག་ཅག་འཁོར་དང་བཅས་པ་རྣམས་ཀྱི་ཆོས་སྒྲུབ་པའི་འགལ་རྐྱེན་བར་ཆད་ཐམས་ཅད་ཞི་བ་དང་། བསམ་དོན་ཐམས་ཅད་ཡིད་བཞིན་དུ་འགྲུབ་པར་མཛད་
དུ་གསོལ། །ཞེས་བརྗོད། རྒྱས་པ་ལྟར་ན་རྡོ་རྗེའི་གླུ་མན་ཆད་ཕྱི་རོལ་གཏོར་མའི་སྐབས་བཞིན་ལ། གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་

༄༅། །རྣམས་རང་ལ་ཐིམ་ཞེས་དང་། བསྡུས་པ་ཡིན་ན། མུཞེས་པས་གཤེགས་པར་བསམ་པ་ཙམ་ལས་མི་དགོས། གང་ལྟར་ཡང་རང་གི་མིག་ཏུ་གཏི་མུག་རྡོ་རྗེ་མ་སོགས་ཀྱིས་བསྲུང་། དགེ་བ་
འདི་ཡིས་ནམ་མཁའི་མཐའ་ཀླས་པའི། །ཞེས་སོགས་ཀྱི་བསྔོ་སྨོན་དང་། མཛད་པ་བཅུ་གཉིས་ཀྱི་བཀྲ་ཤིས་སོགས་རྒྱས་པར་བྱས་ལ་མེ་ཏོག་གི་ཆར་དབབ་བོ། །དེ་ལྟར་དཔལ་ཀྱེ་རྡོ་རྗེའི་བཤད་པའི་རྒྱུད་མཁའ་འགྲོ་མ་རྡོ་
རྗེ་གུར་ནས་གསུངས་པའི་མཁའ་འགྲོ་ལྔ་རིགས་བསྡུས་པའི་དཀྱིལ་འཁོར་གྱི་ཆོ་གའི་ལག་ལེན་ནག་པོ་འགྲོ་ཤེས་ཡ་མུ་ནའི་ཀླུང་ཆེན་རབ་གཙང་མྱུར་འབབ་མ་ཞེས་བྱ་བ་འདི་ནི། གསར་བུ་དཔེ་ཚོགས་མང་པོ་གུང་བསྒྲིགས་མི་ཐུབ་པ་རྣམས་ལ་
ཕན་པའི་ཕྱིར་དང་། གྲ་སའི་ཕྱག་བཞེས་ཀྱི་རྒྱུན་བཟང་པོ་མི་ནུབ་པར་བྱ་བའི་ཕྱིར། ཀུན་མཁྱེན་ཆོས་ཀྱི་རྒྱལ་པོའི་གསུང་རབ་སྒྲུབ་དཀྱིལ་གཉིས། འཇམ་དབྱངས་དཀོན་མཆོག་ལྷུན་གྲུབ་ཀྱི་གསལ་བྱེད་སོགས་གུང་བསྒྲིགས། རྗེ་བཙུན་
སྐུ་མཆེད། བླ་མ་དམ་པ་བསོད་ནམས་རྒྱལ་མཚན། ཤར་ཆེན་རིན་པོ་ཆེ་སོགས་ཀྱི་གསུང་རབ་ལའང་ལེགས་པར་བརྟགས་ཤིང་དཔྱད། ཨེ་ཝཾ་པའི་རྡོ་རྗེ་སློབ་དཔོན་བགྲེས་གཤེགས་རྣམས་ཀྱི་ཕྱག་བཞེས་རྣམ་དག་གིས་འཚམས་སྦྱར་ཏེ།
མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་མཆེད་དབོན་རྣམས་ཀྱི་བཀའ་དྲིན་གྱིས་འཚོ་བ་རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་ཞེས་བོད་པས་ཤྲཱི་ཨེ་ཝཾ་དྷརྨ་མཱ་ན་དུ་ཐོག་མར་བྲིས་ཤིང་།

མདོ་སྨད་ལྷུན་གྲུབ་སྟེང་གི་ཆོས་སྡེར་གྲུབ་པར་བགྱིས་པའོ། །འདི་ནི་མཛུབ་ཁྲིད་མཁན་གྱི་ཚབ་ལྟ་བུ་ཡིན་གྱིས་གཞུང་དངོས་མ་ཡིན་པས། རྩོམ་སོགས་ཀྱི་སྤྲོས་པ་དང་། བཤད་ཚད་བཀོད་པ་མེད་པའི་རྒྱུ་མཚན་ཀུན་གྱིས་དགོངས་འཚལ། །
༈ སློབ་མ་དབང་བསྐུར་གྱི་སྐབས་མཚམས་སྦྱོར་དུ་སོགས་ཁོང་ཡོད་པ་འདི་ལྟ་སྟེ། སྟ་གོན་གྱི་གསོལ་གདབ་ནི། སྐྱེ་རྒ་ན་དང་འཆི་བ་ཡི། །ཆུ་སྲིན་ལ་སོགས་འཇིགས་དང་བཅས། །སྲིད་པའི་རྒྱ་
མཚོར་བྱིང་བ་ལས། །འདོན་པར་མཛད་པ་ཁྱོད་འབའ་ཞིག །དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་
ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་
འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཞེས་དང་། སྔགས་ཀྱི་ཐེག་པ་གཟུང་བར་
གདམས་པ་ནི། ཁྱོད་ནི་ཚུལ་ཆེན་སྣོད་ཡིན་གྱིས། །བུ་ཚུར་ཐེག་པ་ཆེན་པོ་ཡི། །གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་ཡང་དག་བཤད་པར་བྱ། །རྫོགས་པའི་།

༄༅། །སངས་རྒྱས་གང་འདས་དང་། །དེ་བཞིན་གང་དག་མ་བྱོན་དང་། །ད་ལྟར་བྱུང་བའི་མགོན་པོ་རྣམས། །འགྲོ་ལ་ཕན་ཕྱིར་བཞུགས་པ་དག །དེ་
དག་ཀུན་གྱིས་གསང་སྔགས་ཀྱི། །ཆོ་ག་བཟང་པོ་འདི་མཁྱེན་ནས། །དཔའ་བོས་བྱང་ཆུབ་ཤིང་དྲུང་དུ། །ཐམས་ཅད་མཁྱེན་པ་མཚན་མེད་བརྙེས། །གསང་
སྔགས་སྦྱོར་བ་མཉམ་མེད་དེས། །ཤཱཀྱ་སེང་གེ་སྐྱོབ་པ་ཡིས། །བདུད་སྡེ་ཤིན་ཏུ་མི་བཟད་པ། །དཔུང་ཆེན་དག་ཀྱང་དེ་ཡིས་བཅོམ། །དེ་བས་ཀུན་མཁྱེན་ཐོབ་
བྱའི་ཕྱིར། །བུ་ཡིས་བློ་གྲོས་འདི་གྱིས་ཤིག །ཅེས་དང་། རྒྱུན་བཤགས་ནི། བདག་གི་ཐོག་མ་མེད་དུས་ནས། །ལོག་རྟོག་དབང་གིས་སྡིག་བགྱིས་གང་། །ཐུགས་རྗེའི་
མངའ་བདག་ཁྱེད་རྣམས་ཀྱི། །སྤྱན་སྔར་བཤགས་ཀྱི་སླན་ཆད་བསྡམ། །རྒྱལ་དང་དེ་ཡི་སྲས་རྣམས་དང་། །རང་སངས་རྒྱས་དང་དགྲ་བཅོམ་དང་། །འགྲོ་བའི་
བསོད་ནམས་མ་ལུས་པ། །དེ་དག་ཀུན་ལ་ཡི་རང་ངོ༌། །ཀུན་འདོད་དབུགས་འབྱིན་གསོལ་མཛད་པའི། །སངས་རྒྱས་ཀུན་ལ་བདག་བསྐུལ་བས། །བསྟན་པ་

ནམ་མཁའི་མཐའ་མཉམ་པར། །འཇིག་རྟེན་ཀུན་སྡིག་མེད་སྣང་མཛོད། །འགྲོ་ཀུན་སངས་རྒྱས་གྱུར་གྱི་བར། །དེ་སྲིད་མགོན་པོ་བཞུགས་ནས་ནི། །ནམ་ཡང་མྱ་
ངན་མི་འདའ་བར། །ཐལ་མོ་སྦྱར་ནས་གསོལ་བར་འཚལ། །ལུས་ངག་ཡིད་ཀྱི་བསོད་ནམས་ནི། །བགྱིས་སམ་བགྱིད་དུ་སྩལ་བ་དང་། །རྗེས་སུ་ཡི་རང་གང་
ཅིའང་རུང་། །དེས་ནི་འཇིག་རྟེན་ཀུན་མཁྱེན་ཤོག །གང་དང་གང་གིས་འདུལ་འགྱུར་བ། །དེ་དང་དེ་ཡི་སྐུར་སྟོན་ཞིང་། །སྣ་ཚོགས་གཟུགས་ནོར་ལྟ་བུ་ཡི། །
རྫོགས་སངས་རྒྱས་ལ་སྐྱབས་སུ་མཆི། །ཀུན་རྟོག་མ་ལུས་དག་གྱུར་པ། །རང་རིག་ཡང་དག་ཡེ་ཤེས་བསྐྱེད། །ལྷན་ཅིག་སྐྱེས་དགའི་ངོ་བོ་ཉིད། །དམ་པའི་ཆོས་
ལ་སྐྱབས་སུ་མཆི། །གོ་རིམ་ཇི་བཞིན་དབང་བསྐུར་ཐོབ། །མ་ལོག་ལམ་ལ་ངེས་གནས་པའི། །སྲས་མཆོག་འཁོར་འདུས་དགེ་འདུན་ལ། །རྟག་པར་བདག་ནི་
སྐྱབས་སུ་མཆི། །ཡང་དག་ཡེ་ཤེས་མེ་བོ་ཆེ། །སྒྲིབ་པ་མ་ལུས་སྤང་བའི་ཕྱིར། །གཏི་མུག་མུན་པ་བསལ་བ་དང་། །བྱང་ཆུབ་མཆོག་ཏུ་སེམས་བསྐྱེད་དོ། །

༄༅། །རྒྱལ་སྲས་དཔའ་བོ་རྣམས་ཀྱི་ལམ། །སྤྱོད་པ་དཔག་ཡས་གང་ཡིན་དང་། །མ་བཅོས་ཇི་བཞིན་ལམ་གནས་ལ། །ད་ནི་ཡང་དག་གནས་པར་བགྱི། །།
ཞེས་དང་། སྡོམ་པ་བསྒྲག་པ་ནི། སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་སྐྱབས་སུ་སོང་། །འདི་ནི་སངས་རྒྱས་རིགས་དག་པའི། །སྡོམ་པ་བརྟན་
པོར་གྱུར་པའོ། །རྡོ་རྗེ་དྲིལ་བུ་ཕྱག་རྒྱ་ཡང་། །བློ་ཆེན་ཁྱོད་ཀྱིས་གཟུང་བར་བྱ། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་བཤད་དོ། །སློབ་
དཔོན་ཁྱོད་ཀྱིས་གཟུང་བར་བྱ། །བླ་མ་སངས་རྒྱས་ཀུན་དང་མཉམ། །འདི་ནི་རྡོ་རྗེའི་རིགས་དག་པའི། །སྡོམ་པ་དམ་ཚིག་ཡིན་པར་གསུངས། །རིན་ཆེན་
རིགས་མཆོག་ཆེན་པོ་ལ། །ཉིན་དང་མཚན་མོ་ལན་གསུམ་དུ། །ཟང་ཟིང་མི་འཇིགས་ཆོས་དང་བྱམས། །སྦྱིན་པ་རྣམ་བཞི་རྟག་ཏུ་སྦྱིན། །ཕྱི་དང་གསང་བ་ཐེག་
པ་གསུམ། །དམ་ཆོས་ཁྱོད་ཀྱིས་གཟུང་བར་བྱ། །འདི་ནི་པདྨའི་རིགས་དག་པའི། །དམ་ཚིག་སྡོམ་པ་ཡིན་པར་གསུངས། །ལས་ཀྱི་རིགས་མཆོག་ཆེན་པོ་ལ། །

སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བྱ། །མཆོད་པའི་ལས་ཀྱང་ཅི་ནུས་བྱ། །དེ་ལས་གཞན་ཡང་བཅུ་བཞི་ནི། །ཕས་ཕམ་པར་ནི་རབ་
ཏུ་བཤད། །སྤང་ཞིང་དོར་བར་མི་བྱ་སྟེ། །རྩ་བའི་ལྟུང་བ་ཞེས་བཤད་དོ། །ཉིན་དང་མཚན་མོ་ལན་གསུམ་དུ། །ཉིན་རེ་ཞིང་ནི་བཟླ་བར་བྱ། །གལ་ཏེ་ཉམས་
གྱུར་རྣལ་འབྱོར་པ། །ཁ་ན་མ་ཐོ་སྦོམ་པོར་འགྱུར། །ཁྱོད་ཀྱིས་སྲོག་ཆགས་གསད་མི་བྱ། །མ་བྱིན་པའང་མི་བླང་ངོ༌། །འདོད་པས་ལོག་པར་མི་སྤྱད་ཅིང་། །
རྫུན་དུ་སྨྲ་བར་མི་བྱའོ། །ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་པར་སྤང་བར་བྱ། །སེམས་ཅན་འདུལ་ཕྱིར་མ་གཏོགས་པ། །བྱ་བ་མ་ཡིན་ཐམས་ཅད་སྤང་།།
དམ་པ་ཉེ་བར་བསྟེན་བྱ་ཞིང་། །རྣལ་འབྱོར་པ་ཀུན་བསྙེན་བཀུར་བྱ། །ལུས་ཀྱི་ལས་ནི་རྣམ་གསུམ་དང་། །ངག་གི་རྣམ་པ་བཞི་དག་དང་། །ཡིད་ཀྱི་རྣམ་པ་
གསུམ་དག་ནི། །ཅི་ནུས་པར་ནི་རྗེས་སུ་སྐྱོང་། །ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་མིན། །འཁོར་བ་དག་ཀྱང་ཡོངས་མི་སྤང་། །

༄༅། །རྟག་ཏུ་མྱ་ངན་འདར་མི་ཆགས། །ལྷ་དང་ལྷ་མིན་གསང་བ་པ། །ཁྱོད་ཀྱིས་བརྙས་པར་མི་བྱ་ཡི། །ཕྱག་རྒྱ་བཞོན་པ་མཚོན་ཆ་དང་། །མཚན་མ་
འགོམ་པར་མི་བྱའོ། །འདི་དག་དམ་ཚིག་ཡིན་པར་བཤད། །ཁྱོད་ཀྱིས་རྟག་ཏུ་བསྲུང་བར་བྱ། །རྗེས་མཐུན་སྡོམ་པ་རྒྱ་ཆེར་ནི། །གསང་བའི་རྒྱུད་ལས་རབ་ཏུ་
བཤད༑ །ཅེས་སོ། །གཟུང་བའི་རྗེས་ཟློས་ནི། གཙོ་བོས་ཇི་ལྟར་བཀའ་སྩལ་པ། །དེ་བཞིན་དུ་ནི་བགྱིད་པར་འཚལ། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་
ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་
དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་
གསུམ༑ །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང་། །རྡོ་རྗེའི་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །

ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་
དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་
པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་
ཅི་ནུས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་
གཟུང་༑ །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱུང་བ་དབུགས་དབྱུང་ཞིང་། །སེམས་ཅན་མྱ་ངན་
འདས་ལ་འགོད། །ཅེས་སྤྱི་དང་འདྲ་བར་མཛད། ཆོས་ཟབ་མོ་བཤད་པ་ནི། བདག་ཉིད་ཆེན་པོ་ཁྱེད་རྣམས་ཀྱིས། །རྙེད་པ་མཉམ་མེད་དེ་རིང་རྙེད། །གང་ཕྱིར་རྒྱལ་བ་སྲས་

༄༅། །བཅས་ལ། །བདག་ཉིད་ཆེན་པོ་ཀུན་གྱིས་ནི། །བསྟན་པ་འདི་ལ་ཁྱེད་རྣམས་ཀུན། །ཡོངས་སུ་བཟུང་སྟེ་སྐྱེ་བཞིན་པ། །དེ་ཕྱིར་ཁྱེད་རྣམས་ཐེག་
ཆེན་ལ། །སང་ནི་རབ་ཏུ་སྐྱེ་བར་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །ཁྱེད་རྣམས་དེར་ནི་དོང་བས་ན། །དེ་
བཞིན་གཤེགས་པ་རྣམས་སུ་འགྱུར། །རང་བྱུང་སྐལ་བ་ཆེན་པོ་པ། །འཇིག་རྟེན་ཀུན་གྱི་མཆོད་ཆེན་ཏེ། །ཡོད་དང་མེད་ལས་རྣམ་པར་འདས། །ནམ་མཁའ་
བཞིན་དུ་དྲི་མ་མེད། །ཟབ་མོ་རྟོག་གེ་ཐམས་ཅད་ཀྱིས། །རབ་ཏུ་མི་རྟོག་གནས་མེད་པ། །སྤྲོས་པ་ཀུན་དང་བྲལ་བ་སྟེ། །སྤྲོས་པ་ཀུན་གྱིས་རྣམ་པར་སྤྲོས། །
ལས་དང་བྱ་བ་ལ་སོགས་བྲལ། །བདེན་པ་གཉིས་ལ་གནས་པ་ཡིས། །ཐེག་པ་རབ་ཀྱི་མཆོག་འདི་ནི། །ཚུལ་ལ་གནས་ན་ཐོབ་པར་འགྱུར། །ཞེས་པ་རྣམས་སོ།། །།
༈ ན་མོ་གུ་རུཤྩ་པཉྩ་ཌཱ་ཀ་མཎྜ་ལཱ་ནཱཾ་དེ་ཝ་སཾ་གྷེ་བྷྱཿ གུར་རིགས་བསྡུས་ཀྱི་ཐིག་གི་ལག་ལེན་གོ་བདེར་བཀྲོལ་ན། རྗེ་རྡོ་རྗེ་འཆང་གི་དུས་མཆོད་ཆེན་མོའི་སྐབས་སོགས་

སུ་དཀྱིལ་འཁོར་བདུན་ནམ་ལྔ་མཉམ་དུ་བཏང་ཚེ། གུར་པས་ཤདྡྷའི་རྒྱ་གཞུང་གི་ཐིག་ངེས་པར་འདེབས་སྲོལ་ཡོད་དེ། རྒྱུ་མཚན་དཀྱིལ་འཁོར་གཞན་རྣམས་ལའང་
ས་ཆོག་ཡོད་མོད། གུར་པའི་ས་ཆོག་ཅུང་ཟད་རྒྱས་ཤིང་གནས་ཁང་དང་རྫས་བྱིན་རླབས། ཕྱོགས་བཞིའི་གཏོར་མ་སོགས་གནད་དོན་ཆེ་བ་འགའ་རེ་ཡང་དམིགས་
བསལ་དུ་ཡོད་པ་དཀྱིལ་འཁོར་གྱི་ཁང་པ་གཅིག་ཏུ་འདྲི་བའི་དཀྱིལ་འཁོར་ཐམས་ཅད་ཀྱི་ཡན་ལག་ཏུ་འགྱུར་ཞིང་། གུར་གར་གྱི་ལག་ལེན་མ་ཆད་ན་ཀྱེ་རྡོར་སོགས་
དཀྱིལ་འཁོར་གཞན་དྲུག་པོའི་ས་ཆོག་རྟོགས་སླ་བ་སོགས་རྒྱུ་མཚན་མང་། དེ་མཚུངས་སྐྱ་ཐིག་ལ་རྒྱ་གཞུང་འདེབས་པའང་རྒྱས་པའི་ཡན་ལག་ཐམས་ཅད་མཉམ་འགྲོ་ཡིན་
པར་མ་ཟད། ནང་ཐིག་གི་ཆ་གུར་པ་ལ་རང་འགྲིག་ཏུ་ཡོང་བ་སོགས་མང་། སྔོན་རང་རེའི་བསྒྲིགས་དང་ཕྱག་ལེན་མ་ཉམས་པའི་དུས་སུ་ཤྲདྡྷཱའི་རྒྱ་གཞུང་མ་བསླབ་
པར་ཐིག་ཆོག་གཞན་བསླབ་མི་ཆོག་པར་གྲགས། བསླབ་སྦྱང་གི་གོ་རིམ་ཡང་། ཐོག་མར་གུང་རུ་ཐམས་ཅད་མཁྱེན་པའི་ཐིག་ཆོག་རྒྱ་མཚོར། དཔལ་རྡོ་རྗེ་སེམས་

༄༅། །དཔའ་ལ་ཕྱག་འཚལ་ལོ། །ས་སྟེགས་གྲུ་བཞི་མཉམ་པའི་སྟེང་། །ཞེས་པ་ནས། འདི་ནི་ཤྲདྡྷཱ་ཀ་རའི་ལུགས། །ས་སྐྱ་པ་ལ་ཤིན་ཏུ་གཅེས། །
ཞེས་པའི་བར་གྱིས་གཏན་ལ་ཕབ་པའི་རྒྱ་གཞུང་ལུགས་ལ་བསླབ། དེ་ནས་ཐིག་ཆོག་རྒྱ་མཚོར། ཨོཾ་སྭ་སྟི། བླ་མ་ཡི་དམ་ལ་བཏུད་ནས། །ཞེས་པ་ནས། དེ་
ནི་ཤྲདྡྷཱ་ཀ་རའི་ལུགས། །མཁས་གྲུབ་ཕལ་ཆེར་འདི་ཉིད་བཞེད། །ཅེས་པས་བསྟན་པའི་མན་ངག་ཐིག་ལ་བསླབ། དེ་ནས་སྔ་མའི་འཕྲོར། ཡང་ནི་ཕྱོགས་ནི་སྔ་
མ་ཡི།། ཞེས་པ་ནས།། སྤངས་ཏེ་མཐོང་བ་བརྒྱུད་པ་གཅེས། །ཞེས་པའི་བར་གྱིས་བསྟན་པའི། ཤིན་ཏུ་མན་ངག་ཐིག་གམ། མགྱོགས་ཐིག་ལ་བསླབ།
འདི་གསུམ་ལ་ཤྲདྡྷཱ་རྒྱས་འབྲིང་བསྡུས་གསུམ་གྱི་ཐ་སྙད་ཐོབ་ཅིང་ས་ལུགས་གོང་མ་རྣམས་ཀྱི་ཕྱག་བཞེས་ཡིན། དེ་ནས་ནུས་ན་ཕྲེང་བའི་རྒྱ་གཞུང་ལུགས་དང་། མན་
ངག་ལུགས་གཉིས་དང་ས་ཆོག་ལ་མཁོ་བའི་ལྟོ་འཕྱེའི་ཐིག་དང་། ལྟོ་འཕྱེ་བལ་པོའི་ལུགས་རྣམས་ལའང་མཁས་པ་བྱ་བ་ཡིན་ནོ་ཞེས་བགྲེས་པོ་རྣམས་གསུང་། དཀྱིལ་

འཁོར་མང་པོའི་ཐིག་མཉམ་དུ་འདེབས་དགོས་ན། གཙོ་གང་ཆེ་དང་སྒོ་སྦྲག་གི་རིགས་རྣམས་ལ་ཤྲདྡྷཱ་རྒྱ་གཞུང་ལུགས་དང་། ཕལ་ཆེ་བ་ལ་མན་ངག་ཐིག་དང་། །
དཀྱིལ་འཁོར་ཆུང་གྲས་དང་། མགྱོགས་དགོས་དང་། ནང་ཐིག་རང་འགྲིག་གི་ཆེད་ཡོད་པ་རྣམས་ལ་ཤིན་ཏུ་མན་ངག་གི་ཐིག་གིས་ཆོག །དེ་དག་ནི་འཕྲོས་དོན་
ཙམ་ཡིན་ལ་འདིའི་ལག་ལེན་དངོས་ནི། གོང་སྨོས་གུང་རུའི་རྩ་ཚིག་བློ་ལ་བྱང་བར་བཟུང་། ས་སྟེགས་ཤིན་ཏུ་མཉམ་པར། ཤར་ནུབ་ཚངས་ཐིག་མ་ཡོ་བ་ལེགས་
པར་གདབ། དེའི་དབུས་སུ་ལྟེ་བའི་ཁུང་བུ་ཆུང་ངུ་ཞིག་བྱ། དེ་གཉིས་ཆ་བཞིར་བགོས་པ་ཡི། །ཞེས་པ་ནས། ཟུར་ཐིག་དང་ནི་ལོགས་ཐིག་གདབ། ཅེས་
པའི་དོན་ནི། ཤར་གྱི་དབུས་རའི་རྩེ་ནས་ནུབ་ཀྱི་དབུས་རའི་རྩེ་བར་ཆ་ཆེན་བཅུ་དྲུག་ཡོད་དགོས་པས། ཤར་ནུབ་སོ་སོར་ཆ་ཆེན་བརྒྱད་རེ་འབྱུང་། དེས་ན་སོར་རེ་
ལ་ཆ་ཕྲན་དང་། སོར་བཞི་ལ་ཆ་ཆེན་རེ་ཡིན་པས། ལྟེ་བ་ནས་ཤར་གྱི་ཚངས་ཐིག་ལ་ཆ་ཆེན་བཞིའི་མཚམས་སུ་རྟགས་བྱ་བ་ནི་རྩ་ཐིག་ཞེས་པ་རྩིག་པའི་ནང་ཐིག་གི་

༄༅། །མཚམས་ཡིན་ལ། དེ་ཉིད་ཀྱི་སྟེང་དུ་བཟུང་ནས་ཚད་དེའི་སྐུད་པས་ཕྱི་རོལ་དུ་རྟགས་བྱ་བ་ནི་སྔར་སྨོས་རྭ་རྩེའི་མཚམས་ཡིན་ལ། དེ་བཞིན་དུ་ནུབ་
ལའང་རྟགས་གཉིས་བྱ། ཚུལ་འདི་ནི་དཀྱིལ་འཁོར་ཆེ་ཆུང་རན་པ་ཞིག་འབྱུང་བའི་ཚད་ཡིན་ལ། ཆུང་དགོས་ན། སོར་ཕྱེད་ལ་ཆ་ཕྲན་དང་། སོར་གཉིས་ལ་ཆ་
ཆེན་དུ་འཇོག་པ་སོགས་ཆ་ཕྲི་བའི་ཚུལ་མ་འཁྲུལ་བར་བྱ། དཔེར་ན། གུར་གྱི་དཀྱིལ་འཁོར་ནང་མ་ལྔ་པར་རྒྱབ་དགོས་པས། པར་ཤིང་ཆེ་ཆུང་ཅི་འདྲ་ཞིག་ཡོད་
ཀྱང་ཁོ་རང་གི་རྒྱ་དེ་ལ་ཆ་ཆེན་གཉིས་བརྩི་དགོས། དེས་ན་ལྟེ་བ་ནས་གོང་སྨོས་རྩ་ཐིག་གི་བར་ཆ་ཆེན་བཞི་ལ་པར་ཤིང་གཉིས་ཀྱི་ཚད་བྱེད་དགོས་ཏེ། ཤར་ངོས་སུ་
དཀྱིལ་འཁོར་དབུས་མའི་ཕྱེད་ལ་ཆ་ཆེན་གཅིག་དང་། ཕན་པའི་དཀྱིལ་འཁོར་རིལ་པོ་ལ་ཆ་ཆེན་གཉིས། རྩ་ཐིག་གི་ནང་གི་ལྷ་སྣམ་ལ་ཆ་ཆེན་གཅིག་ཡིན་པས་སོ། ། །
ཚུལ་དེས་ནུབ་སོགས་ལའང་འགྲེ། གང་ལྟར་ཡང་རྩ་ཐིག་གི་རྟགས་དེ་གཉིས་གང་རུང་ཞིག་གི་སྟེང་ནས་གཅིག་ཤོས་ལ་སླེབ་པའི་སྲད་བུ་ཐོད་ལེ་ཀོར་དང་བཅས་པས་ལྷོ་

བྱང་གཉིས་སུ་གར་སླེབ་སར་རི་མོ་རེ་བྱ། གཅིག་དེའི་ཐོག་ནས་དེའི་ལན་བྱས་པས་བྱ་རོག་རྗེས་རེ་འབྱུང་བ་དེའི་འཛོམ་ནས་ལྷོ་བྱང་ཚངས་ཐིག་གཉིས་པ་གདབ། ལྟེ་
བ་ནས་ར་རྩེའི་བར་གྱི་ཆ་ཆེན་བརྒྱད་ཀྱི་སྲད་བུ་དེ་རྭ་རྩེའི་རྟགས་ཀྱི་སྟེང་དུ་བཟུང་བ། དཀར་བཅས་ཀྱིས་གཡས་སྐོར་དུ་ཟུར་བཞིར་རི་མོ་རེ་བྱ། ཚུལ་དེ་ཉིད་གཡོན་
སྐོར་གྱིས་ལན་བྱས་པས་བྱ་རྗེས་བཞི་འབྱུང་། དེ་དག་གི་སྟེང་དུ་ཟུར་ཐིག་གཉིས་དང་ཕྱོགས་བཞིར་ལོགས་ཐིག་བཞི་གདབ་བོ། །དེ་ལ་ལོག་གཏུབ་ལན་གསུམ་དུ། །
བྱས་གདབ་ཐིག་ཆེན་བཅུ་དྲུག་འགྱུར། །ཅེས་པའི་དོན་ནི་ཤར་གྱི་ཚངས་ཐིག་དང་ལོགས་ཐིག་ཕྲད་མཚམས་ནས་ལྷོའི་ཚངས་ལོགས་འཕྲད་མཚམས་སུ་གདབ། དེ་
ཉིད་ནས་ནུབ་ཀྱི་ཚངས་ལོགས་ཕྲད་མཚམས་དང་། ནུབ་ནས་བྱང་། བྱང་ནས་ཤར་དུ་གདབ་ཚུལ་འགྲེ་བ་ནི་ལོགས་གཏུབ་དང་པོའོ། །ལོགས་གཏུབ་ཀྱི་ཐིག་དང་
ཟུར་ཐིག་ཕྲད་པའི་རྒྱ་གྲམ་ནི་བྱ་རྗེས་ཀྱི་དོད་ཡིན་པས། དེའི་སྟེང་ནས་ཤར་ནུབ་ཐལ་བྱུང་དུ་ཐིག་ཆེན་རེ་དང་། ལྷོ་བྱང་དུའང་དེ་བཞིན་བཏབ་པས་ཐིག་ཆེན་བཞི་

༄༅། །འབྱུང་༑ ཕྱོགས་རེར་ཚངས་ཐིག་མ་བརྩིས་པར་ལོགས་ཐིག་དང་བཅས་པའི་ཐིག་ཆེན་བཞི་རེ་འབྱུང་། ཐིག་ཆེན་རྗེས་མ་དེ་རྣམས་དང་ལོགས་ཐིག་ཕྲད་།
མཚམས་རྣམས་ནས་ཟུར་རེར་ལོགས་གཏུབ་གཉིས་རེ་སྔར་བཞིན་གདབ་པ་ནི་ལོགས་གཏུབ་གཉིས་པའོ། །དེའི་རྒྱུ་གྲམ་རྣམས་ནས་ཐིག་ཐལ་བྱུང་དུ་བཏབ་པས་ཕྱོགས་
རེར་ཐིག་ཆེན་བརྒྱད་རེ་འབྱུང་བའི་གྲངས་འདྲེན་ཚུལ་སྔར་བཞིན་ནོ། །སླར་ཡང་ཐིག་ཆེན་དེ་རྣམས་དང་ལོགས་ཐིག་ཕྲད་མཚམས་རྣམས་ནས་ཟུར་རེར་ལོགས་གཏུབ་
བཞི་རེ་སྔར་བཞིན་གདབ་པ་ནི་ལོགས་གཏུབ་གསུམ་པའོ། །དེའི་རྒྱ་གྲམ་རྣམས་ནས་ཐིག་བཏབ་པས་ཕྱོགས་རེར་ཐིག་ཆེན་བཅུ་དྲུག་འབྱུང་བ་ལ་ཚངས་ཐིག་བགྲང་མི་
དགོས་སོ། །དེ་ནས་གཞལ་ཡས་ཁང་གི་ཆ་དབྱེ་བ་ནི། དང་པོ་ཕྱེད་གདབ་ཕྱི་ཕྱེད་གདབ། །ཅེས་སོགས་དཀྱུས་ནས་འབྱུང་བ་བཞིན་ཏེ་གོ་སླའོ། །དེ་ཡང་སྔར་གྱི་
ཐིག་ཆེན་བཅུ་དྲུག་པ་ཡན་སྐམ་ཐིག་ཐེབ་འཕྲལ་སླར་ཡང་ལོགས་གཏུབ་རྣམས་དོར་བའི་ཐིག་ཆེན་གང་ཡོད་ཐམས་ཅད་ཀྱི་གཤེར་ཐིག་ཐལ་བྱུང་དུ་འཐེན། སྐམ་ཐག་

ཆོད་པ་དང་གདོད་དང་པོ་ཕྱེད་གདབ་སོགས་སྐམ་ཐིག་ཤར་ནུབ་ཐལ་བྱུང་དུ་བཏབ་པས་ཆ་དབྱེ། སླར་ཡང་དེའི་སྟེང་ནས་གཤེར་ཐིག་ཐལ་བྱུང་མི་བྱ་བ་རིང་ཐུང་གང་
དགོས་ཚད་བཞིན་འཐེན་པ་སྐམ་ནས་ཅུང་ཞིག་ཕྱིས་པས་ཐིག་རོ་གང་ཡོད་བྱི་སྟེ་ལེགས་པ་ཞིག་འབྱུང་། རྟ་བབས་བང་རིམ་བཞི་པའི་སྐབས་འདིར་དྲ་ཕྱེད་ཀྱི་ཕྱི་མ་ལ་
མདའ་ཡབ། དེའི་ཕྱི་མ་ལ་པུ་ཤུ་ཟེར་མོད། སྣམ་བུ་བཅུ་གཅིག་མའི་སྐབས་སུ་ནང་མ་ལ་ཤར་བུ། ཕྱི་མ་ལ་མདའ་ཡབ་ཟེར་བའི་ཐ་སྙད་ཁྱབ་ཆེ་བས་ཆ་ཆེན་དྲུག་
པའི་ཕྱི་ཐིག་ལ་མདའ་ཐིག་ཏུ་གྲགས་ཤིང་། རྟ་བབས་དང་རྭ་བསྐོར་དུས་དྲན་དགོས། གུ་ཎ་དྷ་ར་དང་རྭ་བསྐོར་ཚུལ་དཀྱུས་ན་གསལ། ཁོར་ཡུག་དབུས་རའི་རྩེ་
ནས་བསྐོར་བར་གསུངས་ཀྱང་པདྨ་མི་བསྒྲིབ་པའི་ཕྱིར་ཟུར་རྩེ་ནས་བསྐོར་བར་མཛད་དེ། པདྨ་རྣམས་རྩེ་ཅུང་ཟད་གཡས་སུ་བསྟན་པ་ཚངས་ཟུར་གྱི་བར་རེ་ལ་བཞི་རེ་
ཡོང་བ་ཆ་བགོས་ལ་འདབ་མ་སུམ་ཅུ་རྩ་གཉིས་བྱ། དུར་ཁྲོད་སོ་སོའི་མཐའི་རེ་ཁཱ་ཉིས་རིམ་མ་ཕྱོགས་བཞིའི་ཟླུམ་པོའི་ཚུལ་དང་། ཟུར་བཞིའི་རྣམས་ཀྱོག་པོ་འཕེལ་

༄༅། །ཁ་ནང་བསྟན་གྱི་ཚུལ་དུ་བྲི། སྟ་གོན་གྱི་སྐབས་སུ་དབང་ལྡན་གྱི་དུར་ཁྲོད་སོགས་སྟོང་པར་མི་འཇོག་པར་ཤིང་དང་མེ། མི་རོ་རེ་ཙམ་དང་། རྡོ་རྗེ། །
མེ་རི་ཅུང་ཟད་བཅས་ངེས་པར་འདྲི་དགོས་ཏེ་བར་ཆད་ཞི་བ་སོགས་རྟེན་འབྲེལ་ཆེན་པོ་ཡོད་གསུངས་སོ། །འདི་ཡན་ཆད་ནི་ཕྱི་ཐིག་སྟེ་དཀྱིལ་འཁོར་ཀུན་ལ་ཕན་ཐོག་
པར་ཡོད་དོ།། ༈ ནང་ཐིག་ནི་སྔར་བྱ་རྗེས་བྲི་དུས་པར་ཤིང་ལས་ཚད་འགྲིགས་ངེས་ཤིག་བླང་ཡོད་ན་སྐབས་འདིར་རང་འགྲིག་ཏུ་འབྱུང་བས་ལས་སླ། དེ་ཡང་ཤར་
ལྟ་བུ་ལ་དཔེར་མཚོན་ན། རྩིག་པའི་ནང་དུ་ཆ་ཆེན་བཞི་པ་རང་སར་བཞག་པ་ནི་ལྷ་སྣམ་ཡིན། གསུམ་པ་རང་སར་བཞག་པ་དང་། གཉིས་པ་ཀ་བ་སོགས་ཀྱི་ཆེད་
དུ་བཤགས་པ་གཉིས་ནི་ཕན་པའི་དཀྱིལ་འཁོར་དང་། དང་པོ་སྒོ་སོགས་ཀྱི་ཆེད་དུ་བཤགས་པ་ནི་རྡོ་རྗེ་ཅན་གྱི་དཀྱིལ་འཁོར་གྱི་ཕྱེད་ཡིན། ནུབ་སོགས་ལའང་དེས་
རིགས་འགྲེའོ། །དཀྱུས་སུ་དཀྱིལ་འཁོར་ལྔ་པོ་འདི་རྣམས་ལ་རྩིག་པ་འདོད་སྣམ་སོགས་དབྱེ་ཚུལ་གསལ་བར་གསུངས་པ་ནི་ལག་གིས་འདྲི་རྒྱུ་ཡིན་ན་དགོས་མོད། །

པར་ཤིང་རྒྱབ་ཚེ་མི་མཛད་པར་སྣང་། དཀྱིལ་འཁོར་ལྔ་ཀ་ལ་ཐིག་ཆེན་བརྒྱད་ནི་ངེས་པར་ཚང་དགོས་པས་ཤར་གྱི་དཀྱིལ་འཁོར་གྱི་གཡས་ཟུར་གྱི་རྩེ་ནས། དཀྱིལ་
འཁོར་ལྷོ་མའི་གཡོན་ཟུར་གྱི་རྩེར་གདབ། དེ་བཞིན་དུ་ལྷོའི་གཡས་རྩེ་ནས་ནུབ་ཀྱི་གཡོན་རྩེ་དང་། ནུབ་ཀྱི་གཡས་རྩེ་ནས་བྱང་གི་གཡོན་རྩེ་དང་། བྱང་གི་གཡས་
རྩེ་ནས་ཤར་གྱི་གཡོན་རྩེར་གདབ། ཕྱོགས་བཞིའི་དཀྱིལ་འཁོར་ལ་ཚངས་ཐིག་རེ་ཡང་སྣོན་དགོས་པས་གང་མེད་ས་དེར་ཐིག་ཐུང་རེ་བཏབ་པས་དོན་འགྲུབ་བོ། །
འདི་རྣམས་མདའ་ཡབ་ཁ་སྤྲོད་མ་གཏོགས་རྟ་བབས་དང་ཀ་བ་སོགས་མེད། ཞར་བྱུང་ཚོན་གྱི་ཁ་དོག་ནི། པདྨ་འདབ་བརྒྱད་ལྔ་ཀ་དཀར་པོ་དམར་སྐྱ། དམར་པོའི་
སུམ་མདངས་ཅན། རྡོ་རྗེ་ཅན་གྱི་ལྷ་སྣམ་ཤར་དཀར། ལྷོ་སེར། ནུབ་དམར། བྱང་ལྗང་། དབུས་ཟླ་གམ་སྔོན་པོ་བཅད་ཁ་ནུབ་བསྟན་བྲི། རྩིག་པ་ལྔ་མ་
ཤོང་ན་སྔོན་པོས་ཆོག་པར་མཛད། དཀྱིལ་འཁོར་གཞན་རྣམས་ཀྱི་ཤར་སྒོ་དབུས་མ་ལ་བསྟན་དགོས་ཤིང་། ཕན་པའི་ལྷ་སྣམ། ཤར་སྔོ། ལྷོ་སེར། ནུབ་

༄༅། །དམར༑ བྱང་ལྗང་། དབུས་ཟླུམ་པོ་དཀར་པོ། རྩིག་པའང་དཀར་པོ། རྡོ་རྗེ་ཉི་མའི་ཤར་དཀར། ལྷོ་སྔོ། ནུབ་དམར། བྱང་ལྗང་།
དབུས་སེར་པོ་རིན་ཆེན་ཟུར་བརྒྱད་པའི་དབྱིབས་ཅན་རྩིག་པའང་སེར། པདྨ་གར་དབང་གི་ཤར་དཀར། ལྷོ་སེར། ནུབ་སྔོ། བྱང་ལྗང་། དབུས་དམར་པོ་
པདྨའི་དབྱིབས་ཅན་རྩིག་པའང་དམར། རྟ་མཆོག་གི་ལྷ་སྣམ་ཤར་དཀར། ལྷོ་སེར། ནུབ་དམར། བྱང་སྔོ། དབུས་ལྗང་གུ་ཆོས་འབྱུང་གྲུ་གསུམ་གྱི་དབྱིབས་
ཅན་བྲི་ཞིང་། རྩིག་པ་མ་ཤོང་ན་ལྗང་གུ་བྱེད་སྲོལ། གོང་གི་རིན་པོ་ཆེ་དང་། པདྨ་གཉིས་སྒོམ་དོན་ལ་དངོས་པོ་རེ་རེའི་དབྱིབས་ཡིན་ནའང་། བྲི་བྱ་ལ་རྗེ་རྡོ་རྗེ་
འཆང་གི་ཐུགས་དམ་པ་ལ་བྲིས་མར་ལྷ་སྣམ་གྱི་སྒོ་མཚམས་བརྒྱད་དུ་ནོར་བུ་མིག་ཅན་པདྨའི་འོག་ནས་ངོ་མཐོང་ཙམ་དང་། མེ་ཏོག་ཕྱེད་པ་ངོ་མཐོང་ཙམ་རེ་བྲིས་འདུག་
པ་བཞིན་བྱ། དཀྱིལ་འཁོར་བཞིའི་ཟུར་གྱི་བར་སྟོང་བཞི་ནི་ཕྱོགས་མདོག་ཕྱེད་བགོས་མ་བྱ། ཁ་ཅིག་གིས་ལྷ་སྣམ་དབུས་སྔོ་བ་ལ་བསམས་ནས་སྔོན་པོ་བྱས་འདུག་

ཀྱང་ཐམས་ཅད་མཁྱེན་པ་བསོད་ནམས་རྒྱལ་མཚན་དང་། གུང་རུ་རིན་པོ་ཆེ་གཉིས་ཀས་དབུས་སུ་གར་བུ་ཕྱོགས་མདོག་ཅན་གྱི་སྟེང་དུ་དཀྱིལ་འཁོར་ལྔ་ཡོད་པར་
གསུངས་ཤིང་། གོང་སྨོས་ཐུགས་དམ་དཀྱིལ་ཐང་ཟུར་བཀའ་དང་། རྡོར་ཕྲེང་གཉིས་ཀར་ཕྱོགས་མདོག་མཛད་འདུག་པས་ལྷ་སྣམ་དབུས་མ་གར་བུའི་འོག་ཏུ་འགྲོ་རྒྱུ་
ཡིན་པར་མངོན། །དེར་མེ་ཏོག་ལོ་འང་བ་ཅན་ནམ། པ་ཏྲ་འཁྱིལ་བ་བྲི་བ་ཡོད་ལ། ལྷ་སྣམ་གྱི་ཟུར་བཞིར་ལྗོན་ཤིང་འབྲས་བུ་ཅན་གྱིས་ཁ་བརྒྱན་པའི་བུམ་པ་
གཉིས་གཉིས་ཏེ་བརྒྱད་བྲི། དཀྱིལ་འཁོར་ལྔ་དང་ལྷ་སྣམ་ཕྱི་ནང་གི་བཅད་ཐམས་ཅད་རྫ་ཁའམ་ལི་ཁྲིས་བྱ། ལྷ་གནས་རྣམས་སུ་སྐུ་མདོག་དང་མཐུན་པའི་ཚོན་ཕུང་
རེ་བྱའོ། །གཞལ་ཡས་ཁང་ཕྱི་ནང་གི་ཚོན་མདོག་ཐམས་ཅད་སྤྱི་དང་མཐུན་ནོ། །ཞེས་པ་འདིའང་བཱ་གིནྡས་གཏི་ཐུག་གི་རྣམ་ཐར་ངོམ་པ་འདིས་རང་དང་འདྲ་བ་རྣམས་
ལ་ཕན་ཐོག་པར་གྱུར་ཅིག །དེ་ལྟ་བུའི་དཀྱིལ་ཆོག་ཡན་ལག་དང་བཅས་པ་འདི་ཉིད་ཤཱཀྱའི་དགེ་སྦྱོང་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་

༄༅། །ཞེས་བོད་པས་པར་དུ་སྒྲུབ་པའི་དགེ་བས་སེམས་ཅན་ཐམས་ཅད་དཔལ་མཁའ་འགྲོ་ལྔ་དང་མཉམ་པའི་སྐལ་བ་ཅན་དུ་གྱུར་ཅིག །ཤུ་བྷཾ།། རྫོང་སར་ཁམས་བྱེའི་
སློབ་གླིང་གི་ས་གླང་ལོའི་མཁན་སློབ་རྣམས་ཀྱིས་སོགས་ཁོངས་རྣམས་ཕུད་དེ་ཞུ་དག་བྱས། ཀློག་ཀླད་འཛིན་གྲྭ་ནས་པར་གཞི་གསར་དུ་བསྒྲིགས་པའི་དགེ་བས་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུལ་རིང་དུ་གནས་པའི་རྒྱུར་
ཅིག།། །།

༄༅། །ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་
ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་
མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། སོ་སོའི་ཕྱག་རྒྱ་དང་བཅས་ཏེ། ཨོ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་
ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་སོགས་ནས་ཨོཾ་བཛྲ་ཤབྡ་ཨཱཿཧཱུྃ་བར་དང་། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་རེའི་མགོར་
སྦྱར་བའི་ཨོཾ་ནཱི་རཱི་སོགས་དང་། ༀ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་སོགས་ནས་ཤབྡ་ཨཱཿཧཱུྃ། རོལ་ཆེན་སུམ་བསྡུད་མེད་པའི་ཁོངས་སུ་ཨོཾ་བཛྲ་གྷཎྜེ་ར་ཎི་ཏ་སོགས་
བརྗོད་ནང་མཆོད་ནས་མཐེབ་སྲིན་གྱིས་བླངས་ཏེ། ཧཱུྃ་ཨོཾ་ཏྲཱྃ་ཨཱྃ་ཁྃ། མཱྃ་ལྃ་རྃ་པྃ་ཏཱྃ། གྃ་ཙྃ་བྃ་གྷྃ་པྃ་ཤྃ་ལྃ་ཌྃ། སྃ་པཱྃ་བྃ་ཨྃ་པྃ་དྷྃ་དཱྃ་གྃ །སྃ་དཱྃ་རྃ་ཏྃ་ལྃ་ཧྃ་གཱྃ་ནྃ། པྃ་དྷྃ་སྥྃ་ཤྃ་
 ཝྃ་བཱྃ་མྃ་པཱྃ། ཏྃ་ཀྃ་ཀྃ་པྃ་ལྃ་མཱྃ་པྃ་ཏཱྃ། ཛཿཧཱུྃ་བྃ་ཧོཿཨོཾ་ཨཱཿཧཱུྃ་ཞེས་པས་དབུལ། སླར་ཡང་རོལ་ཆེན་དང་བཅས་དཀར་མོ་རི་དྭགས༴ འཁྱུད་པ་ཉིད༴ ཅེས་ཡིད་བྱུང་གིས་མཆོད། ཁྱོད་
ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱིས་མཆོག་བརྙེས་ཏེ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་བརྒྱན་ཅིང་། །སྙིང་རྗེའི་ཐུགས་
ཀྱིས་སེམས་ཅན་འཕན་མཛད་པ། །སྒྱུ་མ་སྤྲོས་པ་རྡོ་རྗེ་སྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱི་དགྱེས། །ཅེས་བསྟོད་ལ་རོལ་མོ་བསྡུའོ། །

༄༅། །བསོད་ནམས་དཔག་བསམ སྣོན་པ་ལས་བྱུང་འུང་བའི། །མངར་བའི་རོ་ལྡན་འཛམ་བུའི་འབྲས་སོགས་ལོ་ཀྱིས། །ཞིང་ཁམས་འདི་དང་རབ་འབྱམ་ཞིང་ཁམས་འམ་རྣམས།།
བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་པཉྩ་ཌཱ་ཀ་ས་པ་རི་ཝཱ་ར་ཨོཾ་ཛྲིཾ་སྭཱ་ཧཱ། དངོས་གྲུབ་འགུགས་ཤིང་མཁའ་འགྲོ་འདུ་བའི་རྫས། །ཁ་ན་མ་ཐོ་མེད་
པའི་ལྕགས་ཀྱུ་ལྔས། །ཞིང་ཁམས་འདི་དང་རག་འབྱམ་ཞིང་ཁམས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཉྩ་ཌཱ་ཀ་ས་པ་རི་ཝཱ་ར་ཨོཾ་ཤྲི་ཧཱུྃ་བྷུཾ་ཛཾ་སྭཱ་ཧཱ།

༄༅། །མཎྜལ་འདི་རྣམས་ཤིང་ལ་སོ་སོའི་དབྱིབས་སུ་བཟོས་ལ་ཚོམ་བུ་འགོད་པའི་མཚན་མ་འདི་
བཞིན་བྱས་ཏེ་ཚོམ་བུ་དགོད། རྡུལ་ཚོན་གྱི་སྒོའི་ཡ་ཕུབ་ཀྱི་རྩིག་པ་མ་སྦྲེལ་གོང་དུ། དཔོན་སློབ་
ལྔས་བགེགས་བསྐྲད་ཀྱི་སྟང་སྟབས་རྣམས་བྱ། ཚར་བ་དང་སྒོ་སྦྲེལ་བ་འགྲིག་པར་བྱེད། དེ་ནས་
སྒོའི་སློབ་དཔོན་རྣམས་སོ་སོའི་མཎྜལ་གྱི་རྩར་སྡད་དེ་གཏོར་མ་བཏང་བ་ཕྱག་ལན་ནོ།།

༄༅། །ཤྲཱི ས མྦུ ཊ ཏ ནྣཱ བ ད དྦ ཛྲ  དྷཱ ཏོ རྨ ཎྜ ལ བི དྷི ག དྒཱ མ ཧཱ ན དཱི ཧ སྟི མུ ཁཱ ད བ ཏཱ ར ནཱ མ བི ཧ ར ཏི སྨ།།
༄༅། །དཔལ་ཡང་དག་པར་སྦྱོར་བའི་རྒྱུད་ནས་གསུངས་པའི་རྡོ་རྗེ་དབྱིངས་ཀྱི་དཀྱིལ་འཁོར་གྱི་ཆོ་ག་གངྒཱའི་ཀླུང་ཆེན་གླང་ཆེན་ཁ་
འབབས་ཞེས་བྱ་བ་བཞུགས་སོ། །

༄༅། །བླ་མ་དང་དཀྱིལ་འཁོར་རྒྱ་མཚོའི་ཁྱབ་བདག་རྡོ་རྗེ་སེམས་དཔའ་ཐ་མི་དད་པ་ལ་སྒོ་གསུམ་གུས་པས་ཕྱག་འཚལ་ཞིང་སྐྱབས་སུ་མཆིའོ། །རྣམ་པ་ཐམས་
ཅད་དུ་བྱིན་གྱིས་བརླབ་ཏུ་གསོལ། འདིར་དཔལ་ཡང་དག་པར་སྦྱོར་བའི་རྒྱུད་ནས་གསུངས་པའི་རྡོ་རྗེ་དབྱིངས་ཀྱི་དཀྱིལ་འཁོར་གྱི་ཆོ་ག་ནག་པོ་འགྲོ་ཤེས་གངྒཱའི་ཀླུང་ཆེན་
གླང་ཆེན་ཁ་འབབ་མའི་ཚུལ་དུ་བྲི་བར་བྱའོ། །དེ་ལ་སྟ་གོན་དང་དངོས་གཞི་གཉིས་ལས་དང་པོ་ནི། རང་ངམ་བླ་མ་གོང་མས་སའི་ཆོ་ག་ཚུལ་བཞིན་དུ་བྱས་པའི་གནས་སུ།
ཕྱག་དར་དང་སྐྱོང་ནུལ་བྱ། དཀྱིལ་འཁོར་གྱི་སྐྱ་ཐིག་རྫོགས་པར་བཏབ་ལ་ལྷ་གནས་རྣམས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་བཀོད། གཙོ་བོའི་ཚོམ་བུའི་སྟེང་དུ་མཉྫི་

༄༅། །དང་མཎྜལ་ལ་དྲི་བཟང་གི་ཐིག་ལེ་བྱས་ལ་ས་ལྷའི་ཚོམ་བུ་གཅིག་བཀོད། འདོད་སྣམ་གྱི་སྟེང་ཙམ་དུ་ཤར་ལྷོ་ནས་ལྷོ་ནུབ་ཀྱི་ཟུར་ཐིག་གི་བར་དུ་ཞབས་བསིལ། ཞལ་བསིལ།
འཐོར་འཐུང་། མཆོད་ཡོན་བཞི་མདུན་ནས་རྒྱབ་ཏུ་སྒྲེང་ཚར་དང་། བྱང་ཤར་གྱི་ཟུར་ཐིག་ནས་ནུབ་བྱང་བར་ཉེར་སྤྱོད་ལྔ་སྔར་བཞིན་བཤམ་མོ། །དེ་དག་གི་ནང་དུ་སྒོས་མཆོད་སྤོས་མར་མེ་ཞལ་ཟས་
གསུམ་ལྷ་གྲངས་དང་མཉམ་པའམ། མ་འབྱོར་ན་ཤར་ནུབ་ཏུ་ལྷག་པོ་རེ་དང་བཅས་པའི་ཆ་བཅུ་ཕྱོགས་མཚམས་བརྒྱད་དུ་བཤམ། དེའི་ནང་བྱང་ཤར་ལ་ཉེ་བར་ས་ལྷའི་སྒོས་མཆོད་སྤོས་མར་མེ་ཞལ་
ཟས་གསུམ་ཙམ་མམ། ཆུ་བཞི་ཉེར་སྤྱོད་ལྔ་གཏོར་མ་གཅིག་བཅས་བཤམ། སྤྱི་མཆོད་ཀྱི་ཕྱིའི་དབང་ལྡན་ནས་ཤར་ལྷོའི་བར་གཏོར་མ་གཉིས་སམ་ལྔ་རིམ་བཞིན་བཤམ། རས་བྲིས་ཀྱི་ཕྱོགས་ཡིན་

ན་ལྷ་སོ་བདུན་གྱི་ཚོམ་བུ་མཎྜལ་ལ་བཀོད་དེ་མཉྫིའི་སྟེང་དུ་བཤམ། དེའི་འོག་ཏུ་ས་ལྷའི་ཚོམ་བུ་བཤམ་ལ་ལེགས་སོ། །ལོགས་ཤིག་ཏུ་སྔོན་འགྲོའི་གཏོར་མ་དང་། སློབ་མ་སྟ་གོན་བྱེད་ན། དྲི་བཟང་གི་ཆུ། དཔུང་སྐུད། སོ་ཤིང་།
ཁྱོར་ཆུ། ཞལ་ཟས་མ་གཏོག་པའི་ཉེར་སྤྱོད་རྣམས་ཀྱང་ཚག་བྱ། བུམ་པ་མཚན་ཉིད་དང་ལྡན་པ་གཉིས་ལེགས་པར་བཀྲུས་ལ། དྲག་མོ་སོགས་བརྒྱད་ཀྱི་སྔགས་སམ་ལས་ཐམས་ཅད་པ་བཟླ་ཞིང་ཁ་ནས་གུ་གུལ་གྱིས་བདུག་ཅིང་ཞབས་ནས་ཡུངས་
ཀར་གྱིས་བྲབས་ཏེ་བགེགས་བསལ། ལྷའི་སྐུ་མདོག་དང་མཐུན་པའམ་དར་རམ་རས་དཀར་པོའི་མགུལ་ཆིངས་པྲོག་ལྔ་པའམ་བདུན་པ་བྱས་ལ་ལས་ཐམས་ཅད་པ་བཟླས་པའི་སྲད་བུ་དཀར་པོས་བཅིང་། རྣམ་རྒྱལ་ལ་རིགས་ལྔའི་ཕྱག་མཚན་དང་།
ལས་ཐམས་ཅད་པ་ལ་སྣ་ཚོགས་རྡོ་རྗེ་བྲིས་པ་གདག །ནང་དུ་བཅུད་སུམ་ཅུ་སོ་ལྔ་ཆང་མའམ་ཅི་འབྱོར་བཅུག །རང་གི་སྙིང་ག་ནས་ལྷ་མོ་མདོག་སྣ་ཚོགས་པ་སྤྲོས་ཏེ། ཆུ་བོ་གངྒཱ་ནས་ཆུ་བླངས་ཏེ་འགེངས་པར་བསམས་ལ། ཨོཾ་ཏཔྟེ་ཏཔྟེ་
མ་ཧཱ་ཏཔྲེ་སྭཱ་ཧཱ། ཞེས་ལན་བདུན་བཟླ་ཞིང་བུམ་པའི་སུམ་ཆ་དྲི་ཞིམ་པོའི་ཆུས་དགང་། ཨོཾ་ཧཱུྃ་སྭཱ་ཧཱ་ཞེས་བརྗོད་ཅིང་འབྲས་བུ་ཅན་གྱི་ཤིང་རློན་པའམ་ཀུ་ཤས་ཁ་བརྒྱན། སློབ་དཔོན་གྱི་མདུན་དུ་བུམ་གདན་ལ་རྣམ་རྒྱལ་དང་།
དེའི་གཡོན་དུ་ལས་བུམ་བཞག །གཡོན་ནས་རིམ་བཞིན་ནང་མཆོད། དྲིལ་བུ། རྡོ་རྗེ་རྣམས་བསྒྲིག་གོ །གཞན་ཡང་གོས་ཟུང་རོལ་མོ་སོགས་ཉེར་མཁོ་རྣམས་ཚགས་སུ་ཚུད་པ་དང་དཔོན་སློབ་རྣམས་སྟན་ལ་འཁོད། ངག་འདོན་གྱི་རིམ་པ་ལ། །

༄༅། །སྔོན་འགྲོ་གཏོར་མ་ཆུ་ཆང་གིས་སྦྱངས་ལ། རྡོ་རྗེ་རྩེས་ནང་མཆོད་གཏོར་ཏེ། ཨོཾ་བཛྲ་ཨམྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱས་བསང་། ཨོཾ་སྭ་བྷ་ཝ་སོགས་ཀྱིས་སྟོང་པར་སྦྱངས་འོག་ཏུ་བསང་
སྦྱངས་ཞེས་པ་རྣམས་ལ་འདི་བཞིན་དྲན་པར་བྱའོ། །ལག་པ་གཡོན་པ་བསྟན་ཏེ་ཨོ། གཡས་པ་བསྟན་ཏེ་ཨཱཿ གཉིས་ཀ་བསྟན་ཏེ་ཧཱུྃ། བྱ་ཁྱུང་གི་ཕྱག་རྒྱ་བསྟན་ཏེ་ཧོཞེས་དང་། ཨོཾ་ཨཱཿཧཱུྃ་ལན་གསུམ་གྱིས་བྱིན་གྱིས་བརླབ།
བསམ་བྱ་གཏོར་ཆོག་མཛེས་རྒྱན་ལྟར་རོ། །སྤྱི་བོའི་ཕོ་ཡིག་ལས་འོད་ཟེར་འཕྲོས་པས་ཤིང་གཅིག་དང་དུར་ཁྲོད་ལ་སོགས་པའི་གནས་བཅུ་གཅིག་ནས། ཞིང་སྐྱོང་མ་མོའི་ཚོགས་དང་
བཅས་པ་ལ་སྲིད་པ་གསུམ་གྱི་འབྱུང་པོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿཞེས་དང་། རྡོ་རྗེ་བསྡུ་བའི་ཕྱག་རྒྱ་བྱ། ལག་པ་གཡས་ཁུ་ཚུར་བཅངས་པའི་གུང་མཛུབ་གཉིས་གཤིབས་པ་དཔུང་པའི་ཐད་ཀར་ཕྱར།
གཡོན་གཏོར་མ་འཛིན་པའི་ཚུལ་བྱས་ལ། ཨོ་ཤིང་གཅིག་དང་ནི་དུར་ཁྲོད་དང་། །རི་བོ་དང་ནི་འབབ་ཆུ་དང་། །ཁྱིམ་དང་གྲོང་གི་ངོས་དང་ནི། །ཞིང་དང་གྲོང་ནི་སྟོང་པ་དང་། །
སེམས་ཅན་སྣོད་དང་ཐང་སོན་དང་། །ཆུ་ལ་ཡང་ནི་ཁྱད་པར་དུའོ། །དྲག་པོ་ནག་པོ་དྲག་པོ་ཆེ། །ལྷ་སྦྱིན་མཉམ་དུ་བསྟེན་པ་དང་། །ནག་པོ་གཙིགས་པ་འཇིགས་སུ་

རུང་༑ །དགའ་ལས་འདས་དང་ལོག་འདྲེན་མ། །གདོལ་པ་མོ་དང་འཇིགས་པའི་གཟུགས། །ལྷ་མོ་དཀའ་བཟློག་མི་སྡུག་མ། །རྒྱལ་མ་དང་ནི་རྣམ་རྒྱལ་ཉིད། ། །
མི་ཐུབ་མ་དག་གཞན་མི་ཐུབ། །ནག་མོ་བཟང་མོ་ནག་མོ་ཆེ། །ནག་སྦོམ་རྣལ་འབྱོར་མ་དབང་མོ། །ཟླ་བ་མོ་དང་འཇིགས་པ་མོ། །གདུག་པ་ཅན་དང་ལམྤ་ཀི །
སུམ་ཅུ་རྩ་གསུམ་དབང་ཕྱུགས་མ། །གཡོ་ལྡན་མར་མེ་འཇིབས་བྱེད་མ། །གྲོང་དུ་གནས་པ་རྣལ་འབྱོར་མ། །འཇིགས་པའི་གཟུགས་དང་གཟུགས་ཆེན་མོ། །མཆེ་
བའི་གཟུགས་དང་གཙིགས་པ་ཉིད། །ཐོད་པའི་ཕྲེང་བ་འཕྱང་བ་ཅན། །མཐུ་ཆེན་ལག་ན་ཁ་ཊཾ་ག །ལག་ན་དགྲ་སྟ་རལ་གྲི་དང་། །རྡོ་རྗེའི་ལག་མ་གཞུ་ཡི་ལག །
མཁའ་འགྲོ་མ་ཡི་དེ་ཉིད་ཆེ། །ལས་རྣམས་རྗེས་སུ་གྲུབ་པ་བྱེད། །རྣལ་འབྱོར་དཀྱིལ་འཁོར་རྒྱལ་མོ་ཆེ། །དེ་བཞིན་རྡོ་རྗེའི་དབང་ཕྱུག་གཙོ། །དེ་བཞིན་གཤེགས་པའི་
སྐུ་ཅན་ལས། །སྐྱོན་མེད་རྣལ་འབྱོར་སྦྱིན་པ་མོ། །རྡོ་རྗེ་དབང་ཕྱུག་བཀའ་ལུང་གིས། །ཐམས་ཅད་གནས་ནས་ཐམས་ཅད་དགུག །ཨོཾ་ཀ་ཀཱ་དྷ་ཡ། བ་བ་བནྡྷ་ན། །

༄༅། །ཁ་ཁ་ཁཱ་དྷ་ན་སརྦ་དུཥྚཱ་ནཾ། ཧ་ན་ཧ་ན། གྷ་གྷ། གྷ་ཏ་ཡ། གྷ་ཏ་ཡ། སརྦ་དུཥྚཱ་ན་ཤཱནྟིཾ་ཀུ་རུ་ཧཱུྃ་ཧཱུྃ་ཕཊ་ཕཊ་ཛཿསྭཱ་ཧཱ། །ཞེས་པས་སྤྱན་དྲངས། པདྨ་ཀ་
མ་ལཱ་ཡ་སྟྭྃ་གྱིས་གདན་ཕུལ། པད་སྐོར་སྔོན་དུ་འགྲོ་བས་ཨི་དམ་མན་ཆད་ལ་རྡོ་རྗེ་ཐལ་མོ་ཁ་ཕྱེ་ལ། ཨོཾ་ཨེ་ཀ་པྲྀ་ཀྵ་ཤྨ་ཤཱ་ན། པརྦ་ཏེ་ཀནྡ་རེ། གྲྀ་ཧེ་གྲ་མ་པཱ་ར་ཤེ །ཀྵེ་ཏྲ་གྲ་མ་ཤུ་ནྱ་ག་ཏེ།
ས་ཏྭ་བྷཉྫ་སྠཱ་ལ་ག་ཏེ། མཱ་ཏ་ག་ན་བེ་ཤེ་ཥེ་ཏཱ། ཀྲྀཥྞ་རུ་དྲ་མ་ཧཱ་རུ་དྲ། དེ་ཝ་དཏྟ་ས་མ་ཤྲཱི་ཏཱ། ཀྲྀ་ཨཱ་ཀ་རཱ་ལ་བི་བྷཏྠ། ཨཱ་ནནྡྲ་ཏཱི་ཏ་པི་ནཱ་ཡ་ཀཱ། ཙ་མུཎྜཱ་གྷོ་རཱི་
རཱུ་པཱི། བི་བྷཏྶ་ཨུ་མ་དེ་ཝཱི་ཙམ་ཏཱ་ར། ཛ་ཡ་ཙ་བི་ཛ་ཡ་ཙ། ཨ་ཛི་ཏཱ་ཨ་པ་རཱ་ཛི་ཏཱ། བྷ་དྭ་ཀཱ་ལཱི་མ་ཧཱ་ཀཱ་ལཱི། སྦྲུ་ལ་ཀཱ་ལཱི་ཡོ་གཱི་ཨིནྡྲི། ཙནྡྲི་གྷོ་རཱི། དུཥྚཱ་ཙ་
ལམྦ་ཀཱི། ཏྲ་ཡ་ཏྲི་ཤ་ཏཱི་ཤྭ་རཱི། ཀཾ་བོ་ཛ་དཱི་བ་ཙུ་བི་ནྱཱ། གྲ་མེ་ཝ་ས་ན་ཡོ་གི་ནཱི། གྷོ་ར་རཱུ་བཱི་མ་ཧཱ་རཱུ་པཱི། དཾ་ཥྚ་རཱུ་པ་ཀ་རཱ་ལི་ནཱི། ཀ་པཱ་ལ་མཱ་ལ་མཱ་ལི་ནྱཱ། ཁ་
ཊྭཱཾ་ག་ཨཾ་གི་ནི་མ་ཧཱ་དྷཱ་ཀཱ། ཁངྒ་བ་ར་ཤུ་ཧསྟ་ཡ། བཛྲ་ཧསྟ་ཡ་དྷ་ནུ་ཧ་སྟེ། མ་ཧཱ་སུ་ཁ་ཨཛྙཱ་ཨིཾ་དཾ་བ་ལིཾ། ཁ་ཁ། ཁཱ་ཧི་ཁཱ་ཧི། གྲིཉྩནྟུ་ས་མ་ཡ་རཀྵནྟུ། མ་མ་

སརྦ་སིདྡྷི་མྤྲ་ཡ་ཙྪནྟུ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། ལན་གསུམ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལུ་གུ་རྒྱུད་ཏུ་བྱས་པ་དཀྲོལ་ཞིང་སེ་གོལ་གཏོགས་པ་དང་བཅས། ཨོ་ཏིཥྛ་ཧཱུྃ་བྷཀྵ་བྷཀྵ་ཕཊ་སྭཱ་ཧཱ། ཞེས་ལན་
གསུམ་བརྗོད། ཨོཾ་བཛྲ་པུཥྤེ་ཨཱཿཧཱུྃ་ནས་ནེ་ཝི་དྱེ་ཨཱཿཧཱུྃ་བར། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་། ཨོཾ་ཨཱཿཧཱུྃ། ཞིང་སྐྱོང་བ་ཆེན་པོ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །
ཞེས་དང་། རྡོ་རྗེ་སྙིང་གར་བཟུང་། དྲིལ་བུ་ཆིག་བརྡུང་བྱ་ཞིང་། རྡོ་རྗེ་ཅན་གྱི་རྣམ་འཕྲུལ་ལས། །སུམ་ཅུ་རྩ་གཉིས་གནས་རྣམས་སུ། །འཇིག་རྟེན་སྐྱོང་བའི་ཚུལ་འཛིན་པའི། །ཞིང་
སྐྱོང་མ་མོ་འཁོར་བཅས་དང་། །ལྷ་ཡི་ཚོགས་རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི་ཚོགས་
རྣམས་མ་ལུས་དང་། །འབྱུང་པོའི་ཚོགས་རྣམས་མ་ལུས་དང་། །ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །སྨྱོ་བྱེད་ཚོགས་རྣམས་མ་
ལུས་དང་། །བརྗེད་བྱེད་ཚོགས་རྣམས་མ་ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །མ་ལུས་པ་ནི་ཐམས་ཅད་།

༄༅། །དག ༑འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་བཞེས་པ་
རྣམས༑ །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་
འཇོམས༑ །རྣལ་འབྱོར་ལས་ལ་འབྲས་བུ་སྟེར་མཛད་ཅིང་། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་
བསྟོད༑ །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་
ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་
ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་

ངན༑ །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང་། །
ཡིད་ལ་འདོད་པ་ཀུན་འགྲུབ་ཤོག །རྡོ་རྗེ་ནུ་མ་གཡས་སྟེང་དུ་ཕྱག་སྟབས་དང་། དྲིལ་བུ་བཅད་གཏུབས་སུ་དཀྲོལ་ལ། རྡོ་རྗེ་འཆང་གིས་སངས་རྒྱས་ཀྱི་བསྟན་པ་དང་བསྟན་པ་འཛིན་པའི་གང་
ཟག་རྣམས་བསྲུང་ཞིང་སྐྱོང་བར་བཀའ་བསྒོ་ཞིང་། ཞལ་གྱིས་བཞེས་པའི་ཞིང་སྐྱོང་ཆེན་པོ་འཁོར་དང་བཅས་པ་ཁྱེད་རྣམས་ལ་མཐུ་དང་ནུས་པ་བསམ་གྱིས་མི་ཁྱབ་པ་མངའ་བ་
ལགས་པས། སངས་རྒྱས་ཀྱི་བསྟན་པ་དར་བ་དང་སེམས་ཅན་ཐམས་ཅད་ལ་བདེ་སྐྱིད་ཀྱི་དཔལ་ཕུན་སུམ་ཚོགས་པ་འབྱུང་བ་དང་། ཁྱད་པར་དུ་ཡང་དཔལ་ལྡན་བླ་མ་
དམ་པ་རྣམས་ཀྱི་ཐུགས་དགོངས་རྫོགས་པ་དང་། སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་རྡོ་རྗེ་སེམས་དཔའི་གོ་འཕང་ཐོབ་པའི་ཆེད་དུ་སའི་
ཕྱོགས་འདིར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་བདག་ཉིད་འཇུག་ཅིང་དབང་བླང་བར་འཚལ་ན། སྲུང་མའི་དབང་པོ་ཁྱེད་རྣམས་

༄༅། །སྒྲུབ་ཁང་གི་ཕྱི་རོལ་གྱི་ཕྱོགས་མཚམས་རྣམས་སུ་བཞུགས་ནས་དཀྱིལ་འཁོར་གྱི་བྱ་བ་མཐར་མ་ཕྱིན་གྱི་བར་དུ། བར་དུ་གཅོད་པ་ཐམས་ཅད་ཞི་བ་དང་། །
བསམ་པ་ཐམས་ཅད་ཆོས་མཐུན་ཡིད་བཞིན་དུ་འགྲུབ་པའི་དངོས་གྲུབ་མ་ལུས་པ་སྩལ་དུ་གསོལ། གང་དག་ནག་པོའི་ཕྱོགས་ལ་མངོན་པར་དགའ་བའི་འབྱུང་པོ་གདུག་པ་
ཅན་གསང་སྤྱོད་ལྟ་བར་མི་དབང་བ་རྣམས་སའི་ཕྱོགས་འདིར་མ་གནས་པར་གཞན་དུ་སོང་ཤིག །རྡོ་རྗེ་གསོར། དྲིལ་བུ་དྲག་ཏུ་དཀྲོལ་ལ། ཨོཾ་ཨཱཿཨྃ་ཧྃ་སྭཱ་ཧཱ། ཨོཾ་ཨཱཿཨཱྃ་ཧྃ་སྭཱ་ཧཱ།
ཨོཾ་ཨཱཿཨཱིཾ་ཧྃ་སྭཱ་ཧཱ། ཨོཾ་ཨཱཿཨིཾ་ཧྃ་སྭཱ་ཧཱ། ཨོཾ་ཨཱཿཨུྃ་ཧྃ་སྭཱ་ཧཱ། ཨོཾ་ཨཱཿཨཱུྃ་ཧྃ་སྭཱ་ཧཱ། ཨོཾ་ཨཱཿཨྃ་ཧྃ་སྭཱ་ཧཱ། ཨོཾ་ཨཱཿཨ་ཧྃ་སྭཱ་ཧཱ། ཞེས་བརྗོད་ལ་གཏོར་མ་གཙང་སར་བསྐྱལ་ལོ། །གནས་དང་
ཡོ་བྱད་བསང་སྦྱངས། སྟོང་པའི་ངང་ལས་གནས་ཁང་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་གྲུ་བཞི་པ་སྒོ་བཞི་པ་རྟ་བབས་བཞིས་མཛེས་ཤིང་
རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་མཆོད་རྫས་རྣམས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་

ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི། ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་
མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་རྒྱུ་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ། ངོ་བོ་བཟང་ཞིང་གཙང་བ་ཡུལ་
ནམ་མཁའི་མཐའ་ཁྱབ་པ་དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་འཆད་པར་གྱུར་ཞེས་དང་སོ་སོའི་ཕྱག་རྒྱ་བྱས་ཏེ། ཨོཾ་ནི་རི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏཾ་ཧཱུྃ་ཁྃ་སྭཱ་ཧཱ།
ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨནྡྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ། དེ་བཞིན་དུ་ཐོག་མཐའ་གཉིས་འོག་མ་རྣམས་ལའང་སྦྱར་ཏེ། དྷུཔེ། ཨཱ་ལོ་ཀེ །གནྡྷེ། ནཻ་
ཝི་དྱེ། ཤབྡའི་བར་དང་། མཐར་རྡོ་རྗེ་སྙིང་གར་བཟུང་དྲིལ་བུ་རྒྱུན་དཀྲོལ་དང་རོལ་མོ་ཇི་སྙེད་པ་འབུད་དཀྲོལ་བྱ་སྟེ། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ། པྲ་
ཙ་ལི་ཏེ། པྲཛྙཱ་པཱ་ར་མི་ཏ། ནཱ་ད་སྭ་བྷ་ཝེ། བཛྲ་དྷ་རྨ་ཧྲི་ད་ཡ། སནྟོ་ཥ་ཎི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨ་ཁྃ་སྭཱ་ཧཱ། ཞེས་ལན་གསུམ་བརྗོད་དེ་གནས་དང་མཆོད་པའི་ཡོ་བྱད་རྣམས་སངས་རྒྱས་བྱང་

༄༅། །སེམས་ཐམས་ཅད་ཀྱིས་ཀྱང་བྱིན་གྱིས་བརླབས་པར་བསམ་མོ། །མཆོད་པ་རྣམས་ཀྱི་ཕྱག་རྒྱ་ནི། ཁུ་ཚུར་ཁ་སྦྱར་གུང་མོ་གཉིས། བརྐྱངས་ཏེ་རྩེ་སྦྱར་ཆུ་བཞིའི་རྒྱ། ཁུ་ཚུར་གྱེན་འཐོར་མེ་ཏོག་གི །ཐུར་དུ་བླུགས་པ་བདུག་
སྤོའི་འོ། །མཐེ་བོང་གྱེན་བསྒྲེང་མར་མེའི་སྟེ། །ཐལ་མོ་ཕྱིར་བསྟན་དྲི་མཆོག་གི །དེ་ཉིད་གྱེན་བཀན་ཞལ་ཟས་སོ། །སེ་གོལ་གཏོགས་པ་རོལ་མོའི་སྒྲ། །ཞེས་པ་ལྟར་རོ། །ཞུ་འབུལ་བྱེད་ན་སྐབས་འདིར་སྤྱི་ལྟར་བྱའོ། །དེ་ནས་བདག་
བསྐྱེད་ཀྱི་རྣལ་འབྱོར་ལ་སྔོན་དུ་འགྲོ་བའི་རིམ་པ། དངོས་གཞིའི་རྣལ་འབྱོར། རྗེས་ཀྱི་བྱ་བ་དང་གསུམ་གྱི་དང་པོ་ལ། བསོད་ནམས་ཀྱི་ཚོགས་བསགས་པ། ཡེ་ཤེས་ཀྱི་ཚོགས་བསགས་པ་གཉིས་ཀྱི་དང་པོའི་སྔོན་དུ་སྐྱབས་འགྲོ་སེམས་བསྐྱེད་
རྡོ་རྗེ་སེམས་དཔའི་བསྒོམ་བཟླས་གསུམ་མཛད་པས། སྐྱབས་ཡུལ་རྡོ་རྗེ་དབྱིངས་ཀྱི་དཀྱིལ་འཁོར་གྱི་རྣམ་པ་ཅན། བླ་མ་དང་དཀོན་མཆོག་གསུམ་གྱི་རང་བཞིན་དུ་གསལ་བཏབ་ལ། བདག་དང་འགྲོ་བ་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་
ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་

བདག རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་
མཆིའོ༑ །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་ཀྱི་མཐར་ཐལ་མོ་སྦྱར་ཏེ། བླ་མ་དང་དཀོན་མཆོག་
རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པར་
བསམ༑ སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་ལམ་ཟབ་མོ་ཉམས་སུ་བླང་བར་བགྱིའོ། །ཞེས་ལན་
གསུམ༑ རང་གི་སྤྱི་བོར་པདྨ་དང་ཟླ་བའི་སྟེང་དུ། སྐད་ཅིག་གིས་བཅོམ་ལྡན་འདས་རྡོ་རྗེ་སེམས་དཔའ་དཔལ་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་
དང་དྲིལ་བུ་འཛིན་པས་ཡུམ་ལ་འཁྱུད་པ། རུས་བའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རང་འདྲའི་རིགས་བདག་གི་དབུ་རྒྱན་

༄༅། །ཅན་༑ དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་ཐོད་པ་འཛིན་པ། ཕྱག་རྒྱ་ལྔས་བརྒྱན་པ་དང་མཉམ་པར་སྦྱོར་བ། ཡབ་ཀྱི་ཐུགས་
ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་དཀར་པོ་དེ་ལས་འོད་འཕྲོས་པས། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་སྙིང་པོ་ཡེ་ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་
ཐིམ༑ བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་
མཛད་དུ་གསོལ། ཧཱུྃ་ལས་བདུད་རྩི་བབས། ཧེ་རུ་ཀའི་སྐུ་གང་། དེ་ནས་དབྱིབས་བརྒྱུད། ཡུམ་གྱི་སྐུ་གང༌། ཡབ་ཡུམ་གྱི་སྐུ་ཐམས་ཅད་ལས་བདུད་རྩི་བབས། 
བདག་གི་སྤྱི་གཙུག་ནས་ཞུགས་པས་ནད་གདོན་སྡིག་སྒྲིབ་ཐམས་ཅད་དུད་ཁུའམ་རྣག་ཁྲག་གི་རྣམ་པས་བཤང་གཅི་གཉིས་དང་རྐང་མཐིལ་གཉིས་ནས་འཐོན་ནས་ཤུལ་
ཐམས་ཅད་བདུད་རྩིས་གང་བར་གྱུར། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། ཧེ་རུ་ཀ་ཏེ་ནོ་པ་ཏིཥྛ། ཌིཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། །

སུ་པོ་ཥྱོ་མེ་བྷ་ཝ། སརྦ་སིདྡྷི་མྨེཔྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲེ་ཡཿཀུ་རུ་ཧཱུྃ། ཧ་ཧ་ཧ་ཧ་ཧོཿབྷ་ག་ཝཱན་བཛྲ་ཧེ་རུ་ཀ །མཱ་མེ་མུཉྩ་ཧེ་རུ་ཀོ་བྷ་ཝ། མ་ཧཱ་ས་མ་
ཡ་ས་ཏཱ་ཨཱཿཧཱུྃ་ཕཊ། ཅེས་ཅི་ནུས་ཀྱི་མཐར། བདག་ནི་མི་ཤེས་རྨོངས་པ་སྟེ། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་
འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་
མཐོལ་ལོ་བཤགས་སོ། །སྡིག་པ་དང་སྒྲིབ་པ་ཉེས་པ་དང་ལྟུང་བ་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་
སྟེ༑ སྤྱི་བོ་ནས་རང་ལ་ཐིམ་པས་རང་གི་ལུས་འཇའ་ཚོན་ལྟ་བུར་གྱུར། རང་སྐད་ཅིག་གིས་དཔལ་རྡོ་རྗེ་སེམས་དཔར་གསལ་བའི་ཐུགས་ཀར་པཾ་ལས་པདྨ་དང་ཨ་ལས་ཟླ་
བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་དྲི་མ་མེད་པའི་འོད་ཟེར་ལྔ་འཕྲོ་བ། དེ་ལས་འོད་ཟེར་གྱི་རྣམ་པ་སྣ་བུག་གཡས་ནས་རླུང་ཕྱིར་རྒྱུ་བའི་དུས་སུ་

༄༅། །ནམ་མཁར་འཕྲོས་པས། རང་བཞིན་གྱི་གནས་ནས་རྡོ་རྗེ་སེམས་དཔའི་དཀྱིལ་འཁོར་རང་གི་རྩ་བའི་བླ་མ་དང་ཐ་མི་དད་པའི་རྣམ་པ་ཅན་ལ། ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པས་བསྐོར་བ་སྤྱན་དྲངས་པར་བསམས་ལ། ཨོཾ་བཛྲ་ས་མཱ་ཛཿ ཞེས་བརྗོད་ཅིང་རྡོ་རྗེ་བསྡུ་བའི་ཕྱག་རྒྱ་བྱའོ། །དེ་ནས་རྡོ་རྗེ་
ཐལ་མོ་སྙིང་གར་སྦྱར་ནས། ན་མོ་གུ་རུ་བྷྱཿ ན་མཿཤྲཱི་བཛྲ་ས་ཏཱ་མཎྜལ་ས་པ་རི་ཝཱ་རེ་བྷྱཿ ཞེས་དང་། གང་གི་དྲིན་གྱིས་བདེ་ཆེན་ཉིད། ཅེས་སོགས་བློ་ཀ་གཅིག་དང་། འཁོར་བ་འཇིག་
པའི་མེ་བྱུང་ནད་དང་མྱ་ངན་ཚོགས་ཀྱི་ཟེར་འཕྲོས་པས། །ལྟུང་བ་ཆུ་བུར་ནད་འགྱུར་བཟློག་དཀའ་འགྲོ་བའི་ཉོན་མོངས་ཞི་བྱའི་ཕྱིར། །སྙིང་རྗེའི་བདུད་རྩིའི་ཆར་གྱི་ཆུས་
གང་བྱམས་པའི་ཆུ་བོ་ནི། །གང་འདི་ཀུན་ཏུ་རབ་འབབ་སངས་རྒྱས་བཅོམ་ལྡན་དེ་ལ་ཕྱག་འཚལ་ལོ། །ཞེས་པས་བླ་མ་དང་དཀྱིལ་འཁོར་ལ་ཕྱག་བྱས་ལ། རང་གི་སྙིང་ག་ནས་མེ་ཏོག་མ་ལ་སོགས་
པའི་ལྷ་མོ་དཔག་ཏུ་མེད་པ་བྱུང་ནས་དཀྱིལ་འཁོར་བ་རྣམས་ལ་མཆོད་པར་བསམས་ལ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། ཞེས་པ་ཀུན་གྱི་སྔོན་དུ་འགྲོ་ཞིང༌། རང་རང་གི་ཕྱག་རྒྱ་བཅས་ལ།

ཨརྒྷཾ་པྲ་ཏིཙྩས་མཆོད་ཡོན། དེ་བཞིན་དུ་པུཥྤེས་མེ་ཏོག །དྷཱུ་པེས་བདུག་སྤོས། ཨཱ་ལོ་ཀེས་མར་མེ། གནྡྷེས་དྲི། ནཻ་ཝི་དྱེས་ཞལ་ཟས། ཤབྡས་རོལ་མོ་དང་། ཐམས་ཅད་ཀྱི་མཇུག་ཏུ་པཱུ་ཛ་མེ་གྷ་ས་མུ་དྲ་སྤ་
ར་ཎ་ས་མ་ཡེ་ཨཱཿཧཱུྃ། ཞེས་པ་སྦྱར་ལ་མཆོད་ཅིང་། སླར་ཡང་སྙིང་ག་ནས་གླིང་བུ་མ་ལ་སོགས་པའི་ལྷ་མོ་བརྒྱད་སྤྲོས་ཏེ་དེ་རྣམས་ཀྱིས་ཀྱང་མཆོད་པར་བསམས་ལ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་
ཝཱ་ར། ཝཾ་སེ་བཛྲ་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། ཝཱི་ཎི་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་
བཛྲ་ས་ཏྭ་ས་པ་རི་ཝཱ་ར། མུ་རྫ་བཛྲ་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། མྲྀ་ཏངྒེ་བཛྲ་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོ་བྷ་ག་ཝཱན་
མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། པུཥྤེ་བཛྲ་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། དྷ་པེ་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ།
ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། ཨཱ་ལོ་ཀེ་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། གནྡྷེ་བཛི་ནཱི་བཛྲ་།

༄༅། །པཱ་ཛི་ཏེ་ཨཱཿཧཱུྃ། ཞེས་པ་འདི་རྣམས་ཀྱི་ཕྱག་རྒྱ་ནི། ལག་པ་གཉིས་ཀྱིས་ཁ་འགྲམ་གཡས་ཕྱོགས་སུ་གླིང་བུ་བསྒྱུར་བའི་ཚུལ་དང་། ལག་པ་གཡོན་པས་པི་ཝང་འཛིན་པ་གཡས་པས་འདྲེན་པའི་ཚུལ་དང་། ལག་པ་
གཉིས་གཡས་གཡོན་དུ་གདེངས་ཏེ་རེ་མོས་ཀྱིས་རྔ་ཟླུམ་བརྡུང་ཚུལ་དང་། ལག་པ་གཉིས་སྟེང་ནས་རེ་མོས་ཀྱིས་རྫ་རྔ་བརྡུང་ཚུལ་རྣམས་རིམ་པ་བཞིན་དང་། མེ་ཏོག་སོགས་བཞིའི་ཕྱག་རྒྱ་སྤྱི་ལྟར་རོ། །རྡོ་རྗེ་ཐལ་མོ་སྦྱར་ནས། བདག་གིས་
ཐོག་མ་མེད་དུས་ནས། །ལོག་རྟོག་དབང་གིས་སྡིག་བགྱིས་གང་། །ཐུགས་རྗེའི་མངའ་བདག་ཁྱེད་རྣམས་ཀྱི། །སྤྱན་སྔར་བཤགས་ཀྱི་སླན་ཆད་བསྡམ། །རྒྱལ་དང་དེ་
ཡི་སྲས་རྣམས་དང་། །རང་སངས་རྒྱས་དང་དགྲ་བཅོམ་དང་། །འགྲོ་བའི་བསོད་ནམས་མ་ལུས་པ། །དེ་དག་ཀུན་ལ་ཡི་རང་ངོ༌། །ཀུན་འདོད་དབུགས་འབྱིན་
གསོལ་མཛད་པའི། །སངས་རྒྱས་ཀུན་ལ་བདག་བསྐུལ་བས། །བསྟན་པ་ནམ་མཁའི་མཐའ་མཉམ་པར། །འཇིག་རྟེན་ཀུན་སྡིག་མེད་སྣང་མཛོད། །འགྲོ་ཀུན་
སངས་རྒྱས་གྱུར་གྱི་བར། །དེ་སྲིད་མགོན་པོ་བཞུགས་ནས་ནི། །ནམ་ཡང་མྱ་ངན་མི་འདའ་བར། །ཐལ་མོ་སྦྱར་ནས་གསོལ་བར་འཚལ། །ལུས་ངག་ཡིད་ཀྱི་བསོད་

ནམས་ནི། །བགྱིས་སམ་བགྱིད་དུ་སྩལ་བ་དང་། །རྗེས་སུ་ཡི་རང་གང་ཅིའང་རུང༌། །དེས་ནི་འཇིག་རྟེན་ཀུན་མཁྱེན་ཤོག །གང་དང་གང་གིས་འདུལ་འགྱུར་བ། ། །
དེ་དང་དེ་ཡི་སྐུར་སྟོན་ཞིང་། །སྣ་ཚོགས་གཟུགས་ནོར་ལྟ་བུ་ཡི། །རྫོགས་སངས་རྒྱས་ལ་སྐྱབས་སུ་མཆི། །ཀུན་རྟོག་མ་ལུས་དག་གྱུར་པ། །རང་རིག་ཡང་དག་ཡེ་
ཤེས་བསྐྱེད། །ལྷན་ཅིག་སྐྱེས་དགའི་ངོ་བོ་ཉིད། །དམ་པའི་ཆོས་ལ་སྐྱབས་སུ་མཆི། །གོ་རིམ་ཇི་བཞིན་དབང་བསྐུར་ཐོབ། །མ་ལོག་ལམ་ལ་ངེས་གནས་པའི། །
སྲས་མཆོག་འཁོར་འདུས་དགེ་འདུན་ལ། །རྟག་པར་བདག་ནི་སྐྱབས་སུ་མཆི། །ཡང་དག་ཡེ་ཤེས་མེ་བོ་ཆེ། །སྒྲིབ་པ་མ་ལུས་སྤང་བའི་ཕྱིར། །གཏི་མུག་མུན་པ་
བསལ་བ་དང་། །བྱང་ཆུབ་མཆོག་ཏུ་སེམས་བསྐྱེད་དོ། །རྒྱལ་སྲས་དཔའ་བོ་རྣམས་ཀྱི་ལམ། །སྤྱོད་པ་དཔག་ཡས་གང་ཡིན་དང་། །མ་བཅོས་ཇི་བཞིན་ལམ་གནས་
ལ༑ །ད་ནི་ཡང་དག་གནས་པར་བགྱི། །ཞེས་པས་རྒྱུན་བཤགས་ལན་གསུམ་བྱ་ཞིང་། ཨོཾ་སརྦ་ཏ་ཐཱ་ག་ཏ་ཨཱཏྠ་ནཾ་ནི་ཅུ་ཏ་ཡཱ་མི། ཞེས་པས་བདག་ཕུལ་ནས། སངས་རྒྱས་བྱང་ཆུབ་སེམས་

༄༅། །དཔའ་ཀུན། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །དུས་འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་
སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །
ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བཟུང་བར་བགྱི། །སངས་རྒྱས་
ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང་། །རྡོ་རྗེ་རིགས་
མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་བཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །
དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །

ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་
བར་བགྱི། །མཆོད་པའི་ལས་ཀྱང་ཅི་ནས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །
བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་བྱུང་བ་དབུགས་དབྱུང་ཞིང་། །
སེམས་ཅན་མྱ་ངན་འདས་ལ་དགོད། །ཅེས་ལན་གསུམ་གྱིས་སྡོམ་པ་བཟུང་ནས། སེམས་ཅན་ལ་དམིགས་པས། ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་
དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དང་དུས་རྟག་ཏུ་མི་འབྲལ་བར་གྱུར་ཅིག །དགྲ་
གཉེན་ཆགས་སྡང་ཉེ་རིང་རྣམས་དང་བྲལ་བའི་བཏང་སྙོམས་ལ་གནས་པར་གྱུར་ཅིག །ཅེས་པས་ཚད་མེད་པ་བཞི་བསྒོམས་ཏེ་བསོད་ནམས་ཀྱི་ཚོགས་བསགས་པའོ། །གཉིས་པ་ནི། དེ་ནས་ཕྱི་ནང་གི་ཆོས་

༄༅། །ཐམས་ཅད་རང་བཞིན་གྱིས་འོད་གསལ་བའི་ངོ་བོར་གྱུར་པར་བསམས་ལ། ཨཱདྱ་ནུཏྤནྣ་ཏྭ་ཏ་སརྦ་དྷརྨ་ཎཾ་པྲ་ཀྲྀ་ཏི་པ་རི་ཤུདྡྷ་པྲ་བྷ་ཝ་སརྦ་དྷརྨཱཿ ཞེས་བརྗོད་པས། སེམས་དེའང་རང་བཞིན་མེད་
པ་སྒྱུ་མ་ལྟ་བུར་བསམས་པ་ནི་ཡེ་ཤེས་ཀྱི་ཚོགས་ཏེ་ཚོགས་གཉིས་བསགས་པའོ། །གཉིས་པ་ལ་བསྐྱེད་པའི་རིམ་པ་དང་། རྫོགས་པའི་རིམ་པ་གཉིས་ཀྱི་དང་པོ་ལ། རྟེན་གཞལ་ཡས་ཁང་བསྐྱེད་པ་དང་། བརྟེན་པ་ལྷ་བསྐྱེད་པ་གཉིས་ཀྱི་དང་པོ་
ལ་འབྱུང་བཞི་ལྷུན་པོ་དང་བཅས་པ་བསམ་པ་དང་། སྲུང་འཁོར་བསྒོམ་པ་གཞལ་ཡས་ཁང་གདན་བཅས་བསྐྱེད་པ་གསུམ་གྱི་དང་པོ་ནི། སྟོང་པའི་ངང་ལས་སྐད་ཅིག་གིས་ནམ་མཁའི་དབྱིངས་སུ་རང་གི་སེམས་ཀྱི་
སྣང་བ་ལས་བྱུང་བའི་ཧཱུཾ་ཡཾ་ཧཱུཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིངས་ཅན་མཆོག་མ་གཉིས་ཀྱི་ངོས་སུ་གཡོ་བའི་བ་དན་གྱིས་མཚན་པ། དེའི་སྟེང་དུ་ཧཱུྃ་རྃ་ཧཱུྃ་ལས་
མེའི་དཀྱིལ་འཁོར་དམར་པོ་གྲུ་གསུམ་རྩེ་མོ་ཐུར་དུ་བསྟན་པ་འབར་བས་མཚན་པ། དེའི་སྟེང་དུ་ཧཱུྃ་བྃ་ཧཱུྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་ཆུས་གང་བས་
མཚན་པ། དེའི་སྟེང་དུ་ཧཱུྃ་ལྃ་ཧཱུྃ་ལས་སའི་དཀྱིལ་འཁོར་སེར་པོ་གྲུ་བཞི་པ་ཟུར་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་ཧཱུྃ་སུྃ་ཧཱུྃ་ལས་རིན་པོ་ཆེ་སྣ་བཞིའི་རང་

བཞིན་གྱི་རིའི་རྒྱལ་པོ་ལྕོག་བརྒྱད་དང་ལྡན་པར་བསྒོམ་མོ། །གཉིས་པ་ལ་ཐུན་མོང་གི་སྲུང་འཁོར་དང་ཐུན་མོང་མ་ཡིན་པའི་སྲུང་འཁོར་གཉིས་ཀྱི་དང་པོ་ནི། དེའི་སྟེང་དུ་པྃ་ལས་པདྨ་དང་རྃ་ལས་ཉི་
མའི་དཀྱིལ་འཁོར་གྱི་དབུས་སུ་ཧཱུྃ་མཐིང་ནག་ལས་བྱུང་བའི་སྣ་ཚོགས་རྡོ་རྗེ་རྩེ་མོ་ཉི་ཤུ་པ། ར་རྣམས་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་
མཐིང་ནག་ལ་ཧཱུྃ་གིས་མཚན་པ། དེ་ལས་འོད་ཟེར་ཕྱོགས་བཅུར་འཕྲོས་པས་རྡོ་རྗེ་ནག་པོ་གདེངས་པ་འགྲེང་བུར་གྱུར་པ་བར་མཚམས་མེད་པའི་ར་བ་དང༌། ཡང་ཧཱུྃ་ལས་
འོད་འཕྲོས་པས་སྟེང་ཕྱོགས་སུ་རྡོ་རྗེའི་གུར། ར་བ་དང་གུར་ལས་འོད་འཕྲོས་པས་འོག་རྡོ་རྗེའི་ས་གཞི། ར་བའི་ཕྱི་རོལ་ཏུ་བསྐལ་པ་འཇིག་པའི་དུས་ཀྱི་མེ་དང་མཚུངས་
པའི་ཡེ་ཤེས་ཀྱི་མེ་ཁ་དོག་ལྔ་འབར་བས་བསྐོར་བར་བསམས་ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ། ཅེས་པས་བྱིན་གྱིས་བརླབ་བོ། །གཉིས་པ་ནི། དེ་ལྟ་བུའི་ཐུན་མོང་གི་སྲུང་འཁོར་གྱི་དབུས་སུ།
པྃ་ལས་སྣ་ཚོགས་པདྨ་དང༌། རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུཾ་སེར་པོ་ལས་འཁོར་ལོ་སེར་པོ་རྩིབས་བཅུ་པ། རྩེ་མོ་རྣོ་བ་ཁོག་པ་སྟོང་པ་གཡས་སུ་འགྲོ་བ་

༄༅། །མི་མངོན་པར་མགྱོགས་པར་འཁོར་པ། དེའི་དབུས་དང་ཕྱོགས་བཅུར་པདྨ་དང་ཉི་མའི་དཀྱིལ་འཁོར་བཅུ་གཅིག །དེ་རྣམས་ཀྱི་སྟེང་དུ་ཧཱུྃ་རེ་རེ། དེའང་
ལྷོའི་དཀར་པོ། ནུབ་ཀྱི་དམར་པོ། སྟེང་དུ་སེར་པོ། གཞན་ཐམས་ཅད་སྔོན་པོ། དེ་རྣམས་ཡོངས་སུ་གྱུར་པ་ལས། དབུས་སུ་རྡོ་རྗེ་ཧཱུྃ་མཛད་སྐུ་མདོག་སྔོན་པོ་
ཕྱག་གཡས་པས་རྡོ་རྗེ་འཛིན་པ། ཤར་དུ་གཤིན་རྗེའི་གཤེད་སྔོན་པོ་གཡས་ཐོ་བ་འཛིན་པ། ལྷོར་ཤེས་རབ་མཐར་བྱེད་དཀར་པོ་གཡས་བེ་ཅོན་འཛིན་པ། ནུབ་ཏུ་པདྨ་
མཐར་བྱེད་དམར་པོ་གཡས་པདྨ་འཛིན་པ། བྱང་དུ་བགེགས་མཐར་བྱེད་ནག་པོ་གཡས་རྡོ་རྗེ་འཛིན་པ། བྱང་ཤར་དུ་འདོད་པའི་རྒྱལ་པོ་ནག་པོ་གཡས་ལྕགས་ཀྱུ་འཛིན་
པ༑ མེར་དབྱུག་སྔོན་ཅན་ནག་པོ་གཡས་དབྱུག་པ་འཛིན་པ། བདེན་བྲལ་དུ་སྟོབས་པོ་ཆེ་ནག་པོ་གཡས་རྩེ་གསུམ་འཛིན་པ། རླུང་དུ་མི་གཡོ་བ་ནག་པོ་གཡས་རལ་གྲི་
འཛིན་པ། སྟེང་དུ་གཙུག་ཏོར་འཁོར་ལོས་སྒྱུར་བ་སེར་པོ་གཡས་འཁོར་ལོ་འཛིན་པ། འོག་ཏུ་གནོད་མཛེས་ནག་པོ་གཡས་གཏུན་ཤིང་འཛིན་པ། ཐམས་ཅད་ཀྱང་

གཡས་རང་རང་གི་ཕྱག་མཚན་འཕྱར་བའི་ཚུལ་དུ་འཛིན་ཅིང་། གཡོན་པས་ཐུགས་ཀར་སྡིགས་མཛུབ་མཛད་པ། དབུས་དང་ཕྱོགས་བཞིའི་ཁྲོ་བོ་རྣམས་ཞལ་མཆེ་བ་
གཙིགས་ཤིང་། དམར་ལ་ཟླུམ་པའི་སྤྱན་གསུམ་དང་ལྡན་པ། སྐུ་སྦོམ་ཞིང་ཐུང་ལ་གསུས་ཁྱིམ་ཆེ་བ། སྟག་གི་པགས་པའི་ཤམ་ཐབས་ཅན། ཀླུ་ཆེན་པོ་བརྒྱད་ཀྱིས་
བརྒྱན་པ། དབུ་སྐྲ་དང་སྨིན་མ་དང་སྨ་ར་དམར་སེར་གྱེན་དུ་བརྫེས་པ། མཚམས་ཀྱི་ཁྲོ་བོ་རྣམས་ནི་རོལ་བའི་སྐུ་ཅན། ཅུང་ཟད་སྒེག་ཅིང་ཡིད་ཙམ་ཁྲོས་པ། སྐུ་
སྐེམ་ཞིང་གྲིམས་པ། དར་སྣ་ཚོགས་ཀྱི་ཤམ་ཐབས་ཅན། རིན་པོ་ཆེའི་རྒྱན་གྱིས་སྤྲས་པ། ཐམས་ཅད་ཀྱི་སྐུ་ལས་རང་དང་འདྲ་བའི་ཁྲོ་བོ་དཔག་ཏུ་མེད་པ་འཕྲོ་བས་
བགེགས་ཀྱི་ཚོགས་ཚར་གཅོད་པར་མཛད་པ། གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། རང་གི་སྙིང་གའི་ཧཱུྃ་ལས་འོད་འཕྲོས་
པས་ཁྲོ་བོ་བཅུ་གཅིག་སྲུང་བའི་འཁོར་ལོ་དང་བཅས་པ་ལ་ཡེ་ཤེས་ཀྱི་ཁྲོ་བོ་བསམ་གྱིས་མི་ཁྱབ་པས་བསྐོར་བ་ཨོཾ་བཛྲ་ས་མཱ་ཛཿ ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨོ་ནཱི་རཱི་ཧཱུྃ་

༄༅། །ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོདྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་པྲ་ཏཱི་ཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་།
དང་༑ ཨོཾ་ཨཱཿབཛྲ་ཨངྐུ་ཤ་ཛཿཧྃ་སྭཱ་ཧཱ། ཨོ་ཨཱབཛྲ་པཱ་ཤ་ཧཱུཾ་ཧཾ་སྭཱ་ཧཱ། ཨོཾ་ཨཱཿབཛྲ་སྤོ་ཊ་བྃ་ཧྃ་སྭཱ་ཧཱ། ཨོཾ་ཨཱབཛྲ་ཨཱ་ཝེ་ཤ་ཡ་ཧོཿཧྃ་སྭཱ་ཧཱ། འདི་རྣམས་ལ་ཕྱག་རྒྱ་ཀྱེ་རྡོར་བཞིན་བྱ།
ལྷ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་
བདག་མེད་རྡོ་རྗེ་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། སླར་ཡང་སྙིང་གའི་ས་བོན་ལས་འོད་འཕྲོས་པས་དབང་གི་ལྷ་
རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོ་པཉྩ་ཀུ་ལ་ས་པ་རི་ཝཱ་ར་ཨོཾ་ནི་རཱི་ཧཱུྃ་ཁྃ་སོགས་ནས་ཤབྡ་ཨཱཿཧཱུྃ་བར་སྔར་བཞིན་དང་། བཅོམ་ལྡན་དེ་བཞིན་གཤེགས་པ་ཀུན། །
བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་ཅིག །སངས་རྒྱས་རྣམས་ནི་ཐམས་ཅད་ཀྱི། །

གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲ་ཨ་བྷི་ཥིཉྩ་ཧཱུྃ་ཞེས་གསུང་ཞིང་དབང་།
བསྐུར་བས། ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་བ་ལས་ཧཱུྃ་མཛད་དང་ཤེས་རབ་མཐར་བྱེད། འདོད་རྒྱལ། གནོད་མཛེས་རྣམས་ལ་མི་
བསྐྱོད་པ། གཤིན་རྗེའི་གཤེད། དབྱུག་སྔོན་ཅན། གཙུག་ཏོར་འཁོར་ལོས་སྒྱུར་བ་རྣམས་ལ་རྣམ་པར་སྣང་མཛད། པདྨ་མཐར་བྱེད་དང་། སྟོབས་པོ་ཆེ་ལ་འོད་
དཔག་མེད། བགེགས་མཐར་བྱེད་དང་། མི་གཡོ་བ་ལ་དོན་ཡོད་གྲུབ་པས་དབུར་བརྒྱན། ཞེས་ཡན་ལག་བཞིས་བསྐྱེད་ནས། ཁྲོ་བོའི་དབང་པོ་རྣམས་ཀྱི་སྐུ་ལས་འོད་ཟེར་
དཔག་ཏུ་མེད་པ་འཕྲོས་པས་བདུད་དང་ལོག་པར་འདྲེན་པ་རྣམས་དཔག་ཚད་བརྒྱའི་ཕ་རོལ་ཏུ་བསྐྲད་ཅིང་བར་དུ་གཅོད་པ་རྣམས་ལས་བསྲུང་བར་གྱུར། ཨོ་རཀྵ་རཀྵ་ཧཱུྃ་ཧཱུྃ་
ཧཱུྃ་ཕཊ། ཅེས་ལན་གསུམ་བརྗོད་པ་ནི་སྲུང་བའི་འཁོར་ལོའོ། །གསུམ་པ་ནི། སྲུང་འཁོར་གྱི་རྡོ་རྗེ་ཧཱུྃ་མཛད་ཞུ་བ་ལས། ཨེ་ལས་ཆོས་ཀྱི་འབྱུང་གནས་ཕྱོགས་ཀུན་ནས་གྲུ་གསུམ་པ་

༄༅། །གདེངས་ཀ་ཆེ་བ་གྱེན་དུ་ཕྱོགས་པ་ཕྱི་དཀར་ལ་ནང་དམར་བ་རྩ་བ་ཕྲ་བ་ཐུར་ལ་ཟུག་པ་ཡངས་ཤིང་རྒྱ་ཆེ་བའི་ནང་དུ། བུཾ་ལས་རིན་པོ་ཆེ་སྣ་ཚོགས་ལས་གྲུབ་
པའི་གཞལ་ཡས་ཁང་པ། སུམ་རིམ་གྱི་ཕྱི་མ་ལ་རིན་པོ་ཆེ་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ། བར་མ་ལ་རིན་པོ་ཆེ་སྔོ་དཀར་དམར་བའི་རྩིག་
པ་རིམ་པ་གསུམ་དང་ལྡན་པ། ནང་མ་ལ་རིན་པོ་ཆེ་དཀར་པོའི་རྩིག་པ་རིམ་པ་གཅིག་དང་ལྡན་པའོ། །གསུམ་ཀའང་གྲུ་བཞི་པ་སྒོ་བཞི་པ། རྩིག་པ་རྣམས་ཀྱི་སྟེང་ན་
རིན་པོ་ཆེའི་ཕ་གུ་སེར་པོ་ལ་དྲ་བ་དང་དྲ་བ་ཕྱེད་པ་འཕྱང་བ། ཕ་གུའི་སྟེང་ན་མདའ་ཡབ་དང་པུ་ཤུས་མཛེས་པར་བྱས་པ། གཞལ་ཡས་ཁང་ནང་མ་ལ་ཀ་བ་བརྒྱད་དང་ལྡན་
ཞིང་༑ སྟེང་རྡོ་རྗེའི་གདུང་བཞིས་མིག་མངས་རིས་སུ་བྲིས་པས་དབུས་ཕྱུར་བུར་གྱུར་པའི་རྩེ་མོར་རྡོ་རྗེ་དང་ནོར་བུ་རིན་པོ་ཆེའི་ཏོག་གིས་མཛེས་པར་བྱས་པ། ཆེས་མཐོ་
ཞིང་ཡངས་པའི་སྒོ་བཞིའི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་དབུས་སུ་ཆོས་ཀྱི་འཁོར་ལོ། སྟེང་དུ་གདུགས། གཡས་

གཡོན་དུ་རི་དྭགས་ཕོ་མོ་མིག་གྱེན་དུ་ལྟ་བ་དང་བཅས་པ། གཞན་ཡང་གོས་དང་འཕན་དང་མེ་ཏོག་གི་ཕྲེང་བ་དང༌། ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་
ཡུ་བ་ཅན་ལ་སོགས་པ་རྒྱན་དུ་མས་བརྒྱན་པ། རྩིག་པའི་རྩ་བའི་ཕྱི་རོལ་ན་འདོད་ཡོན་གྱི་སྣམ་བུ་དམར་པོ་ལ་པི་ཝང་མ་ལ་སོགས་པ་མཆོད་པའི་ལྷ་མོ་ཕྱོགས་རེར་བཞི་བཞི་
སྟེ་བཅུ་དྲུག་འཛུམ་པའི་བཞིན་ལ་མཛེས་པའི་རྒྱན་གྱིས་སྤྲས་ཤིང་། ལག་ན་རང་རང་གི་མཆོད་རྫས་ཐོགས་པས་དཀྱིལ་འཁོར་ལ་མཆོད་པར་བྱེད་པ། སྒོ་དང་སྒོ་ཁྱུད་དང་
གྲྭ་རྣམས་སུ་ཟླ་བ་ཕྱེད་པ་ལ་གནས་པའི་རྡོ་རྗེ་རིན་པོ་ཆེས་སྤྲས་པ། རྒྱ་དང་ཚད་ཡོངས་སུ་མ་ཆད་པའི་ཡེ་ཤེས་ཀྱི་སྣང་བ་ལས་གྲུབ་ཅིང་རང་བཞིན་གྱིས་འོད་གསལ་བའི་
གཞལ་ཡས་ཁང་པར་བསམས་ལ། དེའི་ཕྱི་རོལ་རྡོ་རྗེ་ར་བའི་ནང་དུ་དུར་ཁྲོད་ཆེན་པོ་བརྒྱད་ནི། ཤར་དུ་གཏུམ་ཅིང་དྲག་པ། བྱང་དུ་འཐུག་པོ། ནུབ་ཏུ་འབར་བའི་ཕྲེང་
བ༑ ལྷོར་འཇིགས་བྱེད་ཐོད་པ་ཅན། དབང་ལྡན་དུ་དྲག་ཏུ་དགོད་པ། མེར་དབང་ཕྱུག་ནགས་ཚལ། བདེན་བྲལ་དུ་འཇིགས་བྱེད་མུན་པ། རླུང་དུ་ཀི་ལི་ཀི་ལའི་

༄༅། །སྒྲ་སྒྲོགས་པའི་དུར་ཁྲོད་དོ། །དེ་དག་ན་ཡོད་པའི་ཤིང་ཆེན་པོ་བརྒྱད་ནི། ཤར་དུ་ཤི་རི་ཤ །བྱང་དུ་ཨ་ཤྭཏྠ། ནུབ་ཏུ་ཀངྐ་ལི། ལྷོར་ཙུ་ཏ། དབང་།
ལྡན་དུ་ཤིང་ཆེན་པོ། མེར་ཀ་རཉྫ། བདེན་བྲལ་དུ་འཁྲིལ་ཤིང་ཅན། རླུང་དུ་ཨརྫུ་ནའོ། །ཤིང་དེ་དག་གི་རྩ་བ་ལ་གནས་པའི་ཕྱོགས་སྐྱོང་བ་ཆེན་པོ་བརྒྱད་ནི།
ཤར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་ཤིན་ཏུ་བརྗིད་པ་ཕྱག་གཡོན་ན་རྡོ་རྗེས་མཚན་པའི་ཐོད་པ་འཛིན་པ། བྱང་དུ་གནོད་སྦྱིན་གྱི་སྡེ་དཔོན་སེར་པོ་རྟ་ལ་ཞོན་པ་མིའུ་
ཐུང་ལྟ་བུ་གསུས་པ་འཕྱང་བ། གཡོན་ན་ཐོད་པ་དང་རིན་པོ་ཆེས་མཚན་པའི་དབྱུག་པ་འཛིན་པ། ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ་སྦྲུལ་གྱིས་བརྒྱན་པ་གཡོན་ན་
ཐོད་པ་དང་ཞགས་པ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་མིའུ་ཐུང་ལྟ་བུ་ལྟོ་བ་འཕྱང་བ་སྐྲ་སེར་པོ་གྱེན་དུ་བརྫེས་པ། གཡོན་ན་ཐོད་པ་དང་དབྱུག་པ་འཛིན་
པ༑ དབང་ལྡན་དུ་དབང་ལྡན་དཀར་པོ་གླང་ལ་ཞོན་པ་མིག་གསུམ་པ་ཅན་གཡོན་ན་ཐོད་པ་དང་མདུང་འཛིན་པ། མེར་མེ་ལྷ་དམར་སེར་ར་སྐྱེས་ལ་ཞོན་པ་ཕྱག་བཞིས་

དབྱུ་གུ་གསུམ་པ་དང་ཐོད་པ་དང་། སྤྱི་བླུགས་དང་ཕྲེང་བ་འཛིན་པ། བདེན་བྲལ་དུ་སྲིན་པོ་སྔོན་པོ་རོ་ལངས་ལ་ཞོན་པ་མིའུ་ཐུང་གི་གཟུགས་ཅན་གསུས་པ་འཕྱང་བ།
སྐྲ་སེར་པོ་གྱེན་དུ་བརྗེས་པ་གཡོན་ན་ཐོད་པ་དང་རལ་གྲི་འཛིན་པ། རླུང་དུ་རླུང་ལྷ་སྔོན་པོ་རི་དྭགས་ལ་ཞོན་པ་ཞི་བའི་གདོང་ཅན་གཡོན་ན་ཐོད་པ་དང་བ་དན་འཛིན་པ།
རང་རང་གི་རྒྱན་གྱིས་བརྒྱན་ཅིང་ཐམས་ཅད་ཀྱི་ཕྱག་གཡས་པས་བཅོམ་ལྡན་འདས་ལ་ཕྱག་འཚལ་བའི་ཚུལ་དུ་བྱེད་པའོ། །དེ་དག་གི་ནམ་མཁའ་ལ་གནས་པའི་སྤྲིན་ཆེན་པོ་
བརྒྱད་ནི། ཤར་དུ་སྒྲོགས་བྱེད་སེར་པོ། བྱང་དུ་འཁོར་བྱེད་སེར་པོ། ནུབ་ཏུ་འཇིགས་བྱེད་དཀར་པོ། ལྷོར་ལྡོག་བྱེད་སྔོན་པོ། དབང་ལྡན་དུ་འཐུག་པོ་དཀར་པོ།
མེར་འགེངས་བྱེད་དམར་སེར། བདེན་བྲལ་དུ་ཆར་འབེབས་སྔོན་པོ། རླུང་དུ་གཏུམ་པོ་སྔོན་པོའོ། །སྤྲིན་དེ་དག་ལ་གནས་པའི་ཀླུ་ཆེན་པོ་བརྒྱད་ནི། ཤར་དུ་ནོར་
རྒྱས་སེར་པོ། བྱང་དུ་འཇོག་པོ་དམར་པོ། ནུབ་ཏུ་ཀ་ཀོ་ཊ་ནག་པོ། ལྷོར་པདྨ་དམར་པོ། དབང་ལྡན་དུ་པདྨ་ཆེན་པོ་དཀར་པོ། མེར་ཧུ་ལུནྟ་སྔོན་པོ། བདེན་

༄༅། །ཁྲལ་དུ་རིགས་ལྡན་ལྗང་གུ། རླུང་དུ་དུང་སྐྱོང་སེར་པོ་ཐམས་ཅད་ཀྱང་སྦྲུལ་མགོའི་གདེངས་ཀ་བདུན་དང་ལྡན་ཞིང་། སྟོད་ལྷའི་ལུས་ཅན་ཐལ་མོ་སྦྱར་བའི་
བར་ན་ཡིད་བཞིན་གྱི་ནོར་བུ་རིན་པོ་ཆེ་བསྣམས་པ། སྨད་སྦྲུལ་མཇུག་འཁྱིལ་པའོ། །ཤིང་གི་རྒྱལ་པོའི་ཡལ་ག་ལ་གནས་པའི་ཞིང་སྐྱོང་བ་ཆེན་པོ་བརྒྱད་ནི། ཤར་དུ་
ལྷའི་དགེ་འདུན་དཀར་པོ་གླང་པོ་ཆེའི་གདོང་པ་ཅན། བྱང་དུ་གནོད་སྦྱིན་གྱི་སྡེ་དཔོན་སེར་པོ་རྟའི་གདོང་པ་ཅན། ནུབ་ཏུ་ཆུ་སྲིན་གྱི་རྒྱལ་པོ་དམར་པོ་ཆུ་སྲིན་གྱི་གདོང་པ་
ཅན་༑ ལྷོར་གཤིན་རྗེ་སྔོན་པོ་མ་ཧེའི་གདོང་པ་ཅན། དབང་ལྡན་དུ་ཡི་དྭགས་འདུས་པ་དུད་ཁ་བ་གླང་གི་གདོང་པ་ཅན། མེར་དྲང་སྲོང་འདུས་པ་དམར་པོ་ར་སྐྱེས་ཀྱི་
གདོང་པ་ཅན། བདེན་བྲལ་དུ་སྲིན་པོའི་ཚོགས་ཅན་སྔོན་པོ་རོ་ལངས་ཀྱི་གདོང་པ་ཅན། རླུང་དུ་རླུང་ལྷ་སྔོན་པོ་རི་དྭགས་ཀྱི་གདོང་པ་ཅན། ཐམས་ཅད་ཀྱང་ཤིང་ལོའི་
གསེབ་ནས་ལུས་ཕྱེད་ཙམ་འཐོན་པ་གྲི་གུག་དང་ཐོད་པ་འཛིན་པ། བཞིན་འགྱུར་བ་སྐྲ་དམར་སེར་གྱེན་དུ་བརྗེས་པའོ། །གཞན་ཡང་དེ་བཞིན་གཤེགས་པའི་མཆོད་རྟེན་

བརྒྱད༑ ཐུགས་རྗེའི་ཆུ་བརྒྱད། ཡེ་ཤེས་ཀྱི་མེ་བརྒྱད། གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། རོ་མགོ་བོ་བཅད་པ་དང༌། དཔྱངས་པ་དང༌།
བསྙལ་བ་དང་། གསལ་ཤིང་གིས་ཕུག་པ། མགོ་བོ་དང་། ཀེང་རུས་དང་། ཅེ་སྤྱང་དང་། ཁྭ་དང་། འུག་པ་དང༌། བྱ་རྒོད་དང་། རོ་ལངས་རྣམས་ཕོ་
ཞེས་བྱ་བའི་སྒྲ་སྒྲོགས་པར་བྱེད་པ། གནོད་སྦྱིན་དང་། སྲིན་པོ་དང་། ཡི་དྭགས་དང་། ཤ་ཟ་དང་། སྨྱོ་བྱེད་དང་། བརྗེད་བྱེད་དང་། གདོན་དང་།
མཁའ་འགྲོ་དང་། མཁའ་འགྲོ་མ་དང་། སྒྲུབ་པ་པོ་རྣམས་དང་བཅས་པས་ཡོངས་སུ་གང་བའི་དུར་ཁྲོད་བརྒྱད་ཀྱིས་ཡོངས་སུ་བསྐོར་བར་བསམས་ལ། དེ་ལྟ་བུའི་གཞལ་
ཡས་ཁང་པའི་སྟེང་འོག་ཐམས་ཅད་ཤར་དཀར། ལྷོ་སེར། ནུབ་དམར། བྱང་ལྗང་། དབུས་སྔོ་བ། དཀྱིལ་འཁོར་ནང་མའི་དབུས་སུ་ལྷ་སྣམ་གྲུ་བཞི་པའི་ལྟེ་བར་
རྡོ་རྗེའི་ཕྲེང་བ་དང་། འོད་ཟེར་ལྔའི་ཕྲེང་བས་ཡོངས་སུ་བསྐོར་བའི་རེ་མིག་དགུའི་དབུས་སུ་སྣ་ཚོགས་པདྨ་དང་ཉི་མ་ལ་ཐོད་པའི་གདན། རྣམ་སྣང་དང་སྤྱན་མ་ལ་སྣ་

༄༅། །ཚོགས་པདྨ་དང་ཟླ་བ་ཐོད་པའི་གདན་རེ་རེ། གཞན་རྣམས་ལ་པདྨ་ཉི་མ་ཐོད་པའི་གདན། དཀྱིལ་འཁོར་དང་པོའི་སྒོ་མཚམས་བརྒྱད། བར་པའི་གནས་།
བདུན་དང་མཚམས་རྣམས་སུ་པདྨ་དང་ཟླ་བའི་གདན་རེ་རེ། བར་པའི་ལྷོ་སྒོའི་གཡས་ཕྱོགས་དང་དཀྱིལ་འཁོར་ཐ་མའི་སྒོ་མཚམས་བརྒྱད་དུ་སྣ་ཚོགས་པདྨ་དང་ཉི་མའི་
གདན་རེ་རེ་གྱུར་པར་བསམ་མོ། །གཉིས་པ་ལ་བསྐྱེད་རིམ་བསྒོམ་པ། དེས་སྐྱོན་བཟླས་པ་བྱ་བ་གཉིས་ཀྱི་དང་པོ་ལ། དང་པོ་སྦྱོར་བ། དཀྱིལ་འཁོར་རྒྱལ་མཆོག །ལས་རྒྱལ་མཆོག་དང་གསུམ་གྱི་དང་པོ་ནི། དབུས་ཀྱི་
གདན་གྱི་སྟེང་དུ་རང་གི་སེམས་སོ་སོར་རྟོག་པ་གང་གི་ཡང་ངོ་བོར་མ་གྲུབ་ཅིང་། རྟག་པ་དང་རྟོག་པའི་དྲི་མ་ལས་གྲོལ་བར་གྱུར། ཨོཾ་ཙིཏྟ་པྲ་ཏི་བཻ་དྷཱཾ་ཀ་རོ་མི། རང་གི་
སེམས་སངས་རྒྱས་ཀྱི་མཚན་བཟང་པོ་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི། ཨུ་ཨཱུ། རི་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཱཿ ཚར་གཉིས་བརྗོད་ཞུ་བ་ལས་ཟླ་
བའི་དཀྱིལ་འཁོར་དང་པོ་གྲུ་གསུམ་དཀར་པོ་ཨཱ་ལིས་མཚན་པ་མེ་ལོང་ལྟ་བུའི་ཡེ་ཤེས། དེའི་སྟེང་དུ་དེ་གསལ་བར་བྱེད་པའི་བྱང་ཆུབ་ཀྱི་སེམས་རང་བཞིན་གྱིས་འོད་

གསལ་བར་གྱུར། ཨོཾ་བོ་དྷི་ཙིཏྟ་ཨུཏྤཱ་ད་ཡཱ་མི། རང་གི་སེམས་དཔེ་བྱད་བཟང་པོ་བརྒྱད་ཅུའི་ངོ་བོ། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་
ན༑ པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ཌྷ། ཚར་གཉིས། ཞུ་བ་ལས་ཟླ་བའི་དཀྱིལ་འཁོར་གཉིས་པ་གྲུ་གསུམ་དཀར་པོ་འོད་ཟེར་དམར་པོ་
འཕྲོ་ཞིང་ཀཱ་ལིས་མཚན་པ་མཉམ་པ་ཉིད་ཀྱི་ཡེ་ཤེས། ཨོཾ་ཏིཥྛ་བཛྲ། དེའི་སྟེང་དུ་དེ་དག་བརྟན་པར་བྱེད་པ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་པ་
སོ་སོར་རྟོག་པའི་ཡེ་ཤེས། ཨོཾ་བཛྲ་ཨཱཏྨ་ཀོཉཧཾ། རྡོ་རྗེ་དེ་ལས་རྡོ་རྗེ་ཕྲ་མོ་ནས་འབྲས་ཙམ་དཔག་ཏུ་མེད་པ་འཕྲོས། ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་
ཕོག་པས་དེ་རྣམས་རྡོ་རྗེ་དབྱིངས་དེར་ཞུགས་པར་གྱུར་པ་ནི་བྱ་བ་གྲུབ་པའི་ཡེ་ཤེས། ཨོ་ཡ་ཐཱ་སརྦ་ཏ་ཐཱ་ག་ཏ་སྟ་ཐཱ་ཨ་ཧཾ། ཡེ་ཤེས་ཐམས་ཅད་ཡོངས་སུ་རྫོགས་པའི་ཆོས་
ཀྱི་དབྱིངས་ཀྱི་ཡེ་ཤེས་ཀྱི་ངོ་བོར་གྱུར་པ་ནི། དབུས་སུ་བཅོམ་ལྡན་འདས་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ། སྐུ་དང་རྩ་ཞལ་ཟླ་བ་ལྟར་དཀར་།

༄༅། །ཞིང་ཆུ་ཤེལ་ལྟར་དྭངས་པ་ནོར་བུ་རིན་པོ་ཆེ་ལྟར་འོད་ཟེར་སྣ་ཚོགས་པ་འཕྲོ་བ། གཡས་ཞལ་ཨིནྡྲ་ནཱི་ལ་ལྟར་སྔོ་ཞིང་། གཡོན་ཞལ་པདྨ་རཱ་ག་ལྟར་དམར་
བ༑ ཞལ་རེ་རེ་ལའང་སྤྱན་གསུམ་གསུམ་དང་ལྡན་ཞིང་ཞལ་འཛུམ་པ་དང་བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་
འཁྱུད་ཅིང་སྙོམས་པར་ཞུགས་པའི་དགའ་བ་དང་ལྡན་པ། གཡས་གཉིས་ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་ཐོད་པ་དང་ཞགས་པ་འཛིན་པ། རལ་པའི་
ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་
པོ་ལྔས་དབུ་ལ་བརྒྱན་ཞིང་སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས། སྐུ་
ཐམས་ཅད་ལ་ཐལ་ཆེན་གྱི་རྒྱ་སྟེ། ཕྱག་རྒྱ་དྲུག་གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ། དགོད་པ་དྲག་ཤུལ་འཇིགས་སུ་རུང་། སྙིང་རྗེ་རྔམ་དང་ཞི་བ་

སྟེ༑ གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །གཉིས་པ་ནི། ཡུམ་གྱི་མཁའ་མི་།
དམིགས་པའི་ངང་ལས་ཨཱལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨཱཿས་མཚན་པ། ཡབ་ཀྱི་གསང་གནས་མི་དམིགས་པའི་ངང་ལས་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་གིས་
མཚན་པ། ཨོཾ་པདྨ་སུ་ཁ་དྷ་ར་མ་ཧཱ་རཱ་ག་སུ་ཁནྡཱ་ད་ཙ་ཏུ་རཱ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཨོ་བཛྲ་མ་ཧཱ་དྭེཥ་ཙ་ཏུ་རཱ་ནནྡ་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་ཐ་ཧཱུྃ་
ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཐབས་ཤེས་རབ་སྙོམས་པར་ཞུགས་པའི་སྒྱུ་མ་བདེ་བའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། ཞལ་དུ་ཞུགས་ཐུགས་
ཀར་རྗེས་སུ་ཆགས་པའི་མེས་ཞུ། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་བབས་པ་ལས་ཐིག་ལེ་སུམ་ཅུ་སོ་བདུན་དུ་གྱུར། དེ་ལས། ཧཱུྃ་བུཾ་ཨཱྃ་ཧྲཱིཿཁྃ།
བྷྲཱུྃ་ཧཱུྃ་ཧྲཱིཿཏཱྃ། ཨྃ་ཨཱྃ་ཨིཾ་ཨཱིཾ་ཨྃ་ཨཿ མཻཾ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེ་ཨཻཾ། རྀཾ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿཞེས་པའི་ས་བོན་གྱི་ཡི་གེར་གྱུར། ཧཱུྃ་ཞེས་པས་ཡུམ་

༄༅། །གྱི་མཁའ་ནས་ཡབ་ཀྱི་ཐུགས་ཀར་དྲངས། ཐུགས་ཀར་ཡིག་འབྲུའི་དཀྱིལ་འཁོར་ཡོངས་སུ་རྫོགས་པར་གྱུར། དབུས་ཀྱི་ས་བོན་ཧཱུྃ་ལས་རྡོ་རྗེ་ཧཱུྃ་གིས་།
མཚན་པ། དེ་ལས་མི་བསྐྱོད་པ་ཞལ་གསུམ་ཕྱག་དྲུག་པ་སྐུ་དང་རྩ་ཞལ་སྔོན་པོ། གཡས་ཞལ་དཀར། གཡོན་ཞལ་དམར་བ་ཕྱག་དང་པོ་གཉིས་ཀྱིས་རང་འདྲའི་ཤེས་
རབ་མ་ལ་འཁྱུད་ཅིང་སྙོམས་པར་ཞུགས་པའི་དགའ་བ་དང་ལྡན་པ། གཡས་གཉིས་ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་ཐོད་པ་དང་ཞགས་པ་འཛིན་པ།
ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་ཧྃ་སྭཱ་ཧཱ། མི་བསྐྱོད་པ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ཞེ་སྡང་དང་རྣམ་པར་ཤེས་པའི་ཕུང་པོ་སྦྱངས། ཆོས་ཀྱི་དབྱིངས་
ཀྱི་ཡེ་ཤེས་ལ་བཀོད། ཚུར་འདུས་རང་ལ་ཐིམ་པས་རང་ཉིད་མི་བསྐྱོད་པ་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ་སྐུ་དང་རྩ་ཞལ་ཟླ་བ་ལྟར་དཀར་ཞིང་
ཆུ་ཤེལ་ལྟར་དྭངས་པ་ནོར་བུ་རིན་པོ་ཆེ་ལྟར་འོད་ཟེར་སྣ་ཚོགས་པ་འཕྲོ་བ། གཡས་ཞལ་ཨིནྡྲ་ནི་ལ་ལྟར་སྔོ་ཞིང་། གཡོན་ཞལ་པདྨ་རཱ་ག་ལྟར་དམར་བ། ཞལ་རེ་རེ་

ལའང་སྤྱན་གསུམ་གསུམ་དང་ལྡན་ཞིང་ཞལ་འཛུམ་པ་དང་བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་འཁྱུད་ཅིང་སྙོམས་
པར་ཞུགས་པའི་དགའ་བ་དང་ལྡན་པ། གཡས་གཉིས་ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་ཐོད་པ་དང་ཞགས་པ་འཛིན་པ། རལ་པའི་ཐོར་ཅོག་ནག་པོ་སྤྱི་
བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་
བརྒྱན་ཞིང་སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས། སྐུ་ཐམས་ཅད་ལ་
ཐལ་ཆེན་གྱི་རྒྱ་སྟེ། ཕྱག་རྒྱ་དྲུག་གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ། དགོད་པ་དྲག་ཤུལ་འཇིགས་སུ་རུང་། སྙིང་རྗེ་རྔམ་དང་ཞི་བ་སྟེ། གར་
གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །བུྃ་ལས་འཁོར་ལོ་བུྃ་གྱིས་མཚན་པ་ལས་རྣམ་

༄༅། །པར་སྣང་མཛད་དཀར་པོ་ཞི་བ་ཞལ་གཅིག་ཕྱག་བཞི་པ། ཨོཾ་བཛྲ་བཻ་རོ་ཙ་ནཱ་ཡ་སྭཱ་ཧཱ། རྣམ་སྣང་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་།
གཏི་མུག་དང་གཟུགས་ཀྱི་ཕུང་པོ་སྦྱངས། མེ་ལོང་ལྟ་བུའི་ཡེ་ཤེས་ལ་བཀོད། ཚུར་འདུས་ནས་ཤར་གྱི་རེ་མིག་གི་པད་ཟླ་ལ་གནས་པའི་ཐོད་པའི་གདན་ལ་འཁོད་པ་ནི།
རྣམ་པར་སྣང་མཛད་དཀར་པོ་ཞི་བ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་འཁོར་ལོ་དང་། དེས་ཡུ་བ་བྱས་པའི་དྲིལ་བུ་འོག་མ་གཉིས་ཀྱིས་ཐོད་པ་དང་ཞགས་པ་
འཛིན་པ། ཨཱྃ་ལས་རིན་པོ་ཆེ་ཨཱྃ་གིས་མཚན་པ་ལས་རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ། ཨོཾ་ཛཱ་ལ་ཛཱ་ལ་ཧཱུྃ་ཕཊ་བྷྱོ་སྭཱ་ཧཱ། རིན་འབྱུང་ཐུགས་ཀ་ནས་
ཕྱིར་སྤྲོས། སེམས་ཅན་ཐམས་ཅད་ཀྱི་སེར་སྣ་དང་ཚོར་བའི་ཕུང་པོ་སྦྱངས། མཉམ་པ་ཉིད་ཀྱི་ཡེ་ཤེས་ལ་བཀོད། ཚུར་འདུས་ནས་ལྷོའི་རེ་མིག་གི་པད་ཉི་ལ་གནས་
པའི་ཐོད་པའི་གདན་ལ་འཁོད་པ་ནི། རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རྡོ་རྗེ་དང་ཐོད་པ། འོག་མ་གཉིས་ཀྱིས་ལྕགས་ཀྱུ་དང་།

ཞགས་པ་འཛིན་པ། ཧྲཱིཿལས་པདྨ་ཧྲཱིཿས་མཚན་པ་ལས་འོད་དཔག་མེད་དམར་པོ་ཞལ་གཅིག་ཕྱག་བཞི་པ། ཨོཾ་བཛྲ་དྷརྨ་ཧྲཱིཿསྭཱ་ཧཱ། འོད་དཔག་མེད་ཐུགས་ཀ་ནས་ཕྱིར་
སྤྲོས༑ སེམས་ཅན་ཐམས་ཅད་ཀྱི་འདོད་ཆགས་དང་འདུ་ཤེས་ཀྱི་ཕུང་པོ་སྦྱངས། སོ་སོར་རྟོག་པའི་ཡེ་ཤེས་ལ་བཀོད། ཚུར་འདུས་ནས་ནུབ་ཀྱི་རེ་མིག་གི་པད་ཉི་ལ་
གནས་པའི་ཐོད་པའི་གདན་ལ་འཁོད་པ་ནི། འོད་དཔག་མེད་དམར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་མདའ་གཞུ་འགེངས་ཤིང་། འོག་མ་གཉིས་ཀྱིས་པདྨ་
དང་ཞགས་པ་འཛིན་པ། ཁྃ་ལས་རལ་གྲི་ཁྃ་གིས་མཚན་པ་ལས་དོན་ཡོད་གྲུབ་པ་ལྗང་གུ་ཞལ་གཅིག་ཕྱག་བཞི་པ། ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་
ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿཧྲཿ ཕཻཾ་ཕེཾ། ཕེ་ཕོ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བྷ་ཤ་རུ་དྷི་ར་ཨནྟྲ་མཱ་ལཱ་བ་ལམྦི་ནི།
གྲིཧྣ་གྲིཧྣ་སཔྟ་པཱ་ཏཱ་ལ་ག་ཏ་བྷུ་ཛཾ་ག་སཪྤཾ་ཝཱ། ཏརྫ་ཡ་ཏརྫ་ཡ། ཨཱ་ཀཌྜྷྱ་ཨཱ་ཀ་ཌྜྷྱ། ཧྲཱིཾ་ཧྲཱིཾ། ཛྞཽཾ་ཛྞཽཾ། ཀྵྨཱཾ་ཀྵྨཱཾ།  ཧཱཾ་ཧཱཾ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། 

༄༅། །སི་ལི་སི་ལི། ཙི་ལི་ཙི་ལི། དྷི་ལི་དྷི་ལི། ཧཱུྃ་ཧཱུྃ་ཕཊ་ཕཊ་སྭཱ་ཧཱ། དོན་ཡོད་གྲུབ་པ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ཕྲག་དོག་།
དང་འདུ་བྱེད་ཀྱི་ཕུང་པོ་སྦྱངས། བྱ་བ་གྲུབ་པའི་ཡེ་ཤེས་ལ་བཀོད། ཚུར་འདུས་ནས་བྱང་གི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། དོན་
ཡོད་གྲུབ་པ་ལྗང་གུ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རལ་གྲི་དང་དྲིལ་བུ། འོག་མ་གཉིས་ཀྱིས་ལྕགས་ཀྱུ་དང་ཐོད་པ་འཛིན་པ། དེ་བཞིན་གཤེགས་པ་བཞི་
ཀའང་ཞལ་འཛུམ་བག་དང་བཅས་ཤིང་རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་
གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཞིང་། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་
དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས། སྐུ་ཐམས་ཅད་ལ་ཐལ་ཆེན་གྱི་རྒྱ་སྟེ། ཕྱག་རྒྱ་དྲུག་གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ།

དགོད་པ་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་སྟེ། །གར་གྱི་ཉམས་དགུ་དང་ལྡན་པ། །སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་
བའི་དབུས་ན་བཞུགས་པའོ། །བྷྲཱུྃ་ལས་འཁོར་ལོ་བྷྲཱུྃ་གྱིས་མཚན་པ་ལས་སངས་རྒྱས་སྤྱན་སྐུ་མདོག་དཀར་མོ་ཞལ་གཅིག་ཕྱག་བརྒྱད་མ། ཨོཾ་ཁྃ་ལྃ་ཧྃ་སྭཱ་ཧཱ། སངས་
རྒྱས་སྤྱན་ཐུགས་ཀ་ནས་ཕྱིར་སྤྲོས། སེམས་ཅན་ཐམཾས་ཅད་ཀྱི་སའི་ཁམས་སྦྱངས། བྱམས་པ་ཚད་མེད་པ་ལ་བཀོད། ཚུར་འདུས་ནས་དབང་ལྡན་གྱི་རེ་མིག་གི་པད་
ཟླ་ལ་གནས་པའི་ཐོད་པའི་གདན་ལ་འཁོད་པ་ནི། སངས་རྒྱས་སྤྱན་སྐུ་མདོག་དཀར་མོ་ཞལ་གཅིག་ཕྱག་བརྒྱད་མ། གཡས་བཞི་ན་འཁོར་ལོ་རྡོ་རྗེ་རལ་གྲི་མདའ།
གཡོན་བཞི་ན་ཐོད་པ་དྲིལ་བུ་ཞགས་པ་གཞུ་འཛིན་པ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་མཱ་མ་ཀཱི་སྔོན་མོ་ཞལ་གཅིག་ཕྱག་བཅུ་གཉིས་མ། ཨོཾ་གྷི་སྭཱ་ཧཱ། མཱ་མ་ཀཱི་
ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ཆུའི་ཁམས་སྦྱངས། སྙིང་རྗེ་ཚད་མེད་པ་ལ་བཀོད། ཚུར་འདུས་ནས་མེའི་རེ་མིག་གི་པད་ཉི་ལ་གནས་པའི་ཐོད་།

༄༅། །པའི་གདན་ལ་འཁོད་པ་ནི། མཱ་མ་ཀཱི་སྔོན་མོ་ཞལ་གཅིག་ཕྱག་བཅུ་གཉིས་མ། གཡས་དྲུག་ན་མདའ་རལ་གྲི་རྡོ་རྗེ་འཁོར་ལོ་རིན་པོ་ཆེ་པདྨ། གཡོན་དྲུག་།
ན་གཞུ་ལྕགས་ཀྱུ་དྲིལ་བུ་ཞགས་པ་ཐོད་པ་ཁ་ཊྭཱཾ་ག་འཛིན་པ། ཧྲཱིཿལས་པདྨ་ཧྲཱིཿས་མཚན་པ་ལས་གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ། ཨོཾ་ཀ་ཊེ་བི་ཀ་ཊེ་ནི་
ཀ་ཊེ་ཀ་ཊ་ཀ་ཊེ་སྭཱ་ཧཱ། གོས་དཀར་མོ་ཐུགས་ཀ་ནས་ཕྱིར་སྤྲོས་སེམས་ཅན་ཐམས་ཅད་ཀྱི་མེའི་ཁམས་སྦྱངས། དགའ་བ་ཚད་མེད་པ་ལ་བཀོད། ཚུར་འདུས་ནས་
བདེན་བྲལ་གྱི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ། གཡས་བཞི་ན་མདའ་པདྨ་རལ་གྲི་
རྡོ་རྗེ། གཡོན་བཞི་ན་གཞུ་ཐོད་པ་ཞགས་པ་དྲིལ་བུ་འཛིན་པ། ཏཱྃ་ལས་ཨུཏྤལ་ཏཱྃ་གིས་མཚན་པ་ལས་སྒྲོལ་མ་ལྗང་གུ་ཞལ་གཅིག་ཕྱག་བརྒྱད་མ། ཨོཾ་ཏཱ་རེ་ཏུཏྟཱ་རེ་ཏུ་རེ་
སྭཱ་ཧཱ། སྒྲོལ་མ་ཐུགས་ཀ་ནས་ཕྱིར་སྤྲོས་སེམས་ཅན་ཐམས་ཅད་ཀྱི་རླུང་གི་ཁམས་སྦྱངས། བཏང་སྙོམས་ཚད་མེད་པ་ལ་བཀོད། ཚུར་འདུས་ནས་རླུང་གི་རེ་མིག་གི་པད་།

ཉི་ལ་གནས་པའི་ཐོད་པའི་གདན་ལ་འཁོད་པ་ནི། སྒྲོལ་མ་ལྗང་གུ་ཞལ་གཅིག་ཕྱག་བརྒྱད་མ། གཡས་བཞི་ན་ཨུཏྤལ་དམར་པོ་རལ་གྲི་ལྕགས་ཀྱུ་མདའ། གཡོན་བཞི་
ན་འཁོར་ལོ་ཞགས་པ་ཐོད་པ་གཞུ་འཛིན་པ། ཨོཾ་ལས་མདའ་ཨོཾ་གིས་མཚན་པ་ལས་དྲག་ཤུལ་མ་དཀར་མོ་ཞལ་གཅིག་ཕྱག་བཞི་མ། ཨོཾ་ཨཱཿཨཱྃ་ཧཾ་སྭཱ་ཧཱ། དྲག་ཤུལ་མ་
ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཆོས་སོ་སོར་ཡང་དག་པར་རིག་པ་ལ་བཀོད། ཚུར་འདུས་ནས་ལྷ་སྣམ་གྱི་ཤར་དུ་པད་ཟླའི་གདན་ལ་འཁོད་པ་ནི།
དྲག་ཤུལ་མ་དཀར་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་མདའ་དང་ལྕགས་ཀྱུ། གཡོན་གཉིས་ཀྱིས་གཞུ་དང་ཁུ་བས་གང་བའི་ཐོད་པ་འཛིན་པ། ཨཱྃ་ལས་
རྡོ་རྗེ་ཧཱུཾ་གིས་མཚན་པ་ལས་རྡོ་རྗེ་གཟུགས་བརྙན་མ་སེར་མོ་ཞལ་གཅིག་ཕྱག་བཞི་མ། ཨོཾ་ཨཱཿཨྃ་ཧྃ་སྭཱ་ཧཱ། རྡོ་རྗེ་གཟུགས་བརྙན་མ་ཐུགས་ཀ་ནས་ཕྱིར་སྤྲོས། སེམས་
ཅན་ཐམས་ཅད་དོན་སོ་སོར་ཡང་དག་པར་རིག་པ་ལ་བཀོད། ཚུར་འདུས་ནས་ལྷོར་པད་ཟླའི་གདན་ལ་འཁོད་པ་ནི། རྡོ་རྗེ་གཟུགས་བརྙན་མ་སེར་མོ་ཞལ་གཅིག་ཕྱག་

༄༅། །བཞི་མ་གཡས་གཉིས་ཀྱིས་རྡོ་རྗེ་དང་དུང་། གཡོན་གཉིས་ཀྱིས་ཞགས་པ་དང་ཞག་གིས་གང་པའི་ཐོད་པ་འཛིན་པ། ཨིཾ་ལས་རལ་གྲི་ཨི་གིས་མཚན་པ་
ལས་འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞི་མ། ཨོཾ་ཨཱཿཨིཾ་ཧྃ་སྭཱ་ཧཱ། འདོད་ཆགས་རྡོ་རྗེ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ངེས་པའི་
ཚིག་སོ་སོར་ཡང་དག་པར་རིག་པ་ལ་བཀོད། ཚུར་འདུས་ནས་ནུབ་ཏུ་པད་ཟླའི་གདན་ལ་འཁོད་པ་ནི། འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞི་མ།
གཡས་གཉིས་ཀྱིས་རལ་གྲི་དང་རྡོ་རྗེ། གཡོན་གཉིས་ཀྱིས་ཁྲག་གིས་གང་བའི་ཐོད་པ་དང་དྲིལ་བུ་འཛིན་པ། ཨཱི་ལས་བ་དན་ཨཱིཾ་གིས་མཚན་པ་ལས་རྡོ་རྗེ་ཞི་བ་མ་ལྗང་གུ་
ཞལ་གཅིག་ཕྱག་བཞི་མ། ཨོཾ་ཨཱཿཨྃ་ཧྃ་སྭཱ་ཧཱ། རྡོ་རྗེ་ཞི་བ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་སྤོབས་པ་སོ་སོར་ཡང་དག་པར་རིག་པ་ལ་བཀོད།
ཚུར་འདུས་ནས་བྱང་དུ་པད་ཟླའི་གདན་ལ་འཁོད་པ་ནི། རྡོ་རྗེ་ཞི་བ་མ་ལྗང་གུ་ཞལ་གཅིག་ཕྱག་བཞི་མ། གཡས་གཉིས་ཀྱིས་བ་དན་དང་རྡོ་རྗེ། གཡོན་གཉིས་ཀྱིས་

རལ་གྲི་དང་སྨན་གྱིས་གང་བའི་ཐོད་པ་འཛིན་པ། ཨུྃ་ལས་རྡོ་རྗེ་ཨུྃ་གིས་མཚན་པ་ལས་རྡོ་རྗེ་གནོད་སྦྱིན་མ་དཀར་སེར་ཞལ་གཅིག་ཕྱག་བཞི་མ། ཨོཾ་ཨཱཿཨྃ་ཧྃ་སྭཱ་ཧཱ། རྡོ་
རྗེ་གནོད་སྦྱིན་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་སྦྱིན་པ་ལ་བཀོད། ཚུར་འདུས་ནས་དབང་ལྡན་དུ་པད་ཟླའི་གདན་ལ་འཁོད་པ་ནི། རྡོ་རྗེ་གནོད་
སྦྱིན་མ་དཀར་སེར་ཞལ་གཅིག་ཕྱག་བཞི་མ་གཡས་གཉིས་ཀྱིས་རྡོ་རྗེ་དང་ཨུཏྤལ། གཡོན་གཉིས་ཀྱིས་དྲི་ཆུས་གང་བའི་ཐོད་པ་དང་ཌ་མ་རུ་འཛིན་པ། ཨཱུྃ་ལས་པདྨ་ཨཱུྃ་
གིས་མཚན་པ་ལས་རྡོ་རྗེ་མཁའ་འགྲོ་མ་དམར་སེར་ཞལ་གཅིག་ཕྱག་བཞི་མ། ཨོཾ་ཨཱཿཨྃ་ཧྃ་སྭཱ་ཧཱ། རྡོ་རྗེ་མཁའ་འགྲོ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་
ཅད་སྙན་པར་སྨྲ་བ་ལ་བཀོད། ཚུར་འདུས་ནས་མེར་པད་ཟླའི་གདན་ལ་འཁོད་པ་ནི། རྡོ་རྗེ་མཁའ་འགྲོ་མ་དམར་སེར་ཞལ་གཅིག་ཕྱག་བཞི་མ། གཡས་གཉིས་ཀྱིས་
པདྨ་དང་མེ་ལོང་། གཡོན་གཉིས་ཀྱིས་ཆང་གིས་གང་བའི་ཐོད་པ་དང་དགྲ་སྟ་འཛིན་པ། ཨྃ་ལས་མདུང་ཐུང་ཨྃ་གིས་མཚན་པ་ལས་སྒྲ་རྡོ་རྗེ་མ་སྔོན་མོ་ཞལ་གཅིག་ཕྱག་

༄༅། །བཞི་མ། ཨོཾ་ཨཱཿཨྃ་ཧྃ་སྭཱ་ཧཱ། སྒྲ་རྡོ་རྗེ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་དོན་སྤྱོད་པ་ལ་བཀོད། ཚུར་འདུས་ནས་བདེན་བྲལ་དུ་
པད་ཟླའི་གདན་ལ་འཁོད་པ་ནི། སྒྲ་རྡོ་རྗེ་མ་སྔོན་མོ་ཞལ་གཅིག་ཕྱག་བཞི་མ་གཡས་གཉིས་ཀྱིས་མདུང་དང་དུང༌། གཡོན་གཉིས་ཀྱིས་འཁོར་ལོ་དང་ཁྲག་གིས་གང་བའི་
ཐོད་པ་འཛིན་པ། ཨཿལས་བུམ་པ་ཨས་མཚན་པ་ལས་ས་རྡོ་རྗེ་མ་ལྗང་སྐྱ་ཞལ་གཅིག་ཕྱག་བཞི་མ། ཨོཾ་ཨཱཿཨྃ་ཧྃ་སྭཱ་ཧཱ། ས་རྡོ་རྗེ་མ་ཐུགས་ཀ་ནས་ཕྱིར་སྤྲོས། །
སེམས་ཅན་ཐམས་ཅད་དོན་མཐུན་པ་ལ་བཀོད། ཚུར་འདུས་ནས་རླུང་དུ་པད་ཟླའི་གདན་ལ་འཁོད་པ་ནི། ས་རྡོ་རྗེ་མ་ལྗང་སྐྱ་ཞལ་གཅིག་ཕྱག་བཞི་མ་གཡས་གཉིས་ཀྱིས་
བུམ་པ་དང་རྡོ་རྗེ། གཡོན་གཉིས་ཀྱིས་རྫས་ཀྱིས་གང་ཞིང་མི་ལྤགས་ཀྱིས་གཡོགས་པའི་ཐོད་པ་དང་དྲིལ་བུ་འཛིན་པ། ལྷ་མོ་བཅུ་གཉིས་པོ་ཐམས་ཅད་ཀྱང་རལ་པའི་
ཐོར་ཅོག་དང་ཐོད་པའི་ཕྲེང་བའི་ཅོད་པན་ཅན་ཕྱག་རྒྱ་ལྔས་ཡང་དག་པར་བརྒྱན་པ། གཅེར་བུ་སྤྱན་གསུམ་དང་ལྡན་ཞིང་མཆོག་ཏུ་བདེ་བའི་གར་གྱིས་རོལ་པ། སྐྱིལ་ཀྲུང་

ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །མེ་ལས་རྡོ་རྗེས་མཚན་པའི་ནཱ་ག་གེ་སར་གྱི་སྡོང་བུ་མེ་གྱིས་མཚན་པ་ལས་བྱམས་པ་སེར་པོ་
ཞལ་གཅིག་ཕྱག་གཉིས་པ། ཨོཾ་ཨཱཿམཻཾ་ཧྃ་སྭཱ་ཧཱ། བྱམས་པ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་རྩ་རྒྱུས་དང་ཉོན་ཡིད་སྦྱངས། རྡོ་རྗེའི་རྩ་དང་ཟག་
ཟད་ཀྱི་མངོན་ཤེས་ལ་བཀོད། ཚུར་འདུས་ནས་དཀྱིལ་འཁོར་བར་མའི་ལྷ་སྣམ་ལ་ཤར་སྒོའི་གཡས་སུ་པད་ཟླའི་གདན་ལ་འཁོད་པ་ནི། བྱམས་པ་སེར་པོ་ཞལ་གཅིག་
ཕྱག་གཉིས་པ་གཡས་རྡོ་རྗེས་མཚན་པའི་ནཱ་ག་གེ་སར་གྱི་སྡོང་བུ་དང་། གཡོན་དྲིལ་བུ་འཛིན་པ། ཨྃ་ལས་འཁོར་ལོ་ཨོཾ་གིས་མཚན་པ་ལས་ས་སྙིང་དཀར་པོ་ཞལ་གཅིག་
ཕྱག་གཉིས་པ། ཨོཾ་ཨཱཿཨྃ་ཧྃ་སྭཱ་ཧཱ། ས་སྙིང་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་མིག་དང་མིག་ཤེས་སྦྱངས། མིག་གི་མངོན་ཤེས་ལ་བཀོད།
ཚུར་འདུས་ནས་ཤར་སྒོའི་གཡོན་དུ་པད་ཟླའི་གདན་ལ་འཁོད་པ་ནི། ས་སྙིང་དཀར་པོ་ཞལ་གཅིག་ཕྱག་གཉིས་པ་གཡས་འཁོར་ལོ་དང་། གཡོན་དྲིལ་བུ་འཛིན་པ། ཧཱུྃ་

༄༅། །ལས་རྡོ་རྗེ་ཧཱུྃ་གིས་མཚན་པ་ལས་ཕྱག་རྡོར་ནག་པོ་ཞལ་གཅིག་ཕྱག་གཉིས་པ། ཨོཾ་ཨཱཿཨྃ་ཧྃ་སྭ་ཧཱ། ཕྱག་རྡོར་ཐུགས་ཀ་ནས་ཕྱིར་སྤྲོས། སེམས་ཅན་
ཐམས་ཅད་ཀྱི་རྣ་བ་དང་རྣ་ཤེས་སྦྱངས། རྣ་བའི་མངོན་ཤེས་ལ་བཀོད། ཚུར་འདུས་ནས་ལྷོ་སྒོའི་གཡས་སུ་པད་ཉིའི་གདན་ལ་འཁོད་པ་ནི། ཕྱག་ན་རྡོ་རྗེ་ནག་པོ་ཞལ་
གཅིག་ཕྱག་གཉིས་པ་གཡས་རྡོ་རྗེ་དང་། གཡོན་དྲིལ་བུ་འཛིན་པ། ཏྲཱྃ་ལས་རིན་པོ་ཆེ་ཏྲཱྃ་གིས་མཚན་པ་ལས་ནམ་སྙིང་སེར་པོ་ཞལ་གཅིག་ཕྱག་གཉིས་པ། ཨོཾ་ཨཱཿཏྲཱཾ་ཧཾ་
སྭཱ་ཧཱ། ནམ་སྙིང་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་སྣ་དང་སྣ་ཤེས་སྦྱངས། སྣའི་མངོན་ཤེས་ལ་བཀོད། ཚུར་འདུས་ནས་ལྷོ་སྒོའི་གཡོན་དུ་པད་
ཟླའི་གདན་ལ་འཁོད་པ་ནི། ནམ་སྙིང་སེར་པོ་ཞལ་གཅིག་ཕྱག་གཉིས་པ་གཡས་རིན་པོ་ཆེ་དང་གཡོན་དྲིལ་བུ་འཛིན་པ། ཨཱྃ་ལས་པདྨ་ཨཱྃ་གིས་མཚན་པ་ལས་འཇིག་རྟེན་
དབང་ཕྱུག་དམར་པོ་ཞལ་གཅིག་ཕྱག་གཉིས་པ། ཨོཾ་ཨཱཿཨྃ་ཧྃ་སྭཱ་ཧཱ། འཇིག་རྟེན་དབང་ཕྱུག་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ལྕེ་དང་ལྕེ་ཤེས་

སྦྱངས༑ ལྕེའི་མངོན་ཤེས་ལ་བཀོད། ཚུར་འདུས་ནས་ནུབ་སྒོའི་གཡས་སུ་པད་ཟླའི་གདན་ལ་འཁོད་པ་ནི། འཇིག་རྟེན་དབང་ཕྱུག་དམར་པོ་ཞལ་གཅིག་ཕྱག་གཉིས་པ་
གཡས་པདྨ་དམར་པོ་དང་། གཡོན་དྲིལ་བུ་འཛིན་པ། མཾ་ལས་རྡོ་རྗེ་མཾ་གྱིས་མཚན་པ་ལས་འཇམ་དཔལ་གུར་གུམ་གྱི་མདོག་ཅན་ཞལ་གཅིག་ཕྱག་གཉིས་པ། ཨོཾ་
ཨཱཿཨྃ་ཧྃ་སྭཱ་ཧཱ། འཇམ་དཔལ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ཡིད་ཀྱི་སྐྱེ་མཆེད་དང་ཡིད་ཤེས་སྦྱངས། གཞན་སེམས་ཤེས་པའི་མངོན་ཤེས་ལ་
བཀོད༑ ཚུར་འདུས་ནས་ནུབ་སྒོའི་གཡོན་དུ་པད་ཟླའི་གདན་ལ་འཁོད་པ་ནི། འཇམ་དཔལ་གུར་གུམ་གྱི་མདོག་ཅན་ཞལ་གཅིག་ཕྱག་གཉིས་པ་གཡས་རྡོ་རྗེ་དང་།
གཡོན་དྲིལ་བུ་འཛིན་པ། ཧྃ་ལས་སྣ་ཚོགས་རྡོ་རྗེ་ཧྃ་གིས་མཚན་པ་ལས་སྒྲིབ་སེལ་ལྗང་གུ་ཞལ་གཅིག་ཕྱག་གཉིས་པ། ཨོཾ་ཨཱཿཧྃ་ཧྃ་སྭཱ་ཧཱ། སྒྲིབ་སེལ་ཐུགས་ཀ་ནས་ཕྱིར་
སྤྲོས༑ སེམས་ཅན་ཐམས་ཅད་ཀྱི་ལུས་དང་ལུས་ཤེས་སྦྱངས། རྫུ་འཕྲུལ་གྱི་མངོན་ཤེས་ལ་བཀོད། ཚུར་འདུས་ནས་བྱང་སྒོའི་གཡས་སུ་པད་ཟླའི་གདན་ལ་འཁོད་པ་།

༄༅། །ནི༑ སྒྲིབ་སེལ་ལྗང་གུ་ཞལ་གཅིག་ཕྱག་གཉིས་པ་གཡས་སྣ་ཚོགས་རྡོ་རྗེ་དང་། གཡོན་དྲིལ་བུ་འཛིན་པ། ཧཱུྃ་ལས་རྡོ་རྗེ་དཀར་པོ་ཧཱུྃ་གིས་མཚན་པ་ལས་
ཀུན་བཟང་དཀར་པོ་ཞལ་གཅིག་ཕྱག་གཉིས་པ། ཨོཾ་ཨཱཿཧཱུྃ་ཧྃ་སྭཱ་ཧཱ། ཀུན་བཟང་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ཚིགས་དང་ཀུན་གཞི་སྦྱངས།
རྡོ་རྗེའི་ཚིགས་དང་སྔོན་གྱི་གནས་རྗེས་སུ་དྲན་པའི་མངོན་ཤེས་ལ་བཀོད། ཚུར་འདུས་ནས་བྱང་སྒོའི་གཡོན་དུ་པད་ཟླའི་གདན་ལ་འཁོད་པ་ནི། ཀུན་བཟང་དཀར་པོ་ཞལ་
གཅིག་ཕྱག་གཉིས་པ་གཡས་རྡོ་རྗེ་དཀར་པོ་དང་། གཡོན་དྲིལ་བུ་འཛིན་པ་སྟེ་བྱང་ཆུབ་སེམས་དཔའ་བརྒྱད་པོ་ཐམས་ཅད་ཀྱང་ཞལ་གཅིག་ཕྱག་གཉིས་པ་རལ་པའི་ཅོད་
པན་ཅན་ཕྱག་རྒྱ་ལྔས་བརྒྱན་པ་ཞབས་གཡས་བརྐྱང་བའི་སྟབས་ཀྱིས་རང་རང་གི་གདན་ལ་བཞུགས་པའོ། །ཨོཾ་ལས་གླིང་བུ་ཨོཾ་གྱིས་མཚན་པ་ལས་གླིང་བུ་མ་དཀར་མོ་ཞལ་
གཅིག་ཕྱག་གཉིས་མ། ཨོཾ་ཨཱཿཨྃ་ཧྃ་སྭཱ་ཧཱ། གླིང་བུ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་སེར་སྣའི་སྒྲིབ་པ་སྦྱངས། སྦྱིན་པའི་ཕ་རོལ་ཏུ་ཕྱིན་པ་ལ་།

བཀོད༑ ཚུར་འདུས་ནས་དབང་ལྡན་དུ་པད་ཟླའི་གདན་ལ་འཁོད་པ་ནི། གླིང་བུ་མ་དཀར་མོ་ཞལ་གཅིག་ཕྱག་གཉིས་ཀྱིས་གླིང་བུ་འཛིན་པ། ཨཽཾ་ལས་པི་ཝང་ཨཽཾ་གྱིས་
མཚན་པ་ལས་པི་ཝང་མ་སེར་མོ་ཞལ་གཅིག་ཕྱག་གཉིས་མ། ཨོཾ་ཨཱཿཨཽཾ་ཧྃ་སྭཱ་ཧཱ། པི་ཝང་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ཚུལ་ཁྲིམས་འཆལ་
པའི་དྲི་མ་སྦྱངས། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་བཀོད། ཚུར་འདུས་ནས་མེར་པད་ཟླའི་གདན་ལ་འཁོད་པ་ནི། པི་ཝང་མ་སེར་མོ་ཞལ་གཅིག་ཕྱག་གཉིས་ཀྱིས་
པི་ཝང་འཛིན་པ། ཨེ་ལས་རྔ་མུ་ཀུནྡྷ་ཨེཾ་གིས་མཚན་པ་ལས་མུ་ཀུནྡྷ་མ་དམར་མོ་ཞལ་གཅིག་ཕྱག་གཉིས་མ། ཨོཾ་ཨཱཿཨེཾ་ཧྃ་སྭཱ་ཧཱ། མུ་ཀུནྡྷ་མ་ཐུགས་ཀ་ནས་ཕྱིར་སྤྲོས།
སེམས་ཅན་ཐམས་ཅད་ཀྱི་ཁོང་ཁྲོའི་དྲི་མ་སྦྱངས། བཟོད་པའི་ཕ་རོལ་ཏུ་ཕྱིན་པ་ལ་བཀོད། ཚུར་འདུས་ནས་བདེན་བྲལ་དུ་པད་ཟླའི་གདན་ལ་འཁོད་པ་ནི། མུ་ཀུནྡྷ་མ་
དམར་མོ་ཞལ་གཅིག་ཕྱག་གཉིས་ཀྱིས་རྔ་མུ་ཀུནྡྷ་འཛིན་པ། ཨཻཾ་ལས་རྫ་རྔ་ཨཻཾ་གིས་མཚན་པ་ལས་རྫ་རྔ་མ་ལྗང་གུ་ཞལ་གཅིག་ཕྱག་གཉིས་མ། ཨོཾ་ཨཱཿཨཻཾ་ཧཾ་སྭཱ་ཧཱ། རྫ་རྔ་།

༄༅། །མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ལེ་ལོའི་དྲི་མ་སྦྱངས། བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་བཀོད། ཚུར་འདུས་ནས་རླུང་དུ་
པད་ཟླའི་གདན་ལ་འཁོད་པ་ནི། རྫ་རྔ་མ་ལྗང་གུ་ཞལ་གཅིག་ཕྱག་གཉིས་ཀྱིས་རྫ་རྔ་འཛིན་པ། རྀཾ་ལས་མེ་ཏོག་རྀཾ་གིས་མཚན་པ་ལས་མེ་ཏོག་མ་དཀར་མོ་ཞལ་གཅིག་
ཕྱག་གཉིས་མ། ཨོཾ་ཨཱཿརྀཾ་སྭཱ་ཧཱ། མེ་ཏོག་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་རྣམ་གཡེང་གི་དྲི་མ་སྦྱངས། བསམ་གཏན་གྱི་ཕ་རོལ་ཏུ་ཕྱིན་པ་ལ་
བཀོད༑ ཚུར་འདུས་ནས་དཀྱིལ་འཁོར་ཕྱི་མའི་དབང་ལྡན་དུ་པད་ཉིའི་གདན་ལ་འཁོད་པ་ནི། མེ་ཏོག་མ་དཀར་མོ་ཞལ་གཅིག་ཕྱག་གཉིས་ཀྱིས་མེ་ཏོག་འཛིན་པ། རཱྀཾ་
ལས་སྤྲོས་སྣོད་རཱྀཾ་གིས་མཚན་པ་ལས་བདུག་སྤོས་མ་དུད་ཀ་ཞལ་གཅིག་ཕྱག་གཉིས་མ། ཨོཾ་ཨཱཿརཱྀཾ་སྭཱ་ཧཱ། བདུག་སྤོས་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་
ཅད་ཀྱི་ཤེས་འཆལ་གྱི་དྲི་མ་སྦྱངས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བཀོད། ཚུར་འདུས་ནས་མེར་པད་ཉིའི་གདན་ལ་འཁོད་པ་ནི། བདུག་སྤོས་མ་དུད་ཀ་ཞལ་

གཅིག་ཕྱག་གཉིས་ཀྱིས་སྤོས་སྣོད་འཛིན་པ། ལྀཾ་ལས་མར་མེ་ལྀཾ་གིས་མཚན་པ་ལས་མར་མེ་མ་སེར་མོ་ཞལ་གཅིག་ཕྱག་གཉིས་མ། ཨོཾ་ཨཱཿལྀཾ་སྭཱ་ཧཱ། མར་མེ་མ་ཐུགས་
ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་སྨོན་ལམ་ལོག་པའི་དྲི་མ་སྦྱངས། སྨོན་ལམ་གྱི་ཕ་རོལ་ཏུ་ཕྱིན་པ་ལ་བཀོད། ཚུར་འདུས་ནས་བདེན་བྲལ་དུ་པད་ཉིའི་
གདན་ལ་འཁོད་པ་ནི། མར་མེ་མ་སེར་མོ་ཞལ་གཅིག་ཕྱག་གཉིས་ཀྱིས་མར་མེ་འཛིན་པ། ལྀཾ་ལས་དྲིའི་དུང་ཆོས་ལྀཾ་གིས་མཚན་པ་ལས་དྲི་ཆབ་མ་དམར་མོ་ཞལ་གཅིག་
ཕྱག་གཉིས་མ། ཨོཾ་ཨཱཿལྀཾ་སྭཱ་ཧཱ། དྲི་ཆབ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ཐབས་ལ་མི་མཁས་པའི་དྲི་མ་སྦྱངས། ཐབས་ཀྱི་ཕ་རོལ་ཏུ་ཕྱིན་པ་
ལ་བཀོད། ཚུར་འདུས་ནས་རླུང་དུ་པད་ཉིའི་གདན་ལ་འཁོད་པ་ནི། དྲི་ཆབ་མ་དམར་མོ་ཞལ་གཅིག་ཕྱག་གཉིས་ཀྱིས་དྲིའི་དུང་ཆོས་འཛིན་པ། ཕྱི་ནང་གི་ལྷ་མོ་བརྒྱད་
པོ་ཐམས་ཅད་ཀྱང་ཞལ་གཅིག་ཕྱག་གཉིས་མ་རང་རང་གི་ཕྱག་མཚན་འཛིན་པ་ཤིན་ཏུ་སྒེག་ཅིང་བཞིན་འཛུམ་བག་དང་ལྡན་པ། ཟུར་གྱིས་བལྟ་བ་ལ་སོགས་པའི་རྣམ་།

༄༅། །འགྱུར་གྱིས་མཛེས་པ། ལང་ཚོ་དར་ལ་བབ་ཅིང་རལ་པའི་ཐོར་ཅོག་ཅན་རྒྱན་སྣ་ཚོགས་ཀྱིས་བརྒྱན་པའི་སིལ་སྒྲ་འབྱིན་པ། འདོད་པའི་ཡོན་ཏན་ལྔའི་
དགའ་བ་ལ་རོལ་པ། ལྷའི་ན་བཟའ་སྣ་ཚོགས་པས་མཛེས་པ། རང་རང་གི་གདན་ལ་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པའོ། །ཛཿལས་ལྕགས་ཀྱུ་ཛཿཡིས་
མཚན་པ་ལས་རྡོ་རྗེ་ལྕགས་ཀྱུ་མ་སྔོ་བསངས་ཞལ་གསུམ་ཕྱག་དྲུག་མ། ཨོཾ་ཨཱཿཛྲ་ཨྃ་ཀུ་ཤ་ཛཿཧྃ་སྭཱ་ཧཱ། རྡོ་རྗེ་ལྕགས་ཀྱུ་མ་ཐུགས་ཀ་ནས་ཕྱིར་སྤྲོས། སེམས་ཅན་
ཐམས་ཅད་ཀྱི་མ་དད་པ་དང་འཆི་བདག་གི་བདུད་དང་ཤེས་བྱའི་སྒྲིབ་པ་སྦྱངས། དད་པའི་སྟོབས་ལ་བཀོད། ཚུར་འདུས་ནས་ཕྱིའི་ཤར་སྒོར་པད་ཉིའི་གདན་ལ་འཁོད་པ་
ནི༑ རྡོ་རྗེ་ལྕགས་ཀྱུ་མ་སྔོ་བསངས་ཞལ་གསུམ་ཕྱག་དྲུག་མ་རྩ་ཞལ་སྔོ། གཡས་ནག །གཡོན་དཀར། ཕྱག་གཡས་གསུམ་ན་ལྕགས་ཀྱུ་རལ་གྲི་འཁོར་ལོ།
གཡོན་གསུམ་ན་ཞགས་པ་སྡིགས་མཛུབ་དྲིལ་བུ་འཛིན་པ། ཧཱུྃ་ལས་ཞགས་པ་ཧཱུྃ་གིས་མཚན་པ་ལས་རྡོ་རྗེ་ཞགས་པ་མ་དཀར་སེར་ཞལ་གསུམ་ཕྱག་དྲུག་མ། ཨོཾ་ཨཱཿབཛྲ་

པཱ་ཤ་ཧཱུྃ་ཧྃ་སྭཱ་ཧཱ། རྡོ་རྗེ་ཞགས་པ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་ལེ་ལོ་དང་ལྷའི་བུའི་བདུད་དང་ཉོན་མོངས་པའི་སྒྲིབ་པ་སྦྱངས། བརྩོན་
འགྲུས་ཀྱི་སྟོབས་ལ་བཀོད། ཚུར་འདུས་ནས་ལྷོ་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་ཞགས་པ་མ་དཀར་སེར་ཞལ་གསུམ་ཕྱག་དྲུག་མ་རྩ་ཞལ་དཀར་སེར།
གཡས་ནག་གཡོན་དམར། ཕྱག་གཡས་གསུམ་ན་ཞགས་པ་རྡོ་རྗེ་རལ་གྲི། གཡོན་གསུམ་ན་འཁོར་ལོ་དྲིལ་བུ་སྡིགས་མཛུབ་དང་བཅས་པའི་ཞགས་པ་འཛིན་པ། བྃ་
ལས་ལྕགས་སྒྲོག་བྃ་གྱིས་མཚན་པ་ལས་རྡོ་རྗེ་ལྕགས་སྒྲོག་མ་དམར་མོ་ཞལ་གསུམ་ཕྱག་དྲུག་མ། ཨོཾ་ཨཱཿབཛྲ་སྤོ་ཊ་བྃ་ཧྃ་སྭཱ་ཧཱ། རྡོ་རྗེ་ལྕགས་སྒྲོག་མ་ཐུགས་ཀ་ནས་ཕྱིར་
སྤྲོས༑ སེམས་ཅན་ཐམས་ཅད་ཀྱི་བརྗེད་ངས་དང་ཕུང་པོའི་བདུད་དང་སྐྱེ་བའི་སྒྲིབ་པ་སྦྱངས། དྲན་པའི་སྟོབས་ལ་བཀོད། ཚུར་འདུས་ནས་ནུབ་སྒོར་པད་ཉིའི་གདན་
ལ་འཁོད་པ་ནི། རྡོ་རྗེ་ལྕགས་སྒྲོག་མ་དམར་མོ་ཞལ་གསུམ་ཕྱག་དྲུག་མ། རྩ་ཞལ་དམར། གཡས་ནག །གཡོན་དཀར། ཕྱག་གཡས་གསུམ་ན་ལྕགས་སྒྲོག་རྡོ་རྗེ་

༄༅། །རལ་གྲི། གཡོན་གསུམ་ན་འཁོར་ལོ་དྲིལ་བུ་ལྕགས་ཀྱུ་འཛིན་པ། ཧོཿལས་དྲིལ་བུ་ཧོཿཡིས་མཚན་པ་ལས་རྡོ་རྗེ་དྲིལ་བུ་མ་ལྗང་གུ་ཞལ་གསུམ་ཕྱག་དྲུག་མ། །
ཨོཾ་ཨཱཿབཛྲ་གྷནྡྷེ་ཧོཿཧྃ་སྭཱ་ཧཱ། རྡོ་རྗེ་དྲིལ་བུ་མ་ཐུགས་ཀ་ནས་ཕྱིར་སྤྲོས། སེམས་ཅན་ཐམས་ཅད་ཀྱི་རྣམ་པར་གཡེང་བ་དང་ཉོན་མོངས་པའི་བདུད་དང་ལས་ཀྱི་སྒྲིབ་པ་
སྦྱངས༑ ཏིང་ངེ་འཛིན་གྱི་སྟོབས་ལ་བཀོད། ཚུར་འདུས་ནས་བྱང་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་དྲིལ་བུ་མ་ལྗང་གུ་ཞལ་གསུམ་ཕྱག་དྲུག་མ། རྩ་ཞལ་
ལྗང་༑ གཡས་ནག །གཡོན་དཀར། ཕྱག་གཡས་གསུམ་ན་རྡོ་རྗེ་འཁོར་ལོ་རལ་གྲི། གཡོན་གསུམ་ན་དྲིལ་བུ་ལྕགས་ཀྱུ་ཞགས་པ་འཛིན་པ། ཐམས་ཅད་ཀྱང་
ཞལ་གསུམ་ཕྱག་དྲུག་མ་སྤྱན་གསུམ་དང་ལྡན་པ། སྐྲ་དམར་སེར་གྱེན་དུ་འབར་བ་ཞལ་མཆེ་བ་གཙིགས་ཤིང་མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་
ཤལ་ཅན་ཕྱག་རྒྱ་ལྔ་དང་ལྡན་པ། སྟག་གི་པགས་པའི་ཤམ་ཐབས་ཅན་གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །གསུམ་པ་ལ་ལྔ་

ལས། དང་པོ་སེམས་དཔའ་སུམ་བརྩེགས་བསྒོམ་ཞིང་སྣོད་བཅུད་སྦྱང་བ་ནི། གཙོ་བོའི་ཐུགས་ཀར་སྣ་ཚོགས་པདྨ་དང་ཉི་མ་ལ་གནས་པའི་ཐོད་པའི་གདན་གྱི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་
གསུམ་པ་ཧཱུཾ་གིས་མཚན་པ། དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་དོན་བྱས། ཚུར་འདུས་ཡོངས་སུ་གྱུར་པ་ལས་རང་འདྲའི་ཡེ་ཤེས་སེམས་དཔའ་ཚོན་
གང་བའི་སྙིང་གར་སྣ་ཚོགས་པདྨ་དང་ཉི་མ་ལ་གནས་པའི་ཐོད་པའི་གདན་གྱི་སྟེང་དུ་ཏིང་ངེ་འཛིན་སེམས་དཔའ་རྡོ་རྗེ་དཀར་པོ་ཧཱུྃ་གིས་མཚན་པ། ༀདྷརྨཱཿདྷཱ་ཏུ་སྭ་བྷཱ་ཝ་ཨཱཏྨ་
ཀོཉཧཾ། ཐུགས་ཀའི་འོད་ཟེར་གྱིས་སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་རྡོ་རྗེ་སེམས་དཔའི་ལྷ་ཚོགས་སུ་བྱས་ནས་ཚུར་འདུས་པར་བསམ། གཉིས་པ་ཡེ་ཤེས་པ་
དགུག་གཞུག་བྱ་བ་ནི། སླར་ཡང་འོད་ཟེར་གྱིས་རང་བཞིན་གྱི་གནས་ནས་དཔལ་རྡོ་རྗེ་སེམས་དཔའི་དཀྱིལ་འཁོར་གྱི་ལྷ་ཚོགས་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཨོཾ་བྷ་ག་
ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ།

༄༅། །ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་དང་། རྣལ་འབྱོར་གྱི་བདག་པོ་སེམས་ཅན་གྲོལ་བར་མཛད་པ་ལ་བསྟོད་ཅིང་ཕྱག་འཚལ་ལོ། །སེམས་ཅན་ཐམས་ཅད་
བདག་ཉིད་ཀྱི་སྐྱེས་པ་གཅིག་པར་མཛད་པ་ལ་བསྟོད་ཅིང་ཕྱག་འཚལ་ལོ། །འཁོར་བའི་རྒྱ་མཚོའི་གཏི་མུག་གཅོད་པར་མཛད་པ་ལ་བསྟོད་ཅིང་ཕྱག་འཚལ་ལོ། །དེ་ཁོ་ན་
ཉིད་ཐམས་ཅད་ཀྱི་ཡེ་ཤེས་གཅིག་ཏུ་སྟོན་པར་མཛད་པ་ལ་ཕྱག་འཚལ་ཏེ་བདག་རྟག་ཏུ་ཕྱག་འཚལ་ལོ། །ཞེས་མཆོད་ཅིང་བསྟོད་ནས། ཐུགས་ཀའི་ས་བོན་ལས་སྒོ་མ་བཞི་སྤྲོས་ཏེ་དགུག་གཞུག་བཅིང་
དབང་དུ་བྱས་པར་བསམས་ལ། ཕྱག་རྒྱ་དང་བཅས། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ཨཱཿབཛྲ་ཨཾ་ཀུ་ཤ་ཛཿཧཾ་སྭཱ་ཧཱ། ཨོཾ་ཨཱཿབཛྲ་པཱ་ཤ་ཧཱུྃ་ཧཾ་སྭཱ་ཧཱ། ཨོཾ་ཨཱཿབཛྲ་
སྥོ་ཊ་བྃ་ཧྃ་སྭཱ་ཧཱ། ཨོཾ་ཨཱཿབཛྲ་ཨཱ་ཝེ་ཤ་ཡ་ཧོཿཧཾ་སྭཱ་ཧཱ། ཞེས་བརྗོད། གསུམ་པ་སྐྱེ་མཆེད་དང་གནས་གསུམ་བྱིན་གྱིས་བརླབ་པ་ནི། ལྷ་ཐམས་ཅད་ཀྱི་མིག་ཏུ་མཾ་ལས་གཏི་མུག་རྡོ་རྗེ་མ་དཀར་
མོ༑ རྣ་བར་དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པོ་ལས་སེར་སྣ་རྡོ་རྗེ་མ་སེར་མོ། ལྕེར་རྃ་ལས་འདོད་ཆགས་རྡོ་རྗེ་མ་དམར་མོ། དཔྲལ་བར་ཨོཾ་ལས་ཕྲག་དོག་རྡོ་

རྗེ་མ་ལྗང་གུ་སྙིང་གར་ནཾ་ལས་བདག་མེད་རྡོ་རྗེ་མ་ནག་མོ། སྤྱི་བོར་ཨོཾ་ལས་སྐུ་རྡོ་རྗེ་མ་དཀར་མོ། མགྲིན་པར་ཨཱལས་གསུང་རྡོ་རྗེ་མ་དམར་མོ། སྙིང་གར་ཧཱུྃ་ལས་
ཐུགས་རྡོ་རྗེ་མ་ནག་མོ་ཐམས་ཅད་ཀྱང་ཞལ་གཅིག་ཕྱག་གཉིས་མ་གཡས་གྲི་གུག་གཡོན་ཐོད་པ། གྲུ་མོ་ན་ཁ་ཊཾ་ག་འཛིན་པ་རོའི་གདན་ལ་སྐྱིལ་ཀྲུང་ཕྱེད་པའི་གར་སྟབས་
ཀྱིས་བཞུགས་པ། འདི་ཙམ་ཞིག་ལས་གཞན་འདོན་སྲོལ་མེད། བཞི་པ་དབང་བསྐུར་ཞིང་རྒྱས་གདབ་པ་ནི། སླར་ཡང་རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་དབང་བསྐུར་གྱི་ལྷ་དེ་བཞིན་
གཤེགས་པ་རིགས་ལྔ། ཡུམ་བཞི། སེམས་དཔའ་བརྒྱད། ཁྲོ་བོ་བཅུ། ལྷ་མོ་དྲུག་དང་བཅས་པ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿཨོཾ་པཉྩ་ཀུ་ལ་ས་པ་རི་ཝཱ་ར་ཨོཾ་
ནཱི་རཱི་ཧཱུྃ་ཁྃ་སོགས་ནས། ཨོཾ་བཛྲ་ཤབྡ་ཨཱཿཧཱུྃ་བར་དང་། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་
ཀྱི༑ །ཁྱེད་ཀྱིས་བདག་ལ་དབང་བསྐུར་ཅིག །ཅེས་གསོལ་བ་བཏབ་པས་དེ་བཞིན་གཤེགས་པ་དེ་རྣམས་ཧེ་རུ་ཀའི་གཟུགས་སུ་གྱུར་ཏེ། བདུད་རྩི་ལྔས་གང་བའི་བུམ་པ་ཕྱག་ན་བསྣམས་ནས་དབང་བསྐུར་བར་བསམ་ཞིང་།

༄༅། །སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རྡོ་རྗེའི་དབང་བསྐུར་ཆེན་པོ་
སྦྱིན༑ །ཨོཾ་བཛྲ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་བསྐུར་བས་ལུས་ཐམས་ཅད་གང་སྒོ་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་རྡོ་རྗེ་སེམས་དཔའ་ཡབ་
ཡུམ་ལ་མི་བསྐྱོད་པ། བྱང་ཤར་དང་ཤར་གྱི་ལྷ་རྣམས་ལ་རྣམ་པར་སྣང་མཛད། ཤར་ལྷོ་དང་ལྷོའི་ལྷ་རྣམས་ལ་རིན་ཆེན་འབྱུང་ལྡན། ལྷོ་ནུབ་དང་ནུབ་ཀྱི་ལྷ་རྣམས་
འོད་དཔག་མེད། ནུབ་བྱང་དང་བྱང་གི་ལྷ་རྣམས་ལ་དོན་ཡོད་གྲུབ་པས་དབུར་བརྒྱན། ཞེས་བརྗོད་ཅིང་བསམ་མོ། །ལྔ་པ་མཆོད་བསྟོད་བྱ་ཞིང་བདུད་རྩི་མྱང་བ་ནི། མཆོད་པ་རྣམས་བསང་སྦྱངས་སྟོང་
པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ།
འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས་རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་

གྱུར༑ ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏེ་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རཾ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ནས་ཤབྡ་ཨཱཿཧཱུྃ། སྔོན་འགྲོ་
མ་གཏོགས་པའི་མཆོད་པ་བྱིན་བརླབ་ཐམས་ཅད་འདི་བཞིན་ཤེས་པར་བྱའོ། །དེ་ནས་མཚན་སྔགས། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནི་རི་ཧཱུྃ་ཁྃ་ནས་བཛྲ་ཤབྡ་
ཨཱཿཧཱུྃ་བར་དང་། རྡོ་རྗེ་དྲིལ་བུ་གསིལ་ཞིང་། རོལ་ཆེན་དང་བཅས་ཨོཾ་བཛྲ་གྷནྡྷེ་ར་ཎི་ཏ་སོགས་དང་། སྟོང་པའི་སྙིང་པོར་ཕྱག་འཚལ་བསྟོད། །རྟོག་པ་ཐམས་ཅད་ཡང་དག་སྤངས། །ཐམས་
ཅད་མཁྱེན་པའི་ཡེ་ཤེས་ཚོགས། །ཡེ་ཤེས་སྐུ་ལ་ཕྱག་འཚལ་བསྟོད། །འགྲོ་བའི་མི་ཤེས་གཅོད་པ་ཅན། །དག་པའི་དེ་ཉིད་དོན་སྟོན་མཛད། །བདག་མེད་ཆོས་ལས་
བྱུང་བ་ཡི། །རྡོ་རྗེ་སེམས་དཔའ་ཕྱག་འཚལ་བསྟོད། །རྫོགས་སངས་རྒྱས་དང་བྱང་ཆུབ་སེམས། །ཕ་རོལ་ཕྱིན་པའི་ཡོན་ཏན་རྣམས། །མགོན་པོ་ལས་ནི་རྟག་ཏུ་
བྱུང་༑ །བྱང་ཆུབ་སེམས་ལ་ཕྱག་འཚལ་བསྟོད། །དཀོན་མཆོག་གསུམ་དང་ཐེག་ཆེན་དང་། །དེ་བཞིན་བརྟན་དང་འགྲོ་བ་དང་། །ཁམས་གསུམ་པོ་ནི་འདི་དག་ཀུན། །

༄༅། །འགྲོ་བའི་དཔའ་བོར་ཕྱག་འཚལ་བསྟོད། །ཡིད་བཞིན་ནོར་བུ་ལྟར་གྱུར་པའི། །འགྲོ་བའི་འདོད་པའི་དོན་བསྒྲུབ་ཕྱིར། །དཔལ་ལྡན་བདེ་གཤེགས་
བཀའ་བཞིན་མཛད། །སངས་རྒྱས་སྲས་པོར་ཕྱག་འཚལ་བསྟོད། །ཅེས་དང་། མདུན་གྱི་ནང་མཆོད་བསང་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་
བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་
གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་
ཤ ༑བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཾ་ལས་རཀྟ། ནུབ་ཏུ་ཛཾ་ལས་བྱང་
སེམས༑ བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེས། ལྷོར་ཨཱ་མཉམ་པ་ཉིད་ཀྱི་ཡེ་ཤེས།

ནུབ་ཏུ་ཛི་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། དབུས་སུ་ཧཱུཾ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ། ཨི་ཨཱི།
ཨུ་ཨཱུ། རྀཾ་རཱྀཾ། ལྀཾ་ལཱྀཾ།  ཨེ་ཨཻ། ཨོ་ཨཽ། ཨཾ་ཨཿ གཡས་སྐོར་གྱིས། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ།
ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རྃ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུཾ་ལས་རྡོ་
རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་ཤ་ལྔ་བདུད་རྩི་ལྔ་
རྣམས་སྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེ་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་
དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་སྤྱན་དྲངས་ཏེ་རྡོ་རྗེ་ལྟེ་བའི་ཧཱུཾ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་

༄༅། །ཨོཾ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ། ཁ་དོག་དང་དྲི་དང་རོ་དང་ནུས་པ་ཕུན་སུམ་
ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཡང་ཡང་བརྗོད་པས་སྐུ་གསུང་ཐུགས་ཀྱི་ལྷའི་ངོ་བོར་བསམས་ལ། ཧ་ཧོ་ཧཱིཝཡང་ཡང་བརྗོད་ཅིང་གཡོན་པའི་མཐེབ་སྲིན་སྦྱར་བས་དཀྲུགས། ཨོཾ་
སརྦ་ཏ་ཐཱ་ག་ཏ་ཨ་མྲྀ་ཏ་སྭཱ་ད་ན་སྭ་བྷ་ཝ་ཨཱཏྨ་ཀོཉཧཾ། ཞེས་པས་རང་གི་ལྕེ་ལ་མྱངས་ཏེ་ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་དོ། །གཉིས་པ་ནི། བགྲང་ཕྲེང་སྤྱི་ལྟར་བྱིན་གྱིས་བརླབས་ཏེ། གཙོ་བོའི་
སྔགས་བཟླ་བའི་ཚེ། རང་གི་ཐུགས་ཀའི་ས་བོན་ལས་སྔགས་ཀྱི་ཕྲེང་བ་བྱུང་། ཡུམ་གྱི་ཞལ་ནས་འཐོན། ཡབ་ཀྱི་ཞལ་དུ་ཞུགས། སྐུའི་དབྱིངས་བརྒྱུད་རྡོ་རྗེའི་ལམ་ནས་
བྱུང་སྟེ། སྔར་བཞིན་དུ་སྟེང་འོག་ཏུ་འཁོར་བར་དམིགས་པའམ། ཡང་ཐུགས་ཀའི་ས་བོན་ལ་བསྐོར་བར་དམིགས་ནས་བཟླས་པའི་འོད་ཟེར་གང་ལ་ཕོག་པ་དེ་བདག་གི་དབང་དུ་འགྱུར་ཞིང་ཕྲིན་ལས་བསྐུལ་བར་བསྒོམ།
སྔགས་ཀྱི་འོད་ཟེར་ནི་ཞི་བ་ལ་དཀར་པོ་ལ་སོགས་པ་རང་རང་གི་ལས་དང་མཐུན་པར་བསམས་ལ། ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་ཧཾ་སྭཱ་ཧཱ། དཀྱིལ་འཁོར་གྱི་བདག་པོའི་སྙིང་པོའོ། །ཨོཾ་ཨཱཿཧཱུྃ་ཧཱུྃ་སྭཱ་ཧཱ། ཉེ་བའི་སྙིང་

པོའོ༑ །ཨོཾ་བཛྲ་བཻ་རོ་ཙ་ནཱ་ཡ་སྭཱ་ཧཱ། རྣམ་པར་སྣང་མཛད་ཀྱིའོ། །ཨོཾ་ཛྭ་ལ་ཛྭ་ལ་ཧཱུྃ་ཕཊ་བྷྱོ་སྭཱ་ཧཱ། རིན་ཆེན་འབྱུང་ལྡན་གྱིའོ། །ཨོཾ་བཛྲ་དྷརྨ་ཧྲཱིཿསྭཱ་ཧཱ། འོད་དཔག་མེད་ཀྱིའོ། །ཨོཾ་ཀ་ར་
ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿཧྲཿ ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ།
བཤ་རུ་དྷི་ར་ཨནྟྲ་མཱ་ལཱ་བ་ལམྦི་ན། གྲི་ཧྣ་གྲི་སྣ། སཔྟ་པཱ་ཏཱ་ལ་ག་ཏ་བྷུ་ཛཾ་ག་ས་པཪྤྃ་ཝཱ་ཏ། ཏརྫ་ཡ་ཏརྫ་ཡ། ཨཱ་ཀཊྛཱཨཱ་ཀཊྛཱ། ཧྲཱིཾ་ཧྲཱིཾ། ཛྞཽཾ་ཛྞཽཾ ། ཀྵྨཱཾ་ཀྵྨཱཾ། ཧཱཾ་ཧཱཾ། 
ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཙི་ལི་ཙི་ལི། དྷི་ལི་དྷི་ལི། ཧཱུྃ་ཧཱུྃ་ཕཊ་ཕཊ་སྭཱ་ཧཱ། དོན་ཡོད་གྲུབ་པའིའོ། །ཨོཾ་ཁྃ་ལྃ་ཧྃ་སྭཱ་ཧཱ། ཨོཾ་རུ་རུ་སྤུ་རུ་ཛ་
ལ་ཏིཥྛ་སིདྡྷི་ལོ་ཙ་ནི་སྭཱ་ཧཱ། སྤྱན་གྱི་སྙིང་པོ་དང་། ཉེ་སྙིང་ངོ༌། །ཨོཾ་གྷི་སྭཱ་ཧཱ། ཨོཾ་ཤང་ཀ་རེ་ཤཱནྟི་ཀ་རེ་གྷུ་ཊ་གྷུ་ཊ་གྷུ་ཊི་ནི། གྷ་ཊ་ཡ་གྷ་ཊ་ཡ། གྷུ་ཊ་ཡ་གྷུ་ཊི་ནི་སྭཱ་ཧཱ། མཱ་མ་ཀཱིའི་
སྙིང་པོ་དང་ཉེ་སྙིང་ངོ༌། །ཨོཾ་ཀ་ཊེ་བི་ཀ་ཊེ་ནི་ཀ་ཊེ་ཀ་ཊཾ་ཀ་ཊེ་སྭཱ་ཧཱ། གོས་དཀར་མོའི་འོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། སྒྲོལ་མའི་འོ། །ཨོཾ་ཨཱཿཨྃ་ཧྃ་སྭཱ་ཧཱ། དྲག་མོའི་འོ། །ཨོཾ་ཨཱཿཨྃ་ཧྃ་སྭཱ་ཧཱ། །

༄༅། །རྡོ་རྗེ་གཟུགས་བརྙན་མའི་འོ། །ཨོཾ་ཨཱཿཨིཾ་ཧྃ་སྭཱ་ཧཱ། རྡོ་རྗེ་འདོད་ཆགས་མའི་འོ། ཨོཾ་ཨཱཿཨིཾ་ཧྃ་སྭཱ་ཧཱ། རྡོ་རྗེ་ཞི་བ་མའི་འོ། །ཨོཾ་ཨཱཿཨུྃ་ཧྃ་སྭཱ་ཧཱ། རྡོ་རྗེ་གནོད་སྦྱིན་མའི་འོ། །ཨོཾ་ཨཱཿཨུྃ་
ཧྃ་སྭཱ་ཧཱ། རྡོ་རྗེ་མཁའ་འགྲོ་མའི་འོ། །ཨོཾ་ཨཱཿཨྃ་ཧྃ་སྭཱ་ཧཱ། སྒྲ་རྡོ་རྗེ་མའི་འོ། །ཨོཾ་ཨཱཿཨཿཧྃ་སྭཱ་ཧཱ། ས་རྡོ་རྗེ་མའི་སྟེ། དཀྱིལ་འཁོར་ནང་མའི་འོ། །ཨོཾ་ཨཱམོཿམཻཾ་ཧྃ་སྭཱ་ཧཱ། བྱམས་པའི་འོ། ཨོཾ་ཨཱཿཨྃ་ཧྃ་
སྭཱ་ཧཱ། ས་སྙིང་གིའོ། །ཨོཾ་ཨཱཿཧཱུྃ་ཧྃ་སྭཱ་ཧཱ། ཕྱག་རྡོར་གྱིའོ། །ཨོཾ་ཨཱཿཏྲྃ་ཧྃ་སྭཱ་ཧཱ། ནམ་སྙིང་གིའོ། །ཨོཾ་ཨཱཿཨྃ་ཧྃ་སྭཱ་ཧཱ། འཇིག་རྟེན་དབང་ཕྱུག་གིའོ། །ཨོཾ་ཨཱཿཨྃ་ཧྃ་སྭཱ་ཧཱ། འཇམ་དཔལ་
གྱིའོ། །ཨོཾ་ཨཱཿཧྃ་ཧྃ་སྭཱ་ཧཱ། སྒྲིབ་སེལ་གྱིའོ། །ཨོྃ་ཨཱཿཧཱུྃ་ཧྃ་སྭཱ་ཧཱ། ཀུན་ཏུ་བཟང་པོའི་འོ། །ཨོཾ་ཨཱཿཨོཾ་ཧྃ་སྭཱ་ཧཱ། གླིང་བུ་མའི་འོ། །ཨོཾ་ཨཱཿཨཽཾ་ཧྃ་སྭཱ་ཧཱ། པི་ཝང་མའི་འོ། །ཨོཾ་ཨཱཿཨེཾ་ཧྃ་སྭཱ་ཧཱ།
མུ་ཀུན་ད་མའི་འོ། །ཨོཾ་ཨཱཿཨཻ་ཧྃ་སྭཱ་ཧཱ། རྫ་རྔ་མའི་སྟེ་དཀྱིལ་འཁོར་བར་མའི་ལྷ་རྣམས་ཀྱིའོ། །ཨོཾ་ཨཱཿརྀཾ་སྭཱ་ཧཱ། མེ་ཏོག་མའི་འོ། །ཨོཾ་ཨཱཿརྀཾ་སྭཱ་ཧཱ། བདུག་པ་མའི་འོ། །ཨོཾ་ཨཱལཾ་སྭཱ་ཧཱ། མར་མེ་
མའི་འོ། །ཨོཾ་ཨཱཿལཱྀཾ་སྭཱ་ཧཱ། དྲི་ཆབ་མའི་འོ། །ཨོཾ་ཨཱཿབཛྲ་ཨྃ་ཀུ་ཤ་ཛཧཾ་སྭཱ་ཧཱ། རྡོ་རྗེ་ལྕགས་ཀྱུ་མའི་འོ། །ཨོཾ་ཨཱཿབཛྲ་པཱ་ཤ་ཧཱུྃ་ཧྃ་སྭཱ་ཧཱ། རྡོ་རྗེ་ཞགས་པ་མའི་འོ། །ཨོཾ་ཨཱཿབཛྲ་སྥོཊ་བྃ་ཧྃ་སྭཱ་

ཧཱ༑ རྡོ་རྗེ་ལྕགས་སྒྲོག་མའི་འོ། །ཨོཾ་ཨཱཿབཛྲ་གྷནྡྷེ་ཧོཿཧྃ་སྭཱ་ཧཱ། རྡོ་རྗེ་དྲིལ་བུ་མའི་སྟེ་དཀྱིལ་འཁོར་ཕྱི་མའི་ལྷ་རྣམས་ཀྱིའོ། །འདི་དག་ཀྱང་གཙོ་བོ་ལ་ཅི་ཙམ་བཟླས་པའི་བཅུ་ཆ་འཁོར་རྣམས་ལ་བཟླ་བ་ནི་བཟླས་པའི་རྣལ་འབྱོར་
རོ༑ །དེ་ལྟར་ཏིང་ངེ་འཛིན་གསུམ་གྱིས་ནི་བསྐྱེད་པའི་རིམ་པའོ། གཉིས་པ་རྫོགས་པའི་རིམ་པ་ནི། རྩ་ཡི་མཛེས་སྤྱི་ལས་བྱུང་བ། །དེ་ནི་རྡུལ་བྲལ་རབ་ཏུ་གྲགས། །ཞེས་བྱའི་ཤུགས་ལས་ཙཎྜ་ལཱི་དང་པོ་འཁོར་ལོ་གཉིས་ལ་བརྟེན་པ་སྟོན་ཏེ།
བསྐྱེད་རིམ་གྱི་ལྷ་མ་བསྡུས་པར་ལུས་ཀྱི་གནད་ཙོག་པུར་འདུག །ལུས་སྒྲིམ་ལྷོད་རན་པར་བྱ། ལག་པ་གཉིས་པུས་མོ་ལ་འཁྱུད། མགོ་མི་མཐོ་མི་དམའ་རན་པར་བྱས་ལ། སེམས་ཀྱི་གནད་ལྟེ་བ་སྤྲུལ་བའི་དབུས་སུ་ཨོཾ་ཁ་དོག་དམར་པོ་མཚལ་
གྱི་ཤད་ལྟ་བུ་ཤིན་ཏུ་ཕྲ་བ་ཅིག་བསམ། སྙིང་ག་ཆོས་ཀྱི་འཁོར་ལོའི་དབུས་སུ་ཧཱུཾ་སྔོ་སྐྱ་ཡུངས་འབྲུ་ཙམ་ཞིག་བསྒོམ། །གཉིས་ཀའང་འདབ་མ་ཡི་གེ་བཀོད་པ་དང་བྲལ་བར་བྱའོ། །དེ་གཉིས་རྩ་དབུ་མ་ཤིན་ཏུ་ཕྲ་བ་ཅིག་གིས་ཟུང་སྦྲེལ་བར་
དམིགས༑ དེ་ལྟར་གསལ་བཏབ་པ་དང་ཤེས་པ་ལྟེ་བའི་ཨོཾ་ལ་དྲག་ཏུ་གཏད་དེ་སྟེང་རླུང་རན་ཚད་མནན་ཅིང་ཨྃ་ལ་བསྟིམ། མ་བདེ་ན་ཅི་བདེར་གཏང་། དེ་ནས་དྲག་ཏུ་བསྐུལ་ཞིང་ཡང་ནས་ཡང་དུ་བསྒོམས་པས་ཐོག་མར་ལྟེ་བའི་གནས་སུ་དྲོད་
འབྱུང་། དེ་ནས་ཨྃ་གི་མེ་ཤིན་ཏུ་ཕྲ་བ་དབུ་མ་ནས་འབར་བས་སྙིང་གའི་ཧཱུྃ་བཞུ་སྟེ། བྱང་སེམས་ཤིན་ཏུ་ཆ་ཕྲ་བ་ཨོཾ་གི་གནས་སུ་དབབ། གལ་ཏེ་དབབ་པར་མ་ནུས་ན་ཨྃ་ལ་རེས་འཇོག་ཏུ་གཏད་དེ། དེ་ལྟ་བུའི་ཚུལ་གྱིས་བསྒོམས་པས་དུ་བ་ལ་

༄༅། །སོགས་པའི་རྟགས་ལྔ་དང་ཡོན་ཏན་བརྒྱད་ཇི་ལྟ་བ་བཞིན་དུ་འབྱུང་བའི་ཡེ་ཤེས་གསལ་བའི་ཏིང་ངེ་འཛིན་སྐྱེ་བར་འགྱུར་ལ། དེ་ཡང་ས་བཅུ་པ་རྡོ་རྗེ་པའི་ཡེ་ཤེས་ཐོབ་པར་འགྱུར་པ་ཉིད་དོ། །དེ་ནས། བདེ་བར་
གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་
མཆོག་གི་དངོས་གྲུབ་རྡོ་རྗེ་སེམས་དཔའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་དངོས་གྲུབ་བླང་ངོ་། །གསུམ་པ་ཐུན་མཚམས་ཀྱི་རྣལ་འབྱོར་ལ་དགུ་ཡོད་ཀྱང་། འདིར་མཁོ་བ་གཉིས་ཀྱི་དང་
པོ་ལྷ་བསྡུ་བ་ནི། རང་གི་ཐུགས་ཀའི་ས་བོན་ལས་འོད་འཕྲོས་པས་ཁམས་གསུམ་སྣོད་བཅུད་ཐམས་ཅད་དཀྱིལ་འཁོར་གྱི་རྣམ་པར་གནས་པ་ལ་ཕོག །དེ་ཐམས་ཅད་འོད་ཟེར་
གྱི་རྣམ་པར་གྱུར་ཏེ་སྲུང་བའི་འཁོར་ལོ་ལ་ཐིམ། དེ་དུར་ཁྲོད་བརྒྱད་ལ་ཐིམ། དེ་གཞལ་ཡས་ཁང་ཕྱི་མ་ལ་ཐིམ། དེ་ལྷ་དང་བཅས་པ་བར་བ་ལ་ཐིམ། དེ་ལྷ་དང་
བཅས་པ་ནང་མ་ལ་ཐིམ། དེ་དྲག་མོ་སོགས་བརྒྱད་ལ་ཐིམ། དེ་རྣམས་རང་རང་གི་ཕྱོགས་ཀྱི་དེ་བཞིན་གཤེགས་པ་བཞི་ལ་ཐིམ། དེ་བཞི་དབུས་ཀྱི་གཙོ་བོ་ལ་ཐིམ་པར་

བསམས་ནས་རང་གཙོ་བོ་ཡབ་ཡུམ་གྱི་ང་རྒྱལ་གྱིས་གནས་པར་བྱའོ། །གཉིས་པ་དག་པ་དྲན་པ་ནི། རང་གི་ཕུང་ཁམས་སྐྱེ་མཆེད་རྣམས་ལྷ་དེ་དང་དེའི་རང་བཞིན་དུ་དམིགས་ལ། གཟུགས་ནི་སངས་རྒྱས་རྣམ་སྣང་མཛད། །
ཚོར་བ་རྡོ་རྗེ་ཉི་མ་སྟེ། །འདུ་ཤེས་པདྨ་གར་དབང་ཕྱུག །དེ་བཞིན་འདུ་བྱེད་རྡོ་རྗེ་རྒྱལ། །རྣམ་པར་ཤེས་པ་མི་བསྐྱོད་པ། །ཀུན་གྱི་ངོ་བོ་ཧེ་རུ་ཀ །མིག་ལ་གཏི་མུག་
རྡོ་རྗེར་བཤད། །ཞེ་སྡང་རྡོ་རྗེ་མངོན་ཐོས་པ། །ཕྲག་དོག་རྡོ་རྗེ་དེ་བཞིན་སྣ། །ཁ་ནི་འདོད་ཆགས་རྡོ་རྗེར་བརྗོད། །རེག་ལ་སེར་སྣ་རྡོ་རྗེ་མ། །ཁམས་དང་སྐྱེ་
མཆེད་ཐམས་ཅད་ནི། །དམ་པ་དབང་ཕྱུག་ཧེ་རུ་ཀ །ས་ཡི་ཁམས་ནི་ལྟུང་བྱེད་མ། །ཆུ་ཁམས་གསོད་བར་བྱེད་མར་བརྗོད། །མེ་ཡི་ཁམས་ནི་འགུགས་བྱེད་མ། །དེ་
བཞིན་རླུང་ནི་གར་དབང་ཕྱུག །ནམ་མཁའི་ཁམས་སུ་བརྗོད་པ་ནི། །པདྨ་འབར་བ་འཁྱིལ་པ་ཉིད། །འདི་ལྟར་ལུས་ཅན་རྣམས་ཀྱི་ལུས། །ཕུང་པོ་ལ་སོགས་ལྷ་
བདག་ཉིད། །བདེ་དང་སྡུག་བསྔལ་དེ་བཞིན་ལས། །ཉོན་མོངས་ལ་སོགས་ངེས་སྐྱེས་པ། །བསྐྱེད་པའི་ཆ་ལ་ལེགས་གནས་པས། །སྲིད་དང་མྱ་ངན་འདས་པ་ཐོབ། །

༄༅། །ཅེས་པའི་དོན་དྲན་པར་བྱའོ། །ས་ལྷ་སྟ་གོན་ནི། མཆོད་པ་བསང་སྦྱངས་བྱིན་བརླབ་གོང་བཞིན་བྱ་བར་གསུངས་པས། མཆོད་པ་རྣམས་བསང་སྦྱངས་སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་།
པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །
བདུག་སྤོས། མར་མེ། དྲི་མཆོག །ཞལ་ཟས་རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏེ་
ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁཾ་རཾ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ནས་ཤབྡ་ཨཱཿཧཱུྃ། ཚོམ་བུ་བསང་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་
ལས་ཟླ་བའི་དཀྱིལ་འཁོར་གྱི་སྟེང་དུ་བྃ་ལས་སའི་ལྷ་མོ་སྐུ་མདོག་སེར་མོ་ཞལ་གཅིག་ཕྱག་གཉིས་མ། ཕྱག་གཉིས་ཀྱིས་རིན་པོ་ཆེའི་བུམ་པ་ཐུགས་ཀར་འཛིན་པ་ཞི་བའི་ཆ་
བྱད་ཅན། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟས་བཀླུབས་པ། རང་གི་ཐུགས་ཀའི་ས་བོན་ལས་འོད་འཕྲོས་པས་ས་འོག་ནས་སའི་ལྷ་མོ་འཁོར་དང་བཅས་པ་ཨོཾ་

བཛྲ་ས་མཱ་ཛཿ སྤོས་དང་རྡོ་རྗེ་དྲི་བུ་འཛིན་པས། ཨོཾ་ཚུར་སྤྱོན་ཚུར་སྤྱོན་ས་ཡི་ནི། །ལྷ་མོ་ཆེན་མོ་འཇིག་རྟེན་ཡུམ། །རིན་ཆེན་ཀུན་གྱིས་རབ་གང་མ། །བཟང་པོའི་རྒྱན་གྱིས་
རྣམ་བརྒྱན་མ། །དོ་ཤལ་རྐང་གདུབ་སྒྲ་ལྡན་མ། །རྡོ་རྗེ་སེམས་དཔའ་རབ་མཆོད་མ། །མཆོད་ཡོན་འདི་ནི་བཞེས་ནས་ཀྱང་། །དཀྱིལ་འཁོར་ལས་ནི་ལེགས་གྲུབ་
མཛོད་༑ །ཧཱི་ཧཱི་ཧཱི་ཧཱི་ཧཱྃ་སྭཱ་ཧཱ། ཞེས་ལན་གསུམ་བརྗོད་པས་སྤྱན་དྲངས་ལ། ཨོཾ་བཛྲ་པུཥྤེ་ཨཱཿཧཱུྃ་སོགས་ལྔས་མཆོད། ཛཿཧཱུྃ་བྃ་ཧོཿས་བསྟིམ། མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་
མ་སོགས་ནས། ཐུགས་ཀར་ཐུགས་རྡོ་རྗེ་མ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་བཛྲ་
པུཥྤེ་སོགས་ལྔས་མཆོད། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲཱི་བྷ་ཝ་ཨབྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་
ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། ཨོཾ་པྲྀ་ཐི་ཝི་དེ་ཝཱི་ས་པ་རི་ཝཱ་ར་ཨོཾ་ཝཱ་ར་ཨོཾ་ནཱི་

༄༅། །རཱི་ཧཱུྃ་ཁྃ་སྭཱ་ཧཱ། ཨོཾ་པྲྀ་ཐི་ཝི་དེ་ཝཱི་ས་པ་རི་ཝཱ་ར་ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་པྲྀ་ཐི་ཝི་དེ་ཝི་ས་པ་རི་ཝཱ་ར་ཨོཾ་སརྦ་སཾ་ཤོདྷ་ནི་སྭཱ་ཧཱ། ཨོཾ་པྲྀ་ཐི་ཝི་དེ་ཝཱི་ས་
པ་རི་ཝཱ་ར་ཨོཾ་ཛཿཧཱུྃ་བྃ་ཧོཿཁྃ་རྃ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་པྲྀ་ཐི་ཝི་དེ་ཝཱི་ས་པ་རི་ཝཱ་ར་ཞེས་པ་རེ་རེའི་མགོར་སྦྱར་བའི། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་དང་། རོལ་ཆེན་དང་བཅས་
གྷཎྜེར་ཎི་ཏ་སོགས་བརྗོད། ཨོཾ་པྲྀ་ཐི་ཝི་དེ་ཝཱི་ས་པ་རི་ཝཱ་ར་ཨོཾ་ཨཱཿཧཱུྃ་གིས་ནང་མཆོད་ཕུལ། གཏོར་མ་ཆབ་ཀྱིས་བྲན་ལ། ཨོཾ་བཛྲ་ཨམྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱས་བསང་། ཨོཾ་སྭ་བྷ་
ཝ་སོགས་ཀྱིས་སྟོང་པར་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་
ཆེན་པོར་གྱུར། ཨོཾ་ཨཱཿཧཱུྃ་ལན་གསུམ་གྱི་བྱིན་གྱིས་བརླབས་ནས། མཆོག་སྦྱིན་གྱི་ཕྱག་རྒྱ་དང་བཅས། ཨོཾ་པྲྀ་ཐི་ཝི་དེ་ཝཱི་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་གྱིས་ཕུལ། སྤོས་དང་བཅས་པའི་རྡོར་དྲིལ་
འཛིན་པས། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་གྱི། །ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དབང་དུ་གྱུར། །སྐྱོབ་པ་ཤཱཀྱ་སེང་གེ་

ཡིས༑ །ཇི་ལྟར་བདུད་ཀྱི་དཔུང་བཅོམ་པ། །དེ་བཞིན་བདག་གིས་བདུད་ཀྱི་སྟོབས། །བཅོམ་ནས་དཀྱིལ་འཁོར་བྲི་བར་བགྱི། །ཞེས་ལན་གསུམ་དང་། དཔལ་ལྡན་བླ་མ་
དམ་པ་རྣམས་ཀྱི་ཐུགས་དགོངས་རྫོགས་པ་དང་། སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་རྡོ་རྗེ་སེམས་དཔའི་གོ་འཕང་ཐོབ་པར་བྱ་བའི་ཕྱིར།
སའི་ཕྱོགས་འདིར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་བདག་ཉིད་འཇུག་ཅིང་དབང་བླང་བ་འཚལ་ན་ཞེས་སམ། སློབ་མ་གཞུག་ཅིང་དབང་
བསྐུར་བ་འཚལ་ན་ཞེས་སྐབས་དང་སྦྱར་ལ། སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩལ་དུ་གསོལ། ཞེས་བརྗོད། རིག་པ་འཛིན་པ་ཁྱོད་དཀྱིལ་འཁོར་གྱི་
ལས་ཅི་བདེ་བར་གྱིས་ཤིག་ཅེས་གནང་བ་བྱིན་པར་བསམ། ལག་པ་གཡས་ས་ལ་རེག་སྟེ། ཨོཾ་བཛྲ་མུཿ སའི་ལྷ་མོ་ས་དེ་ཉིད་ལ་ཐིམ་ཞེས་པའི་རྗེས་སུ་ལྷའི་ཚོམ་བུ་མཆོད་གཏོར་བཅས་བསྡུའོ། །ལྷ་སྟ་གོན་ནི།
ཚོམ་བུའི་དཀྱིལ་འཁོར་བསང་སྦྱངས། སྟོང་པའི་ངང་ལས་སྐད་ཅིག་གིས་ནམ་མཁའི་དབྱིངས་སུ་སེམས་ཀྱི་སྣང་བ་ལས་བྱུང་བའི་ཧཱུཾ་ཡཾ་ཧཱུཾ་ལས་རླུང་གི་དཀྱིལ་འཁོར་སྔོན་པོ་གཞུའི་

༄༅། །དབྱིབས་ཅན་མཆོག་མ་གཉིས་ཀྱི་ངོས་སུ་གཡོ་བའི་བ་དན་གྱིས་མཚན་པ། དེའི་སྟེང་དུ་ཧཱུྃ་རྃ་ཧཱུྃ་ལས་མེའི་དཀྱིལ་འཁོར་དམར་པོ་གྲུ་གསུམ་རྩེ་མོ་ཐུར་དུ་
བསྟན་པ་འབར་བས་མཚན་པ། དེའི་སྟེང་དུ་ཧཱུྃ་ཁྃ་ཧཱུྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་ཆུས་གང་བས་མཚན་པ། དེའི་སྟེང་དུ་ཧཱུཾ་ལཾ་ཧཱུྃ་ལས་སའི་དཀྱིལ་
འཁོར་སེར་པོ་གྲུ་བཞི་བ་ཟུར་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་ཧཱུྃ་སུཾ་ཧཱུྃ་ལས་རིན་པོ་ཆེ་སྣ་བཞིའི་རང་བཞིན་གྱི་རིའི་རྒྱལ་པོ་ལྕོག་བརྒྱད་དང་ལྡན་པ།
དེའི་སྟེང་དུ་པཾ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་དབུས་སུ་ཧཱུྃ་མཐིང་ནག་ལས་བྱུང་བའི་སྣ་ཚོགས་རྡོ་རྗེ་རྩེ་མོ་ཉི་ཤུ་པ། ར་རྣམས་ཤར་དཀར། ལྷོ་སེར།
ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་གིས་མཚན་པ། དེ་ལས་འོད་ཟེར་ཕྱོགས་བཅུར་འཕྲོས་པས་རྡོ་རྗེ་ནག་པོ་གདེངས་པ། འགྲེང་བུར་གྱུར་པ་བར་
མཚམས་མེད་པའི་ར་བ་དང་། ཡང་ཧཱུྃ་ལས་འོད་འཕྲོས་པས་སྟེང་ཕྱོགས་སུ་རྡོ་རྗེའི་གུར། ར་བ་དང་གུར་ལས་འོད་འཕྲོས་པས་འོག་རྡོ་རྗེའི་ས་གཞི། ར་བའི་ཕྱི་རོལ་དུ་

བསྐལ་པ་འཇིག་པའི་དུས་ཀྱི་མེ་དང་མཚུངས་པའི་ཡེ་ཤེས་ཀྱི་མེ་ཁ་དོག་ལྔ་འབར་བས་བསྐོར་བར་གྱུར། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ། ལན་གསུམ། སྲུང་བའི་འཁོར་ལོའི་ནང་།
དུ་ཨེ་ལས་ཆོས་ཀྱི་འབྱུང་གནས་ཕྱོགས་ཀུན་ནས་གྲུ་གསུམ་པ་གདེངས་ཀ་ཆེ་བ་གྱེན་དུ་ཕྱོགས་པ་ཕྱི་དཀར་ལ་ནང་དམར་བ་རྩ་བ་ཕྲ་བ་ཐུར་ལ་ཟུག་པ་ཡངས་ཤིང་རྒྱ་ཆེ་བའི་
ནང་དུ། བུ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ། སུམ་རིམ་གྱི་ཕྱི་མ་རིན་པོ་ཆེ་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ།
བར་མ་ལ་རིན་པོ་ཆེ་སྔོ་དཀར་དམར་བའི་རྩིག་པ་རིམ་པ་གསུམ་དང་ལྡན་པ། ནང་མ་ལ་རིན་པོ་ཆེ་དཀར་པོའི་རྩིག་པ་རིམ་པ་གཅིག་དང་ལྡན་པའོ།  །གསུམ་ཀའང་གྲུ་
བཞི་པ་སྒོ་བཞི་པ། རྩིག་པ་རྣམས་ཀྱི་སྟེང་ན་རིན་པོ་ཆེའི་ཕ་གུ་སེར་པོ་ལ་དྲ་བ་དང་དྲ་བ་ཕྱེད་པ་འཕྱང་བ། ཕ་གུའི་སྟེང་ན་མདའ་ཡབ་དང་པུ་ཤུས་མཛེས་པར་བྱས་པ།
གཞལ་ཡས་ཁང་ནང་མ་ལ་ཀ་བ་བརྒྱད་དང་ལྡན་ཞིང་། སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་པས་དབུས་ཕྱུར་བུར་གྱུར་པའི་རྩེ་མོར་རྡོ་རྗེ་དང་ནོར་བུ་རིན་པོ་

༄༅། །ཆེའི་ཏོག་གིས་མཛེས་པར་བྱས་པ། ཆེས་མཐོ་ཞིང་ཡངས་པའི་སྒོ་བཞིའི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་
དབུས་སུ་ཆོས་ཀྱི་འཁོར་ལོ། སྟེང་དུ་གདུགས། གཡས་གཡོན་དུ་རི་དྭགས་ཕོ་མོ་མིག་གྱེན་དུ་ལྟ་བ་དང་བཅས་པ། གཞན་ཡང་གོས་དང་འཕན་དང་མེ་ཏོག་གི་ཕྲེང་བ་
དང་༑ ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་ལ་སོགས་པ་རྒྱན་དུ་མས་བརྒྱན་པ། རྩིག་པའི་རྩ་བའི་ཕྱི་རོལ་ན་འདོད་ཡོན་གྱི་སྣམ་བུ་དམར་པོ་ལ་
པི་ཝང་མ་ལ་སོགས་པ་མཆོད་པའི་ལྷ་མོ་ཕྱོགས་རེར་བཞི་བཞི་སྟེ་བཅུ་དྲུག་འཛུམ་པའི་བཞིན་ལ་མཛེས་པའི་རྒྱན་གྱི་སྤྲས་ཤིང་། ལག་ན་རང་རང་གི་མཆོད་རྫས་ཐོགས་པས་
དཀྱིལ་འཁོར་ལ་མཆོད་པར་བྱེད་པ། སྒོ་དང་སྒོ་ཁྱུད་དང་གྲྭ་རྣམས་སུ་ཟླ་བ་ཕྱེད་པ་ལ་གནས་པའི་རྡོ་རྗེ་རིན་པོ་ཆེས་སྤྲས་པ། རྒྱ་དང་ཚད་ཡོངས་སུ་མ་ཆད་པའི་ཡེ་ཤེས་
ཀྱི་སྣང་བར་ལས་གྲུབ་ཅིང་རང་བཞིན་གྱིས་འོད་གསལ་བའི་གཞལ་ཡས་ཁང་པར་གྱུར། དེའི་ཕྱི་རོལ་རྡོ་རྗེའི་ར་བའི་ནང་དུ་དུར་ཁྲོད་ཆེན་པོ་བརྒྱད། དེ་དག་ན་ཡོད་པའི་

ཤིང་ཆེན་པོ་བརྒྱད། ཤིང་དེ་དག་གི་རྩ་བ་ན་གནས་པའི་ཕྱོགས་སྐྱོང་བ་ཆེན་པོ་བརྒྱད། དེ་དག་གི་ནམ་མཁའ་ལ་གནས་པའི་སྤྲིན་ཆེན་པོ་བརྒྱད། སྤྲིན་དེ་དག་ལ་
གནས་པའི་ཀླུ་ཆེན་པོ་བརྒྱད། ཤིང་གི་རྒྱལ་པོའི་ཡལ་ག་ལ་གནས་པའི་ཞིང་སྐྱོང་བ་ཆེན་པོ་བརྒྱད། གཞན་ཡང་དེ་བཞིན་གཤེགས་པའི་མཆོད་རྟེན་བརྒྱད། ཐུགས་
རྗེའི་ཆུ་བརྒྱད། ཡེ་ཤེས་ཀྱི་མེ་བརྒྱད། གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། རོ་མགོ་བོ་བཅད་པ་དང་། དཔྱངས་པ་དང་། བསྙལ་བ་དང་།
གསལ་ཤིང་གིས་ཕུག་པ། མགོ་བོ་དང་། ཀེང་རུས་དང་། ཅེ་སྤྱང་དང་། ཁྭ་དང་། འུག་པ་དང་། བྱ་རྒོད་དང་། རོ་ལངས་རྣམས་ཕོ་ཞེས་བྱ་བའི་སྒྲ་སྒྲོགས་ལ་
པར་བྱེད་པ། གནོད་སྦྱིན་དང་། སྲིན་པོ་དང་། ཡི་དྭགས་དང་། ཤ་ཟ་དང་། སྨྱོ་བྱེད་དང་། བརྗེད་བྱེད་དང་། གདོན་དང༌། མཁའ་འགྲོ་དང་། མཁའ་
འགྲོ་མ་དང་། སྒྲུབ་པ་པོ་རྣམས་དང་བཅས་པས་ཡོངས་སུ་གང་བའི་དུར་ཁྲོད་བརྒྱད་ཀྱིས་ཡོངས་སུ་བསྐོར་བར་བསམས་ལ། དེ་ལྟ་བུའི་གཞལ་ཡས་ཁང་པའི་སྟེང་འོག་ཐམས་

༄༅། །ཅད་ཤར་དཀར། ལྷོ་སེར། ནུབ་དམར། བྱང་ལྗང་། དབུས་སྔོ་བ། དཀྱིལ་འཁོར་ནང་མའི་དབུས་སུ་ལྷ་སྣམ་གྲུ་བཞི་པའི་ལྟེ་བར་རྡོ་རྗེའི་ཕྲེང་བ་
དང་༑ འོད་ཟེར་ལྔའི་ཕྲེང་བས་ཡོངས་སུ་བསྐོར་བའི་རེ་མིག་དགུའི་དབུས་སུ་སྣ་ཚོགས་པདྨ་དང་ཉི་མ་ལ་ཐོད་པའི་གདན། རྣམ་སྣང་དང་སྤྱན་མ་ལ་སྣ་ཚོགས་པདྨ་དང་ཟླ་
བ་ཐོད་པའི་གདན་རེ་རེ། གཞན་རྣམས་ལ་པདྨ་ཉི་མ་ཐོད་པའི་གདན། དཀྱིལ་འཁོར་དང་པོའི་སྒོ་མཚམས་བརྒྱད། བར་པའི་གནས་བདུན་དང་མཚམས་རྣམས་སུ་པདྨ་
དང་ཟླ་བའི་གདན་རེ་རེ། བར་པའི་ལྷོ་སྒོའི་གཡས་ཕྱོགས་དང་དཀྱིལ་འཁོར་ཐ་མའི་སྒོ་མཚམས་བརྒྱད་དུ་སྣ་ཚོགས་པདྨ་དང་ཉི་མའི་གདན་རེ་རེ། ཚོམ་བུ་འགོད་སྔགས། ཨོཾ་
བཛྲ་ཨ་མྲྀ་ཏ་མ་ཧཱ་སུ་ཁ་ཧཾ་སྭཱ་ཧཱ། ཨོཾ་བཛྲ་བཻ་རོ་ཙ་ནཱ་ཡ་སྭཱ་ཧཱ། ཨོཾ་ཛཱ་ལ་ཛཱ་ལ་ཧཱུྃ་ཕཊ་བྷོ་སྭཱ་ཧཱ། ཨོཾ་བཛྲ་དྷརྨ་ཧཱུྃསྭཱ་ཧཱ། ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ།
ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿཧྲཿ། ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བ་ཤ་རུ་དྷི་རཾ་ཨན་མཱ་ལཱ་བ་ལམྦི་ན་གྲིཧྣ་

གྲིནྷ༑ སཔྟ་པཱ་ཏཱ་ལ་ག་ཏ་བྷུ་ཛྃ་ག་སཪྤྃ་ཝཱ་ཏ། ཏརྫ་ཡ་ཏརྫ་ཡ། ཨཱ་ཀཌྜྷྱ་ཨཱ་ཀཌྜྷྱ། ཧྲཱིཾ་ཧྲཱིཾ། ཛྞཽ་ཛྞཽ། ཀྵྨཱཾ་ཀྵྨཱཾ། ཧཱཾ་ཧཱཾ། ཧཱུྃ་ཧཱུྃ། ཀི་ལི་ཀི་ལི།
སི་ལི་སི་ལི། ཙི་ལི་ཙི་ལི། དྷི་ལི་དྷི་ལི། ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་ཁྃ་ལྃ་ཧྃ་སྭཱ་ཧཱ། ཨོཾ་གྷི་སྭཱ་ཧཱ། ཨོཾ་ཀ་ཊེ་བི་ཀ་ཊ་ནི་ཀ་ཊེ་ཀ་ཊྀ་ཀ་ཊེ་སྭཱ་ཧཱ། ཨོཾ་ཏཱ་རེ་ཏུཏྟཱ་རེ་ཏུ་
རེ་སྭཱ་ཧཱ། ཨོཾ་ཨཱཿཨྃ་ཧྃ་སྭཱ་ཧཱ། ཨོཾ་ཨཱཿ་ཧཱུྃ་ཧཱུྃ་སྭཱ་ཧཱ། ཨོཾ་ཨཱཿཨིྃ་ཧྃ་སྭཱ་ཧཱ། ཨོཾ་ཨཱཿཨིྃ་ཧྃ་སྭཱ་ཧཱ། ཨོཾ་ཨཱཿཨིྃ་ཧྃ་སྭཱ་ཧཱ། ཨོཾ་ཨཱཿཨཱུཾ་ཧྃ་སྭཱ་ཧཱ། ཨོཾ་ཨཱཿཨྃ་ཧྃ་སྭཱ་ཧཱ། ཨོཾ་
ཨཱཿཨ་ཧྃ་སྭཱ་ཧཱ། ཨོཾ་ཨཱཿམཻ་ཧྃ་སྭཱ་ཧཱ། ཨོཾ་ཨཱཿཨྃ་ཧྃ་སྭཱ་ཧཱ། ཨོཾ་ཨཱཿཧཱུྃ་ཧྃ་སྭཱ་ཧཱ། ཨོཾ་ཨཱཿཏྲཱྃ་ཧྃ་སྭཱ་ཧཱ། ཨོཾ་ཨཱཿཨཱྃ་ཧྃ་སྭཱ་ཧཱ། ཨོཾ་ཨཱཿ་མྃ་ཧྃ་སྭཱ་ཧཱ། ཨོཾ་ཨཱཿ་ཧྃ་ཧྃ་སྭཱ་ཧཱ། ཨོཾ་
ཨཱཿཧཱུྃ་ཧཱྃསྭཱ་ཧཱ། ཨོཾ་ཨཱཿ་ཨོཾ་ཧྃ་སྭཱ་ཧཱ། ཨོཾ་ཨཱཿཨཽཾ་ཧྃ་སྭཱ་ཧཱ། ཨོཾ་ཨཱཿཨེཾ་ཧྃ་སྭཱ་ཧཱ། ཨོཾ་ཨཱཿཨེཾ་ཧྃ་སྭཱ་ཧཱ། ཨོཾ་ཨཱཿརྀཾ་སྭཱ་ཧཱ། ཨོཾ་ཨཱཿརྀཾ་སྭཱ་ཧཱ། ཨོཾ་ཨཱཿརྀཾ་སྭཱ་ཧཱ། ཨོཾ་ཨཱཿལཱྀཾ་སྭཱ་
ཧཱ༑ ཨོཾ་ཨཱཿབཛྲ་ཨྃ་ཀུ་ཤ་ཛཿཧྃ་སྭཱ་ཧཱ། ཨོཾ་ཨཱཿབཛྲ་པཱ་ཤ་ཧཱུྃ་ཧྃ་སྭཱ་ཧཱ། ཨོཾ་ཨཱཿབཛྲ་སྤོཊ་བྃ་ཧྃ་སྭཱ་ཧཱ། ཨོཾ་ཨཱཿབཛྲ་གྷཎྜེ་ཧོཿཧཾ་སྭཱ་ཧཱ། བར་ཚར་གཅིག་བརྗོད། རང་ཉིད་དཀྱིལ་

༄༅། །འཁོར་གྱི་ཤར་ཕྱོགས་ཀྱི་སྒོ་ཁང་དུ་རྡོ་རྗེ་སེམས་དཔའ་ཡབ་ཡུམ་དུ་གསལ་བའི་ཐུགས་ཀ་ནས་ཡི་གེ་ཧཱུྃ་གཅིག་ཆད་དེ་དཀྱིལ་འཁོར་གྱི་དབུས་ཀྱི་གདན་གྱི་སྟེང་དུ་
འཁོད་པ་ནི། རང་གི་སེམས་སོ་སོར་རྟོག་པ་གང་གི་ཡང་ངོ་བོར་མ་གྲུབ་ཅིང་། རྟག་པ་དང་རྟོག་པའི་དྲི་མ་ལས་གྲོལ་བར་གྱུར། ཨོཾ་ཙིཏྟ་པྲ་ཏི་བཻ་དྷྭཾ་ཀ་རོ་མི། རང་གི་
སེམས་སངས་རྒྱས་ཀྱི་མཚན་བཟང་པོ་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ ཚར་གཉིས། ཞུ་བ་ལས་ཟླ་
བའི་དཀྱིལ་འཁོར་དང་པོ་གྲུ་གསུམ་དཀར་པོ་ཨཱ་ལིས་མཚན་པ་མེ་ལོང་ལྟ་བུའི་ཡེ་ཤེས། དེའི་སྟེང་དུ་དེ་གསལ་བར་བྱེད་པའི་བྱང་ཆུབ་ཀྱི་སེམས་རང་བཞིན་གྱིས་འོད་
གསལ་བར་གྱུར། ཨོཾ་བོ་དྷི་ཙིཏྟ་ཨུཏྤ་ད་ཡཱ་མི། རང་གི་སེམས་དཔེ་བྱད་བཟང་པོ་བརྒྱད་ཅུའི་ངོ་བོ། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་
ན༑ པ་ཕ་བ་བྷ་མ། །ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ཌྷ། ཚར་གཉིས། ཞུ་བ་ལས་ཟླ་བའི་དཀྱིལ་འཁོར་གཉིས་པ་གྲུ་གསུམ་འོད་ཟེར་དམར་པོ་འཕྲོ་

ཞིང་ཀཱ་ལིས་མཚན་པ་མཉམ་པ་ཉིད་ཀྱི་ཡེ་ཤེས། ཨོཾ་ཏིཥྛ་བཛྲ། དེའི་སྟེང་དུ་དེ་དག་བརྟན་པར་བྱེད་པ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་པས་སོ་
སོར་རྟོག་པའི་ཡེ་ཤེས། ཨོཾ་བཛྲ་ཨཱཏྨ་ཀོཉཧཾ། རྡོ་རྗེ་དེ་ལས་རྡོ་རྗེ་ཕྲ་མོ་ནས་འབྲས་ཙམ་དཔག་ཏུ་མེད་པ་འཕྲོས། ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་
ཕོག་པས་དེ་རྣམས་རྡོ་རྗེ་དབྱིངས་དེར་ཞུགས་པར་གྱུར་པ་ནི་བྱ་བ་གྲུབ་པའི་ཡེ་ཤེས། །ཨོཾ་ཡ་ཐཱ་སརྦ་ཏ་ཐཱ་ག་ཏ་སྟཱ་ཐཱ་ཨ་ྃ། ཡེ་ཤེས་ཐམས་ཅད་ཡོངས་སུ་རྫོགས་པའི་ཆོས་
ཀྱི་དབྱིངས་ཀྱི་ཡེ་ཤེས་ཀྱི་ངོ་བོར་གྱུར་པ་ནི། དབུས་སུ་བཅོམ་ལྡན་འདས་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ་སྐུ་དང་རྩ་ཞལ་ཟླ་བ་ལྟར་དཀར་ཞིང་
ཆུ་ཤེལ་ལྟར་དངས་པ་ནོར་བུ་རིན་པོ་ཆེ་ལྟར་འོད་ཟེར་སྣ་ཚོགས་པ་འཕྲོ་བ། གཡས་ཞལ་ཨིནྡྲ་ནཱི་ལ་ལྟར་སྔོ་ཞིང་། གཡོན་ཞལ་པདྨ་རཱ་ག་ལྟར་དམར། ཞལ་རེ་རེ་
ལའང་སྦྱན་གསུམ་གསུམ་དང་ལྡན་ཞིང་ཞལ་འཛུམ་པ་དང་བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་འཁྱུད་ཅིང་སྙོམས་

༄༅། །པར་ཞུགས་པའི་དགའ་བ་དང་ལྡན་པ། གཡས་གཉིས་ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་ཐོད་པ་དང་ཞགས་པ་འཛིན་པ། རལ་པའི་ཐོར་
ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་
ལྔས་དབུ་ལ་བརྒྱན་ཞིང་། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས།
སྐུ་ཐམས་ཅད་ལ་ཐལ་ཆེན་གྱི་རྒྱ་སྟེ། ཕྱག་རྒྱ་དྲུག་གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ། དགོད་པ་དྲག་ཤུལ་འཇིགས་སུ་རུང༌། །སྙིང་རྗེ་རྔམ་དང་
ཞི་བ་སྟེ། །གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡུམ་གྱི་མཁའ་མི་
དམིགས་པའི་ངང་ལས་ཨཱལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨཱས་མཚན་པ། ཡབ་ཀྱི་གསང་གནས་མི་དམིགས་པའི་ངང་ལས་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་

གིས་མཚན་པ། ཨོཾ་པདྨ་སུ་ཁ་དྷ་ར་མ་ཧཱ་རཱ་ག་སུ་ཁན་ད་ཙ་ཏུ་རཱུ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀཪྻ་ཀུ་རུ་ཥ་མེ། ཨོཾ་བཛྲ་མ་ཧཱ་དྭེཥ་ཙ་ཏུ་རཱ་ནནྡ་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་
ཐ་ཧཱུྃ་ཧཱུྃ་ཧཱུྃ་ཀཪྻ་ཀུ་རུ་ཥྭ་མེ། ཐབས་ཤེས་རབ་སྙོམས་པར་ཞུགས་པའི་སྒྱུ་མ་བདེ་བའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། ཞལ་དུ་ཞུགས་
ཐུགས་ཀར་རྗེས་སུ་ཆགས་པའི་མེས་ཞུ། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་བབས་པ་ལས་ཐིག་ལེ་སུམ་ཅུ་སོ་དྲུག་ཏུ་གྱུར། དེ་ལས། བུྃ་ཨཱྃ་ཧྲཱིཿཁྃ། བྷྲཱུྃ་
ཧཱུྃ་ཧྲཱིཿཏཱྃ། ཨྃ་ཨཱ། ཨིཾ་ཨཱིཾ། ཨཱུྃ་ཨཱིཾ། ཨཾ་ཨཿ མཻ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེཾ་ཨཻཾ། རྀཾ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿ ཞེས་པའི་ས་བོན་གྱི་ཡི་གེར་གྱུར། 
ཧཱུྃ་ཞེས་པས་ཡུམ་གྱི་མཁའ་ནས་ཡབ་ཀྱི་ཐུགས་ཀར་དྲངས། ཐུགས་ཀའི་ས་བོན་བུྃ་ལས་འཁོར་ལོ་བུྃ་གྱིས་མཚན་པ་ལས་རྣམ་པར་སྣང་མཛད་དཀར་པོ་ཞི་བ་ཞལ་གཅིག་
ཕྱག་བཞི་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ཤར་གྱི་རེ་མིག་གི་པད་ཟླ་ལ་གནས་པའི་ཐོད་པའི་གདན་ལ་འཁོད་པ་ནི། རྣམ་པར་སྣང་།

༄༅། །མཛད་དཀར་པོ་ཞི་བ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་འཁོར་ལོ་དང་། དེས་ཡུ་བ་བྱས་པའི་དྲིལ་བུ། འོག་མ་གཉིས་ཀྱིས་ཐོད་པ་དང་ཞགས་པ་
འཛིན་པ། ཨཱྃ་ལས་རིན་པོ་ཆེ་ཨཱྃ་གིས་མཚན་པ་ལས་རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་
ས་ལྷོའི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རྡོ་རྗེ་དང་ཐོད་པ།
འོག་མ་གཉིས་ཀྱིས་ལྕགས་ཀྱུ་དང་ཞགས་པ་འཛིན་པ། ཧྲཱིཿལས་པདྨ་ཧྲཱིཿས་མཚན་པ་ལས་འོད་དཔག་མེད་དམར་པོ་ཞལ་གཅིག་ཕྱག་བཞི་པ་ཐུགས་ཀ་ནས་ཕྱིར་སྤྲོས།
སེམས་ཅན་གྱི་དོན་བྱས། ཚུར་འདུས་ནུབ་ཀྱི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། འོད་དཔག་མེད་དམར་པོ་ཞལ་གཅིག་ཕྱག་བཞི་པ་དང་པོ་
གཉིས་ཀྱིས་མདའ་གཞུ་བགེངས་ཤིང་། འོག་མ་གཉིས་ཀྱིས་པདྨ་དང་ཞགས་པ་འཛིན་པ། ཁྃ་ལས་རལ་གྲི་ཁྃ་གིས་མཚན་པ་ལས་དོན་ཡོད་གྲུབ་པ་ལྗང་གུ་ཞལ་གཅིག་།

ཕྱག་བཞི་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་བྱང་གི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། དོན་ཡོད་གྲུབ་པ་
ལྗང་གུ་ཞལ་གཅིག་ཕྱག་བཞི་པ། དང་པོ་གཉིས་ཀྱིས་རལ་གྲི་དང་དྲིལ་བུ། འོག་མ་གཉིས་ཀྱིས་ལྕགས་ཀྱུ་དང་ཐོད་པ་འཛིན་པ། དེ་བཞིན་གཤེགས་པ་བཞི་ཀའང་
ཞལ་འཛུམ་བག་དང་བཅས་ཤིང་རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་
སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཞིང་། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་
ལ་གདུ་བུ་དྲུག །རྐེད་པ་ལ་སྐེ་རགས། སྐུ་ཐམས་ཅད་ཐལ་ཆེན་གྱི་རྒྱ་སྟེ། ཕྱག་རྒྱ་དྲུག་གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ། །དགོད་པ་དྲག་
ཤུལ་འཇིགས་སུ་རུང་། སྙིང་རྗེ་རྔམ་དང་ཞི་བ་སྟེ། གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་།

༄༅། །བཞུགས་པའོ། །བྷྲཱུྃ་ལས་འཁོར་ལོ་བྷྲཱུྃ་གྱིས་མཚན་པ་ལས་སངས་རྒྱས་སྤྱན་སྐུ་མདོག་དཀར་མོ་ཞལ་གཅིག་ཕྱག་བརྒྱད་མ་ཐུགས་ཀ་ནས་ཕྱིར་སྤྲོས། །
སེམས་ཅན་གྱི་དོན་བྱས་ཚུར་འདུསཾ་དབང་ལྡན་གྱི་རེ་མིག་གི་པད་ཟླ་ལ་གནས་པའི་ཐོད་པའི་གདན་ལ་འཁོད་པ་ནི། སངས་རྒྱས་སྤྱན་སྐུ་མདོག་དཀར་མོ་ཞལ་གཅིག་
ཕྱག་བརྒྱད་མ། གཡས་བཞི་ན་འཁོར་ལོ་རྡོ་རྗེ་རལ་གྲི་མདའ། གཡོན་བཞི་ན་ཐོད་པ་དྲིལ་བུ་ཞགས་པ་གཞུ་འཛིན་པ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་མཱ་མ་ཀཱི་
སྔོན་མོ་ཞལ་གཅིག་ཕྱག་བཅུ་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་མེའི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་
ནི༑ མཱ་མ་ཀཱི་སྔོན་མོ་ཞལ་གཅིག་ཕྱག་བཅུ་གཉིས་མ་གཡས་དྲུག་ན་མདའ་རལ་གྲི་རྡོ་རྗེ་འཁོར་ལོ་རིན་པོ་ཆེ་པདྨ། གཡོན་དྲུག་ན་གཞུ་ལྕགས་ཀྱུ་དྲིལ་བུ་ཞགས་པ་ཐོད་
པ་ཁ་ཊྭཱཾ་ག་འཛིན་པ། ཧྲཱིཿལས་པདྨ་ཧྲཱིཿས་མཚན་པ་ལས་གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་།

འདུས་བདེན་བྲལ་གྱི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ། གཡས་བཞི་ན་མདའ་པདྨ་
རལ་གྲི་རྡོ་རྗེ། གཡོན་བཞི་ན་གཞུ་ཐོད་པ་ཞགས་པ་དྲིལ་བུ་འཛིན་པ། ཏཱྃ་ལས་ཨུཏྤ་ལ་ཏཱྃ་གིས་མཚན་པ་ལས་སྒྲོལ་མ་ལྗང་གུ་ཞལ་གཅིག་ཕྱག་བརྒྱད་མ་ཐུགས་ཀ་ནས་
ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་རླུང་གི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། སྒྲོལ་མ་ལྗང་གུ་ཞལ་གཅིག་ཕྱག་བརྒྱད་མ།
གཡས་བཞི་ན་ཨུཏྤ་ལ་དམར་པོ་རལ་གྲི་ལྕགས་ཀྱུ་མདའ། གཡོན་བཞི་ན་འཁོར་ལོ་ཞགས་པ་ཐོད་པ་གཞུ་འཛིན་པ། ཨོཾ་ལས་མདའ་ཨྃ་གིས་མཚན་པ་ལས་དྲག་ཤུལ་མ་
དཀར་མོ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ལྷ་སྣམ་གྱི་ཤར་དུ་པད་ཟླའི་གདན་ལ་འཁོད་པ་ནི། དྲག་ཤུལ་མ་དཀར་
མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་མདའ་དང་ལྕགས་ཀྱུ། གཡོན་གཉིས་ཀྱིས་གཞུ་དང་ཁུ་བས་གང་བའི་ཐོད་པ་འཛིན་པ། ཨཱྃ་ལས་རྡོ་རྗེ་ཨཱྃ་གིས་མཚན་

༄༅། །པ་ལས་རྡོ་རྗེ་གཟུགས་བརྙན་མ་སེར་མོ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ལྷོར་པད་ཟླའི་གདན་ལ་
འཁོད་པ་ནི། རྡོ་རྗེ་གཟུགས་བརྙན་མ་སེར་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་རྡོ་རྗེ་དང་དུང་། གཡོན་གཉིས་ཀྱིས་ཞགས་པ་དང་ཞག་གིས་གང་བའི་
ཐོད་པ་འཛིན་པ། །ཨི་ལས་རལ་གྲི་ཨི་གིས་མཚན་པ་ལས་འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་
ཚུར་འདུས་ནུབ་ཏུ་པད་ཟླའི་གདན་ལ་འཁོད་པ་ནི། འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞི་མ་གཡས་གཉིས་ཀྱིས་རལ་གྲི་དང་རྡོ་རྗེ། གཡོན་གཉིས་ཀྱིས་
ཁྲག་གིས་གང་བའི་ཐོད་པ་དང་དྲིལ་བུ་འཛིན་པ། ཨཱི་ལས་བ་དན་ཨཱིཾ་གིས་མཚན་པ་ལས་རྡོ་རྗེ་ཞི་བ་མ་ལྗང་གུ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་
ཅན་གྱི་དོན་བྱས་ཚུར་འདུས་བྱང་དུ་པད་ཟླའི་གདན་ལ་འཁོད་པ་ནི་རྡོ་རྗེ་ཞི་བ་མ་ལྗང་གུ་ཞལ་གཅིག་ཕྱག་བཞི་མ་གཡས་གཉིས་ཀྱིས་བ་དན་དང་རྡོ་རྗེ། གཡོན་གཉིས་ཀྱིས་

རལ་གྲི་དང་སྨན་གྱིས་གང་བའི་ཐོད་པ་འཛིན་པ། ཨུྃ་ལས་རྡོ་རྗེ་ཨུྃ་གིས་མཚན་པ་ལས་རྡོ་རྗེ་གནོད་སྦྱིན་མ་དཀར་སེར་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། །
སེམས་ཅན་གྱི་དོན་བྱས། ཚུར་འདུས་དབང་ལྡན་དུ་པད་ཟླའི་གདན་ལ་འཁོད་པ་ནི་རྡོ་རྗེ་གནོད་སྦྱིན་མ་དཀར་སེར་ཞལ་གཅིག་ཕྱག་བཞི་མ་གཡས་གཉིས་ཀྱིས་རྡོ་རྗེ་དང་
ཨུཏྤལ༑ གཡོན་གཉིས་ཀྱིས་དྲི་ཆུས་གང་བའི་ཐོད་པ་དང་ཌ་མ་རུ་འཛིན་པ། ཨུྃ་ལས་པདྨ་ཨུྃ་གིས་མཚན་པ་ལས་རྡོ་རྗེ་མཁའ་འགྲོ་མ་དམར་སེར་ཞལ་གཅིག་ཕྱག་བཞི་མ་
ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་མེར་པད་ཟླའི་གདན་ལ་འཁོད་པ་ནི་རྡོ་རྗེ་མཁའ་འགྲོ་མ་དམར་སེར་ཞལ་གཅིག་ཕྱག་བཞི་མ། གཡས་
གཉིས་ཀྱིས་པདྨ་དང་མེ་ལོང་། གཡོན་གཉིས་ཀྱིས་ཆང་གིས་གང་བའི་ཐོད་པ་དང་དགྲ་སྟྭ་འཛིན་པ། ཨྃ་ལས་མདུང་ཐུང་ཨྃ་གིས་མཚན་པ་ལས་སྒྲ་རྡོ་རྗེ་མ་སྔོན་མོ་ཞལ་
གཅིག་ཕྱག་བཞི་མ་ཐུགས་ག་ནས་ཕྱིར་སྤྲོས། སེམས་ཅན་གྱི་དོན་བྱས། །ཚུར་འདུས་བདེན་བྲལ་དུ་པད་ཟླའི་གདན་ལ་འཁོད་པ་ནི། སྒྲ་རྡོ་རྗེ་མ་སྔོན་མོ་ཞལ་གཅིག་

༄༅། །ཕྱག་བཞི་མ་གཡས་གཉིས་ཀྱིས་མདུང་དང་དུང་། གཡོན་གཉིས་ཀྱིས་འཁོར་ལོ་དང་ཁྲག་གིས་གང་བའི་ཐོད་པ་འཛིན་པ། ཨལས་བུམ་པ་ཨས་མཚན་
པ་ལས་ས་རྡོ་རྗེ་མ་ལྗང་སྐྱ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་རླུང་དུ་པད་ཟླའི་གདན་ལ་འཁོད་པ་ནི་ས་རྡོ་རྗེ་མ་ལྗང་
སྐྱ་ཞལ་གཅིག་ཕྱག་བཞི་མ་གཡས་གཉིས་ཀྱིས་བུམ་པ་དང་རྡོ་རྗེ། གཡོན་གཉིས་ཀྱིས་རྫས་ཀྱིས་གང་ཞིང་མི་ལྤགས་ཀྱིས་གཡོགས་པའི་ཐོད་པ་དང་དྲིལ་བུ་འཛིན་པ། ལྷ་
མོ་བཅུ་གཉིས་པོ་ཐམས་ཅད་ཀྱང་རལ་པའི་ཐོར་ཅོག་དང་། ཐོད་པའི་ཕྲེང་བའི་ཅོད་པན་ཅན། ཕྱག་རྒྱ་ལྔས་ཡང་དག་པར་བརྒྱན་པ། གཅེར་བུ་སྤྱན་གསུམ་དང་ལྡན་
ཞིང་མཆོག་ཏུ་བདེ་བའི་གར་གྱིས་རོལ་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །མཻཾ་ལས་རྡོ་རྗེས་མཚན་པའི་ནཱ་ག་གེ་
སར་གྱི་སྡོང་བུ་མཻ་གྱིས་མཚན་པ་ལས་བྱམས་པ་སེར་པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་དཀྱིལ་འཁོར་བར་པའི་ལྷ་

སྣམ་ལ་ཤར་སྒོའི་གཡས་སུ་པད་ཟླའི་གདན་ལ་འཁོད་པ་ནི། བྱམས་པ་སེར་པོ་ཞལ་གཅིག་ཕྱག་གཉིས་པ་གཡས་རྡོ་རྗེས་མཚན་པའི་ནཱ་ག་གེ་སར་གྱི་སྡོང་བུ་དང་། །
གཡོན་དྲིལ་བུ་འཛིན་པ། ཨོཾ་ལས་འཁོར་ལོ་ཨོཾ་གྱིས་མཚན་པ་ལས་ས་སྙིང་དཀར་པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་
འདུས་ཤར་སྒོའི་གཡོན་དུ་པད་ཟླའི་གདན་ལ་འཁོད་པ་ནི་ས་སྙིང་དཀར་པོ་ཞལ་གཅིག་ཕྱག་གཉིས་པ་གཡས་འཁོར་ལོ། གཡོན་དྲིལ་བུ་འཛིན་པ། ཧཱུྃ་ལས་རྡོ་རྗེ་ཧཱུྃ་གིས་
མཚན་པ་ལས་ཕྱག་རྡོར་ནག་པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ལྷོ་སྒོའི་གཡས་སུ་པད་ཉིའི་གདན་ལ་འཁོད་པ་ནི་
ཕྱག་རྡོར་ནག་པོ་ཞལ་གཅིག་ཕྱག་གཉིས་པ་གཡས་རྡོ་རྗེ། གཡོན་དྲིལ་བུ་འཛིན་པ། ཏྲཱྃ་ལས་རིན་པོ་ཆེ་ཏྲཱྃ་གིས་མཚན་པ་ལས་ནམ་སྙིང་སེར་པོ་ཞལ་གཅིག་ཕྱག་གཉིས་པ།
ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ལྷོ་སྒོའི་གཡོན་དུ་པད་ཟླའི་གདན་ལ་འཁོད་པ་ནི་ནམ་སྙིང་སེར་པོ་ཞལ་གཅིག་ཕྱག་གཉིས་པ་གཡས་རིན་པོ་

༄༅། །ཆེ་དང་གཡོན་དྲིལ་བུ་འཛིན་པ། ཨཱྃ་ལས་པདྨ་ཨཱྃ་གིས་མཚན་པ་ལས་འཇིག་རྟེན་དབང་ཕྱུག་དམར་པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། །
སེམས་ཅན་གྱི་དོན་བྱས་ཚུར་འདུས་ནུབ་སྒོའི་གཡས་སུ་པད་ཟླའི་གདན་ལ་འཁོད་པ་ནི་འཇིག་རྟེན་དབང་ཕྱུག་དམར་པོ་ཞལ་གཅིག་ཕྱག་གཉིས་པ་གཡས་པདྨ་དམར་པོ་དང་།
གཡོན་དྲིལ་བུ་འཛིན་པ། མཾ་ལས་རྡོ་རྗེ་མཾ་གྱིས་མཚན་པ་ལས་འཇམ་དཔལ་གུར་གུམ་གྱི་མདོག་ཅན་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་
དོན་བྱས། ཚུར་འདུས་ནུབ་སྒོའི་གཡོན་དུ་པད་ཟླའི་གདན་ལ་འཁོད་པ་ནི་འཇམ་དཔལ་གུར་གུམ་གྱི་མདོག་ཅན་ཞལ་གཅིག་ཕྱག་གཉིས་པ་གཡས་རྡོ་རྗེ་དང་། གཡོན་
དྲིལ་བུ་འཛིན་པ། ཧཾ་ལས་སྣ་ཚོགས་རྡོ་རྗེ་ཧྃ་གིས་མཚན་པ་ལས་སྒྲིབ་སེལ་ལྗང་གུ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་
འདུས་བྱང་སྒོའི་གཡས་སུ་པད་ཟླའི་གདན་ལ་འཁོད་པ་ནི་སྒྲིབ་སེལ་ལྗང་གུ་ཞལ་གཅིག་ཕྱག་གཉིས་པ་གཡས་སྣ་ཚོགས་རྡོ་རྗེ་དང་། གཡོན་དྲིལ་བུ་འཛིན་པ། ཧཱུྃ་ལས་རྡོ་།

རྗེ་དཀར་པོ་ཧཱུྃ་གིས་མཚན་པ་ལས་ཀུན་བཟང་དཀར་པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་བྱང་སྒོའི་གཡོན་དུ་
པད་ཟླའི་གདན་ལ་འཁོད་པ་ནི་ཀུན་བཟང་དཀར་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་དཀར་པོ་དང་། གཡོན་དྲིལ་བུ་འཛིན་པ་སྟེ། བྱང་ཆུབ་སེམས་དཔའ་བརྒྱད་
པོ་ཐམས་ཅད་ཀྱང་ཞལ་གཅིག་ཕྱག་གཉིས་པ་རལ་པའི་ཅོད་པན་ཅན། ཕྱག་རྒྱ་ལྔས་བརྒྱན་པ། ཞབས་གཡས་བརྐྱང་གི་སྟབས་ཀྱིས་རང་རང་གི་གདན་ལ་བཞུགས་པའོ། །
ཨོཾ་ལས་གླིང་བུ་ཨོཾ་གིས་མཚན་པ་ལས་གླིང་བུ་མ་དཀར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་དབང་ལྡན་དུ་པད་
ཟླའི་གདན་ལ་འཁོད་པ་ནི་གླིང་བུ་མ་དཀར་མོ་ཞལ་གཅིག་ཕྱག་གཉིས་ཀྱིས་གླིང་བུ་འཛིན་པ། ཨཽཾ་ལས་པི་ཝང་ཨཽཾ་གྱིས་མཚན་པ་ལས་པི་ཝང་མ་སེར་མོ་ཞལ་གཅིག་ཕྱག་
གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་མེར་པད་ཟླའི་གདན་ལ་འཁོད་པ་ནི་པི་ཝང་མ་སེར་མོ་ཞལ་གཅིག་ཕྱག་གཉིས་ཀྱིས་པི་ཝང་

༄༅། །འཛིན་པ། ཨེ་ལས་རྔ་མུ་ཀུནྡྷ་ཨེཾ་གིས་མཚན་པ་ལས་མུ་ཀུནྡྷ་མ་དམར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས།
ཚུར་འདུས་བདེན་བྲལ་དུ་པད་ཟླའི་གདན་ལ་འཁོད་པ་ནི། མུ་ཀུནྡྷ་མ་དམར་མོ་ཞལ་གཅིག་ཕྱག་གཉིས་ཀྱིས་རྔ་མུ་ཀུནྡྷ་འཛིན་པ། ཨཻཾ་ལས་རྫ་རྔ་ཨཻཾ་གིས་མཚན་པ་ལས་
རྫ་རྔ་མ་ལྗང་གུ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་རླུང་དུ་པད་ཟླའི་གདན་ལ་འཁོད་པ་ནི་རྫ་རྔ་མ་ལྗང་གུ་ཞལ་
གཅིག་ཕྱག་གཉིས་ཀྱིས་རྫ་རྔ་འཛིན་པ། རྀཾ་ལས་མེ་ཏོག་རྀཾ་གིས་མཚན་པ་ལས་མེ་ཏོག་མ་དཀར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་
དོན་བྱས། ཚུར་འདུས་དཀྱིལ་འཁོར་ཕྱི་མའི་དབང་ལྡན་དུ་པད་ཉིའི་གདན་ལ་འཁོད་པ་ནི་མེ་ཏོག་མ་དཀར་མོ་ཞལ་གཅིག་ཕྱག་གཉིས་ཀྱིས་མེ་ཏོག་འཛིན་པ། རྀཾ་ལས་
སྤོས་སྣོད་རྀཾ་གིས་མཚན་པ་ལས་བདུག་སྤོས་མ་དུད་ཀ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་མེར་པད་ཉིའི་གདན་

ལ་འཁོད་པ་ནི་བདུག་སྤོས་མ་དུད་ཀ་ཞལ་གཅིག་ཕྱག་གཉིས་ཀྱིས་སྤོས་སྣོད་འཛིན་པ། ལྀཾ་ལས་མར་མེ་ལྀཾ་གིས་མཚན་པ་ལས་མར་མེ་མ་སེར་མོ་ཞལ་གཅིག་ཕྱག་གཉིས་མ་
ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་བདེན་བྲལ་དུ་པད་ཉིའི་གདན་ལ་འཁོད་པ་ནི་མར་མེ་མ་སེར་མོ་ཞལ་གཅིག་ཕྱག་གཉིས་ཀྱིས་མར་མེ་
འཛིན་པ། ལཱྀཾ་ལས་དྲིའི་དུང་ཆོས་ལཱྀཾ་གིས་མཚན་པ་ལས་དྲི་ཆབ་མ་དམར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་
འདུས་རླུང་དུ་པད་ཉིའི་གདན་ལ་འཁོད་པ་ནི། དྲི་ཆབ་མ་དམར་མོ་ཞལ་གཅིག་ཕྱག་གཉིས་ཀྱིས་དྲིའི་དུང་ཆོས་འཛིན་པ། ཕྱི་ནང་གི་ལྷ་མོ་བརྒྱད་པོ་ཐམས་ཅད་ཀྱང་ཞལ་
གཅིག་ཕྱག་གཉིས་མ་རང་རང་གི་ཕྱག་མཚན་འཛིན་པ་ཤིན་ཏུ་སྒེག་ཅིང་བཞིན་འཛུམ་བག་དང་ལྡན་པ། ཟུར་གྱིས་བལྟ་བ་ལ་སོགས་པའི་རྣམ་འགྱུར་གྱིས་མཛེས་པ་ལང་ཚོ་
དར་ལ་བབ་ཅིང་རལ་པའི་ཐོར་ཅོག་ཅན་རྒྱན་སྣ་ཚོགས་ཀྱིས་བརྒྱན་པའི་སིལ་སྒྲ་འབྱིན་པ། འདོད་པའི་ཡོན་ཏན་ལྔའི་དགའ་བ་ལ་རོལ་པ་ལྷའི་ན་བཟའ་སྣ་ཚོགས་པས་

༄༅། །མཛེས་པ། རང་རང་གི་གདན་ལ་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པའོ། །ཛལས་ལྕགས་ཀྱུ་ཛས་མཚན་པ་ལས་རྡོ་རྗེ་ལྕགས་ཀྱུ་མ་སྔོ་
བསངས་ཞལ་གསུམ་ཕྱག་དྲུག་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་ཕྱིའི་ཤར་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་ལྕགས་ཀྱུ་མ་
སྔོ་བསངས་ཞལ་གསུམ་ཕྱག་དྲུག་མ་རྩ་ཞལ་སྔོ། གཡས་ནག །གཡོན་དཀར། ཕྱག་གཡས་གསུམ་ན་ལྕགས་ཀྱུ་རལ་གྲི་འཁོར་ལོ། །གཡོན་གསུམ་ན་ཞགས་པ་
སྡིགས་མཛུབ་དྲིལ་བུ་འཛིན་པ། ཧཱུྃ་ལས་ཞགས་པ་ཧཱུྃ་གིས་མཚན་པ་ལས་རྡོ་རྗེ་ཞགས་པ་མ་དཀར་སེར་ཞལ་གསུམ་ཕྱག་དྲུག་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་
དོན་བྱས། ཚུར་འདུས་ལྷོ་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་ཞགས་པ་མ་དཀར་སེར་ཞལ་གསུམ་ཕྱག་དྲུག་མ་རྩ་ཞལ་དཀར་སེར། གཡས་ནག །གཡོན་
དམར༑ ཕྱག་གཡས་གསུམ་ན་ཞགས་པ་རྡོ་རྗེ་རལ་གྲི། གཡོན་གསུམ་ན་འཁོར་ལོ་དྲིལ་བུ་སྡིགས་མཛུབ་དང་བཅས་པའི་ཞགས་པ་འཛིན་པ། བྃ་ལས་ལྕགས་སྒྲོག་བྃ་

གྱིས་མཚན་པ་ལས་རྡོ་རྗེ་ལྕགས་སྒྲོག་མ་དམར་མོ་ཞལ་གསུམ་ཕྱག་དྲུག་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་ནུབ་སྒོར་པད་ཉིའི་གདན་ལ་
འཁོད་པ་ནི། རྡོ་རྗེ་ལྕགས་སྒྲོག་མ་དམར་མོ་ཞལ་གསུམ་ཕྱག་དྲུག་མ། རྩ་ཞལ་དམར། གཡས་ནག །གཡོན་དཀར། ཕྱག་གཡས་གསུམ་ན་ལྕགས་སྒྲོག་རྡོ་རྗེ་
རལ་གྲི། གཡོན་གསུམ་ན་འཁོར་ལོ་དྲིལ་བུ་ལྕགས་ཀྱུ་འཛིན་པ། ཧོལས་དྲིལ་བུ་ཧོས་མཚན་པ་ལས་རྡོ་རྗེ་དྲིལ་བུ་མ་ལྗང་གུ་ཞལ་གསུམ་ཕྱག་དྲུག་མ་ཐུགས་ཀ་ནས་
ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་བྱང་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་དྲིལ་བུ་མ་ལྗང་གུ་ཞལ་གསུམ་ཕྱག་དྲུག་མ། རྩ་ཞལ་ལྗང་།་
གཡས་ནག །གཡོན་དཀར། ཕྱག་གཡས་གསུམ་ན་རྡོ་རྗེ་འཁོར་ལོ་རལ་གྲི། གཡོན་གསུམ་ན་དྲིལ་བུ་ལྕགས་ཀྱུ་ཞགས་པ་འཛིན་པ། ཐམས་ཅད་ཀྱང་ཞལ་གསུམ་
ཕྱག་དྲུག་མ་སྤྱན་གསུམ་དང་ལྡན་པ། སྐྲ་དམར་སེར་གྱེན་དུ་འབར་བ་ཞལ་མཆེ་བ་གཙིགས་ཤིང་མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན་ཕྱག་

༄༅། །རྒྱ་ལྔ་དང་ལྡན་པ། སྟག་གི་པགས་པའི་ཤམ་ཐབས་ཅན་གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །རང་གི་
སྙིང་གའི་ས་བོན་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་སེམས་དཔའི་དཀྱིལ་འཁོར་གྱི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་
ཀྱིས་བསྐོར་བ་ཨོཾ་བཛྲ་ས་མཱ་ཛསོ་སོའི་ཕྱག་རྒྱ་དང་བཅས། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཝཾ་སེ་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། དེ་བཞིན་དུ་ཐོག་མཐའ་འདྲ་བ་སྦྱར་ཞིང༌།
ཝཱི་ཎི་བཛི་ནཱི༴ མུརྫ་བཛྲི་ནཱི། མྲྀ་ཏངྒེ་བཛི་ནཱི། པུཥྤེ་བཛྲི་ནཱི། དྷཱུ་པེ་བཛྲི་ནཱི། ཨཱ་ལོ་ཀེ་བཛྲི་ནཱི། གནྡྷེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་བྷ་ག་ཝཱན་མ་ཧཱ་ཀ་རུ་ཎི་
ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ཨཱཿབཛྲ་ཨཾ་ཀུ་ཤ་ཛཿཧཾ་སྭཱ་ཧཱ། ཨོཾ་ཨཱཿབཛྲ་པཱ་ཤ་ཧཱུྃ་ཧྃ་སྭཱ་ཧཱ། ཨོཾ་ཨཱཿབཛྲ་སྥོཊ་བྃ་ཧྃ་སྭཱ་ཧཱ། ཨོཾ་ཨཱཿབཛྲ་ཨཱ་ཝེ་ཤ་ཡ་ཧོཿཧཾ་སྭཱ་ཧཱ། ལྷ་ཐམས་
ཅད་ཀྱི་མིག་ཏུ་མྃ་ལས་གཏི་མུག་རྡོ་རྗེ་མ་དཀར་མོ། རྣ་བར་དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པོ་ལས་སེར་སྣ་རྡོ་རྗེ་མ་སེར་མོ། ལྕེར་རྃ་ལས་འདོད་ཆགས་རྡོ་རྗེ་མ་

དམར་མོ། དཔྲལ་བར་ཨོཾ་ལས་ཕྲག་དོག་རྡོ་རྗེ་མ་ལྗང་གུ། སྙིང་གར་ནཾ་ལས་བདག་མེད་རྡོ་རྗེ་མ་ནག་མོ། སྤྱི་བོར་ཨོཾ་ལས་སྐུ་རྡོ་རྗེ་མ་དཀར་མོ། མགྲིན་པར་
ཨཱཿལས་གསུང་རྡོ་རྗེ་མ་དམར་མོ། སྙིང་གར་ཧཱུྃ་ལས་ཐུགས་རྡོ་རྗེ་མ་ནག་མོ་ཐམས་ཅད་ཀྱང་ཞལ་གཅིག་ཕྱག་གཉིས་མ་གཡས་གྲི་གུག་གཡོན་ཐོད་པ། གྲུ་མོ་ན་ཁ་ཊཾ་ག་
འཛིན་པ་རོའི་གདན་ལ་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སླར་ཡང་རང་གི་སྙིང་གའི་ཧཱུྃ་ལས་འོད་འཕྲོས་པས་དབང་བསྐུར་གྱི་ལྷ་དེ་བཞིན་གཤེགས་པ་
རིགས་ལྔ། ཡུམ་བཞི། བྱང་ཆུབ་སེམས་དཔའ་བརྒྱད། ཁྲོ་བོ་བཅུ། ལྷ་མོ་དྲུག་དང་བཅས་པ་མདུན་གྱི་ནམ་མཁར་ཨོཾ་བཛྲ་ས་མ་ཛཿ ཨོཾ་པཉྩ་ཀུ་ལ་ས་པ་རི་ཝཱ་ར་
ཝཾ་སེ་བཛྲ་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་ཝཱི་ཎི་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་མུརྫ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་
ལ་ས་པ་རི་ཝཱ་ར་མྲྀ་ཏངྒེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་པུཥྤེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་དྷཱུ་པེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། །

༄༅། །ཨོཾ་པཉྩ་ཀུ་ལ་ས་པ་རི་ཝཱ་ར་ཨཱ་ལོ་ཀེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་གནྡྷེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཞེས་བརྒྱད་ཀྱིས་མཆོད། བཅོམ་
ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་འདི་ལ་དབང་བསྐུར་ཅིག །སངས་
རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲ་ཨབྷི་
ཥིཉྩ་ཧཱུྃ་ཞེས་གསུང་ཞིང་དབང་བསྐུར་སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རྡོ་རྗེ་སེམས་དཔའ་ཡབ་ཡུམ་ལ་མི་བསྐྱོད་པ། བྱང་ཤར་དང་ཤར་གྱི་ལྷ་རྣམས་ལ་
རྣམ་པར་སྣང་མཛད། ཤར་ལྷོ་དང་ལྷོའི་ལྷ་རྣམས་ལ་རིན་ཆེན་འབྱུང་ལྡན། ལྷོ་ནུབ་དང་ནུབ་ཀྱི་ལྷ་རྣམས་ལ་འོད་དཔག་མེད། ནུབ་བྱང་དང་བྱང་གི་ལྷ་རྣམས་ལ་དོན་
ཡོད་གྲུབ་པས་དབུར་བརྒྱན། ཞེས་དང་། སྤྲོ་ན་སྐབས་འདིར་ལྷ་སོ་སོའི་སྔགས་ཚར་རེ་བརྗོད་ཅིང་ཚོམ་བུའི་ལྷ་རྣམས་གསལ་གདབ། དེ་ནས་མཆོད་པ་ལ་ཐོག་མར་ཕྱི་མཆོད་ནི། སྒོས་མཆོད་ཀྱི་སྤོས་མར་མེ་རྣམས་སྦར་ལ།

མཆོད་པ་རྣམས་བསང་སྦྱངས་སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། །
ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས་རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་
མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏེ་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁཾ་རཾ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ནས་ཤབྡ་
ཨཱཿཧཱུྃ། ཞེས་པས་མཆོད་པ་བྱིན་རླབས་བདག་བསྐྱེད་ལྟར་བྱས་ལ། དཀུ་གཡོན་པར་རྡོ་རྗེ་ཁུ་ཚུར་གཉིས་སྟེང་འོག་ཏུ་ཁ་སྦྱར་ལ། དྲི་མེད་ཡིད་དུ་འོང་བ་ཡི། །ལྷ་རྫ་ས་དམ་པའི་ཞབས་བསིལ་འདི། །
བཅོམ་ལྡན་འཁོར་དང་བཅས་ལ་འབུལ། །བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཞེས་པའི་ཚེ་གཡས་པའི་མཐེའུ་ཆུང་དང་
གཡོན་པའི་མཛུབ་མོ་ནས་རིམ་བཞིན་དཀྲོལ་ཏེ་རྣམ་ལྔ་འདོད་སྐོར་དང་མཆོད་པ་སོ་སོའི་ཕྱག་རྒྱ་བྱ་ཞིང་། ཨོཾ་ནཱི་རཱི་ཧཱུྃ་ཁཾ་སྭཱ་ཧཱ། ཞེས་བརྗོད་ཅིང་སེ་གོལ་གཏོགས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་

༄༅། །ཞལ་བསིལ་འདི། །བཅོམ་ལྡན་འཁོར་དང་བཅས་ལ་འབུལ། །བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་།
པ་རི་ཝཱ་ར་ཨོཾ་བཛྲ་ནི་ཝི་ཏི་ཧཱུྃ་ཁཾ་སྭཱ་ཧཱ། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་འཐོར་འཐུང་འདི། །བཅོམ་ལྡན་འཁོར་དང་བཅས་ལ་འབུལ། །བཞེས་ནས་
བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་སརྦ་སཾ་ཤོདྷ་ནེ་སྭཱ་ཧཱ། དྲི་མེད་ཡིད་དུ་འོང་བ་ཡི། །སྔགས་ཀྱི་ཡོན་ཆབ་མཆོག་
འདི་དག །བཅོམ་ལྡན་འཁོར་དང་བཅས་ལ་འབུལ། །བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མ་ཧཱ་ཨ་མྲྀ་ཏ་
ཨརྒྷཾ་པྲ་ཏཱིཙྪ་སྭཱ་ཧཱ། ཞེས་པས་ཆུ་བཞི་དབུལ། ༈ མེ་ཏོག་འདི་རྣམས་བཟང་ཞིང་དགེ །དག་པའི་སྐྱེ་གནས་ལས་དག་པ། །བདག་ནི་དད་པས་འབུལ་ལགས་ཀྱིས། །
བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་པུབྦེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཚལ་དག་རོ་ནི་ཕན་པ་དང་། །

གང་ཞིག་དྲི་དང་བདུག་སྤོས་མཆོག །བདག་ནི་དད་པས་འབུལ་ལགས་ཀྱིས། །བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་།
པ་རི་ཝཱ་ར་དྷཱུ་པེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། སྲིན་པོ་འཇོམས་ཤིང་དག་བྱེད་པ། །དགེ་ཞིང་མུན་པ་རྣམས་སེལ་བ། །བདག་ནི་དད་པས་འབུལ་ལགས་ཀྱིས། །
བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨཱ་ལོ་ཀེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། འདི་ནི་དྲི་བཟང་དགེ་
བ་སྟེ། །དག་པའི་སྐྱེ་གནས་ལས་དག་པར། །བདག་ནི་དད་པས་འབུལ་ལགས་ཀྱིས། །བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་
བཛྲ་ས་ཏྭ་ས་པ་རི་ཝཱ་ར་གནྡྷེ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། སྨན་རྣམས་བཅུད་གཙང་ཡི་གར་འོང་། །སྔགས་ཀྱི་ཞལ་ཟས་བཤོས་འདི་དག །བདག་གིས་དད་
པས་འབུལ་ལགས་ཀྱིས། །བཞེས་ནས་བདག་ལ་དགྱེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤནྣ་ཏྭ་ཏ།

༄༅། །སིལ་སྙན་ལ་སོགས་རོལ་མོའི་ཚོགས། །དབྱངས་ཀྱི་ང་རོ་ལྡན་པ་འདི། །བདག་གིས་དད་པས་འབུལ་ལགས་ཀྱི། །བཞེས་ནས་བདག་ལ་དགྱེས་པར་
མཛོད༑ །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཤབྡ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཞེས་དང་རྡོ་རྗེ་དྲིལ་བུ་གསིལ་ཞིང་། རོལ་ཆེན་དང་བཅས་ཨོཾ་བཛྲ་དྷརྨ་ར་ཎི་
ཏ་སོགས་བརྗོད་དོ། གོས་ཟུང་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་པ། འཇམ་པ། ཡང་བ། དངས་ཤིང་ཐོགས་པ་མེད་པ་ཟུང་
དུ་སྦྱར་བ་དང་ལྡན་པར་གྱུར་ཞེས་དང་། སྲབ་འཇམ་ཡང་བ་ལྷ་ཡི་གོས། །མི་ཕྱེད་རྡོ་རྗེའི་སྐུ་ལ་གསོལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་
ཐོབ་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་ཤྲཱི་བཛྲ་དྷ་ཏུ་མཎྜལ་ས་པ་རི་ཝཱ་ར་བཛྲ་ཝསྡུ་ཡ་སྭཱ་ཧཱ། ཞེས་བརྗོད་ཅིང་པད་སྐོར་སྔོན་དུ་འགྲོ་བའི་ཁུ་ཚུར་གཉིས་ཀྱི་ན་བཟའ་བླངས་ཏེ་ཐོག་མར་མདུན་ནས་སྨད་
གཡོགས་དང་། དེ་ནས་རྒྱབ་ནས་སྟོད་གཡོགས་བཀོན་པའི་ཚུལ་བྱ་ཞིང་ལྷ་རེ་རེ་ལ་ཟུང་རེ་ཕུལ་བར་བསམ་མོ། །དེ་ནས། བསོད་ནམས་དཔག་བསམ་ལྗོན་པ་ལས་བྱུང་བའི། །མངར་བའི་རོ་ལྡན་འཛམ་

བུའི་འབྲས་སོགས་ཀྱིས། །ཞིང་ཁམས་འདི་དང་རབ་འབྱམས་ཞིང་ཁམས་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་
བཛྲ་ས་ཏྭ་ས་པ་རི་ཝཱ་ར་ཨོཾ་ཛྲིཾ་སྭཱ་ཧཱ། ཞེས་དང་ལག་པ་གཉིས་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ཕྱག་རྒྱས་འབྲས་བུ་དབུལ་ལོ། །གཉིས་པ་ནང་གི་མཆོད་པ་ནི། ནང་མཆོད་ནས་འཐེབ་སྲིན་གྱིས་བླངས་ཏེ་གཏོར་ཞིང་། དངོས་
གྲུབ་འགུགས་ཤིང་མཁའ་འགྲོ་འདུ་བའི་རྫས། །ཁ་ན་མ་ཐོ་མེད་པའི་ལྕགས་ཀྱུ་ལྔས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་དཀྱིལ་འཁོར་
ལྷ་ཚོགས་རྣམས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ཤྲཱི་ཧཱུྃ། གྷུཾ་ཛཾ་སྭཱ་ཧཱ། ཞེས་པས་ལྕགས་ཀྱུ་ལྔ་དབུལ་ལོ། །སླར་ཡང་གཡོན་པའི་མཐེབ་སྲིན་སྦྱར་བའི་རྩེ་
མོས་བདུད་རྩི་ལ་གཡོན་སྐོར་དུ་ཆོས་འབྱུང་བྲི་བའི་ཚུལ་ལན་གསུམ་གྱི་མཐར་དབུས་ནས་བླངས་ཏེ་སྤྱི་བོར་འཐོར་ཞིང་། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་
ཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ། མཁྱེན་པའི་ཡེ་ཤེས་བརྩེ་བའི་ཐུགས་རྗེ་མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་དྲིན་ཅན་རྩ་བའི་བླ་མའི་

༄༅། །ཞལ་དུ་ཨོཾ་ཨཱཿཧཱུྃ། སྨིན་མཚམས་ནས་གཏོར་ཏེ། རྡོ་རྗེ་འཆང་ཆེན་པོ། རྡོ་རྗེ་བདག་མེད་མ། རྣལ་འབྱོར་གྱི་དབང་ཕྱུག་བིཪྺ་པ། གྲུབ་ཆེན་ཌམྦྷི་ཧེ་རུ་ཀ །
ཨ་ལ་ལ་བཛྲ། དཔལ་ལྡན་ནགས་ཁྲོད་པ། གརྦྷ་རི་པ། བསོད་སྙོམས་པ་རྒྱལ་བ་དཔལ་གྱི་ཡེ་ཤེས། སློབ་དཔོན་ཆེན་པོ་མི་ཐུབ་ཟླ་བ། སློབ་དཔོན་དཔའ་བོ་རྡོ་
རྗེ༑ འབྲོག་མི་ཤཱཀྱ་ཡེ་ཤེས། མངའ་རིས་པ་གསལ་བའི་སྙིང་པོ། འཁོན་སྒྱི་ཆུ་བ། བླ་མ་ས་སྐྱ་པ་ཆེན་པོ། སློབ་དཔོན་རིན་པོ་ཆེ་བསོད་ནམས་རྩེ་མོ། རྗེ་
བཙུན་རིན་པོ་ཆེ་གྲགས་པ་རྒྱལ་མཚན། ཆོས་རྗེ་ས་སྐྱ་པཎྜི་ཏ། ཚོགས་སྒྲོམ་ཀུན་དགའ་དཔལ། གཉག་སྙིང་པོ་རྒྱལ་མཚན། ཞང་བཀྲ་ཤིས་དཔལ། སྤང་སྒང་པ་
གྲགས་པ་དཔལ། པཎ་ཆེན་མ་ཏི། རྗེ་བཙུན་ཀུ་མཱ་ར་མ་ཏི། རྡོ་རྗེ་འཆང་ཀུན་དགའ་བཟང་པོ། ཀུན་མཁྱེན་བསོད་ནམས་སེང་གེ །མུས་ཆེན་སངས་རྒྱས་རིན་
ཆེན༑ ཐམས་ཅད་མཁྱེན་པ་དཀོན་མཆོག་ལྷུན་གྲུབ། ཤར་ཁང་པ་ཤེས་རབ་རྒྱལ་མཚན། པཎ་ཆེན་ནམ་མཁའ་དཔལ་བཟང་། མཁས་གྲུབ་དཔལ་ལྡན་དོན་གྲུབ།

ཤར་ཆེན་ཤེས་རབ་འབྱུང་གནས། མཁན་ཆེན་ལྷུན་གྲུབ་དཔལ་ལྡན། མཁས་གྲུབ་སངས་རྒྱས་ཕུན་ཚོགས། བྱམས་པ་བསོད་ནམས་བཟང་པོ། གཏུམ་སྟོན་བསྟན་
པ་རྒྱལ་མཚན། ངག་དབང་བསོད་ནམས་བསྟན་འཛིན། ཆོས་རྗེ་ཀུན་དགའ་ཡེ་ཤེས། རྡོ་རྗེ་འཛིན་པ་མཚུངས་མེད་ངག་དབང་བརྟན་པ་ལ་སོགས་པ་བརྒྱུད་པའི་བླ་མ་
རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་དབང་བསྐུར། རྒྱུད་བཤད། མན་ངག་མནོས། ཆོས་ཀྱི་འབྲེལ་པ་ཐོབ་པའི་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། སྙིང་
གའི་ཐད་ནས་གཏོར་ཏེ། ཧཱུྃ་བུྃ་ཨཱྃ་ཧྲཱིཿཁྃ། བྷྲཱུཾ་ཧཱུྃ་ཧྲཱིཿཏཱྃ། ཨྃ་ཨཱྃ་ཨཱིཾ་ཨཱིཾ་ཨུྃ་ཨཱུྃ་ཨྃ་ཨཿ ཨཱྃ་མྃ་ཧྃ་ཧཱུྃ། ཨོཾ་ཨཽཾ་ཨེ་ཨཻཾ། རྀཾ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿ 
དཔལ་རྡོ་རྗེ་སེམས་དཔའ་ལྷ་སུམ་ཅུ་རྩ་བདུན་གྱི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་བྱ་བའི་རྒྱུད། སྤྱོད་པའི་རྒྱུད། རྣལ་འབྱོར་གྱི་རྒྱུད།
རྣལ་འབྱོར་ཆེན་པོ་བླ་ན་མེད་པའི་རྒྱུད་དེ། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། དེ་ནས་རང་གི་ལྕེ་རྩེ། སྨིན་

༄༅། །མཚམས༑ སྤྱི་གཙུག་རྣམས་སུ་ཐིག་ལེ་བྱས་ལ། ཨོཾ་ཨཱཿཧཱུྃ་ཞེས་པས་ལུས་ཀྱི་ལྷ་རྣམས་མཆོད་པར་བསམ། སྟ་གོན་གྱི་ཉིན་སྐབས་འདིར་གཏོར་མ་རྣམས་ལ་བར་ཕུད་ཡས་རིམ་གྱིས་བྲན་ལ། དེ་ནས་ལྟེ་བའི་ཐད་ནས་
གཏོར་ཏེ། ཨོཾ་ཤྲཱི་མ་ཧཱ་ཀཱ་ལཱ་ཡ་ཨོཾ་ཨཱཿཧཱུྃ། ཨོཾ་ཤྲཱི་དྷརྨ་པཱ་ལ་ཙ་ཏུརྨུ་ཁཱ་ཡ་ཨོཾ་ཨཱཿཧཱུྃ། གཞན་ཡང་ཆོས་འཁོར་སྲུང་ཞིང་བསྟན་པ་སྐྱོང་བར་ཞལ་གྱིས་བཞེས་པའི་དཔལ་མགོན་
དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཿཧཱུྃ། གནས་དང་ཉེ་བའི་གནས། ཞིང་དང་ཉེ་བའི་ཞིང་། ཚནྡོ་དང་ཉེ་བའི་ཚནྡོ། འདུ་བ་དང་ཉེ་བའི་འདུ་བ། འཐུང་གཅོད་
དང་ཉེ་བའི་འཐུང་གཅོད། དུར་ཁྲོད་དང་ཉེ་བའི་དུར་ཁྲོད། ཡུལ་སུམ་ཅུ་སོ་གཉིས། གནས་ཉི་ཤུ་རྩ་བཞི། དུར་ཁྲོད་ཆེན་པོ་བརྒྱད་ན་བཞུགས་པའི་དཔལ་བོ་དང་
རྣལ་འབྱོར་མ་བསམ་གྱིས་མི་ཁྱབ་པ་སྤྲུལ་པའི་སྐུ་འགྲོ་བ་སེམས་ཅན་གྱི་དོན་མཛད་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞིང་སྐྱོང་བཞི་བཅུ་རྩ་བརྒྱད། ཕོ་ཉ་གནས་ལས་སྐྱེ་བ།
རིགས་ལས་སྐྱེས་པ། སྔགས་ལས་སྐྱེས་པ། ལས་ལས་སྐྱེས་པའི་མཁའ་འགྲོའི་ཚོགས་དང་། གནས་གསུམ་གྱི་རྡོ་རྗེ་མཁའ་འགྲོ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་

ཡང་གནོད་སྦྱིན། སྲིན་པོ། འབྱུང་པོ། ཡི་དྭགས། ཤ་ཟ། སྨྱོ་བྱེད། བརྗེད་བྱེད། མ་མོ། ཞིང་སྐྱོང་། ཕོ་ཉ། འཕྲོག་མ། གྲུབ་པ་རྣམས་ཀྱི་ཞལ་
དུ་ཨོཾ་ཨཱཿཧཱུྃ། ཐུར་དུ་གཏོར་ཏེ། བོད་ཁམས་སྐྱོང་བར་ཞལ་གྱིས་བཞེས་པའི་བརྟན་མ་བཅུ་གཉིས་འཁོར་དང་བཅས་པ་རྣམས་དང་། གནས་བདག །གཞི་བདག །ཡུལ་
བདག ༑གྲོང་བདག །གཉུག་མར་གནས་པ་རྣམས་དང་། འགྲོ་བ་རིགས་དྲུག །ལམ་རྒྱུད་ལྔ། སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་ཚིམ་ཞིང་ཟག་
པ་མེད་པའི་བདེ་བས་རྒྱུད་གང་ནས་མྱུར་དུ་བླ་ན་མེད་པའི་སངས་རྒྱས་ཀྱི་གོ་འཕང་ཐོབ་པའི་སྐལ་བ་དང་ལྡན་པར་གྱུར་ཅིག །ཨོཾ་ཨཱཿཧཱུྃ། ཞེས་དང་། རང་གི་ལྕེ་ལ་བཞག་ཅིང་།
ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་བཛྲ་སྭ་བྷ་ཝ་ཨཱཏྨ་ཀོ྅་ཧཾ་ཞེས་བརྗོད་དོ། །གསུམ་པ་ཡིད་ལས་འབྱུང་བའི་མཆོད་པ་ལ་དྲུག་ལས། དང་པོ་ཐུན་མོང་གི་མཆོད་པ་ཉི་ཤུ་ནི། ངག་ཏུ་ཧཱུྃ་གླུར་བླང་ཞིང་། ལུས་ཀྱིས་གར་
སྐོར་སྔོན་དུ་འགྲོ་བས། རྡོ་རྗེ་ཁུ་ཚུར་དཀུ་གཡོན་དུ་འཇོག་པ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏཱ་ས་པ་རི་ཝཱ་ར་ཨོཾ་བཛྲ་ལཱ་སྱ་པཱུ་ཛི་ཏེ་ཨཱཿཧཱུྃ། ལག་པ་གཉིས་ཕྲེང་བ་འཛིན་པའི་ཚུལ་དང་། ཨོཾ་

༄༅། །བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་བཛྲ་མཱ་ལེ་པཱུ་ཛི་ཏེ་ཨཱཿཧཱུྃ། ལག་པ་གཡོན་པས་པི་ཝང་འཛིན་ཅིང་གཡས་པས་དེ་འདྲེན་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་
རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་བཛྲ་ཝཱི་ཎི་པཱུ་ཛི་ཏེ་ཨཱཿཧཱུྃ། ལག་པ་གཉིས་གཡས་ཕྱོགས་སུ་གླིང་བུ་འབུད་པའི་ཚུལ་དང༌། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་བཛྲ་ཝཾ་
སེ་པཱུ་ཛི་ཏེ་ཨཱཿཧཱུྃ། ལག་པ་གཉིས་ཀས་དུང་འབུད་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་བཛྲ་ཕེ་མ་པཱུ་ཛི་ཏེ་ཨཱཿཧཱུྃ། ལག་པ་གཉིས་ཀས་ཏིང་ཤག་བརྡུང་བའི་ཚུལ་
དང་༑ ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་བཛྲ་ཝ་དྱ་པཱུ་ཛི་ཏེ་ཨཱཿཧཱུྃ། དཀུ་གཡོན་དུ་རྔ་ཁ་གྱེན་དུ་བསྟན་པ། ལག་པ་གཉིས་ཀྱིས་བརྡུང་བའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་
རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་བཛྲ་པ་ཌ་ཧ་པཱུ་ཛི་ཏེ་ཨཱཿཧཱུྃ། ལག་པ་གཉིས་སྤྱི་བོར་གར་བསྒྱུར་བའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ནྲྀ་ཏྱེ་པཱུ་ཛི་ཏེ་
ཨཱཿཧཱུྃ། ལག་པ་གཡས་བསིལ་ཡབ་གཡོབ་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་བྱཉྫན་པཱུ་ཛི་ཏེ་ཨཱཿཧཱུྃ། ལག་པ་གཡོན་གན་རྐྱལ་གྱི་སྟེང་དུ་གཡས་པའི་གྲུ་མོ་

བཙུགས་ཏེ་བརྐྱང་བ་རྒྱལ་མཚན་བསྒྲེང་བའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་དྷ་ཛ་པཱུ་ཛི་ཏེ་ཨཱཿཧཱུྃ། ལག་པ་གཡོན་མཉམ་གཞག་གི་ཚུལ་དང་། གཡས་རྡོ་རྗེ་ཁུ་ཚུར་ཁ་ཕུབ་
ནས་བླ་རེ་བྲེ་བའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་བི་ཏཱ་ན་པཱུ་ཛི་ཏེ་ཨཱཿཧཱུྃ། ལག་པ་གཉིས་དཔུང་བ་གཡས་གཡོན་གྱི་ཐད་ཀར་བརྐྱང་བ་བ་དན་གྱི་ཚུལ་དང་། ཨོཾ་བྷ་ག་
ཝཱན་མ་ཧཱ་ཀ་རུ་ཎི་ཀ་བཛྲ་སྭ་ཏྭ་ས་པ་རི་ཝཱ་ར་བཛྲ་པ་ཏཾ་ཀ་པཱུ་ཛི་ཏེ་ཨཱཿཧཱུྃ། ལག་པ་གཉིས་ཀས་གདུགས་འཛིན་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་
ཙཱ་ཏྲ་པཱུ་ཛི་ཏེ་ཨཱཿཧཱུྃ། ལག་པ་གཉིས་རྔ་ཐོག་ལ་བཏགས་པ་བརྡུང་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ཏ་ལ་པཱུ་ཛི་ཏེ་ཨཱཿཧཱུྃ། རྡོ་རྗེ་ཁུ་ཚུར་གཉིས་ཁ་འགྲམ་དུ་
བཞག་པ་འཛུམ་སྟོན་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ན་ཀྲོ་ཏ་པཱུ་ཛི་ཏེ་ཨཱཿཧཱུྃ། ལག་པ་གཉིས་སྒེག་མོའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་
ས་ཏྭ་ས་པ་རི་ཝཱ་ར་བཛྲ་ཧ་སི་ཏ་པཱུ་ཛི་ཏེ་ཨཱཿཧཱུྃ། ཡང་ཕྱག་རྒྱ་དེ་ཉིད་ཁྲོ་གཉེར་བསྡུས་པ་འཇིགས་པ་སྟོན་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ཀྲོདྷ་པཱུ་ཛི་ཏེ་།

༄༅། །ཨཱཿཧཱུྃ། ལག་པ་སྒེག་མོའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ཤྲཱི་ཁ་ལ་པཱུ་ཛི་ཏེ་ཨཱཿཧཱུྃ། འགྱིང་བའི་ཚུལ་དང༌། ཨོཾ་བྷ་ག་ཝཱན་མ་ཧཱ་ཀ་
རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ལ་ལི་ཏ་པཱུ་ཛི་ཏེ་ཨཱཿཧཱུྃ། ལག་པ་གཉིས་ཐལ་མོ་སྦྱར་བ་ཕྱག་འཚལ་པའི་ཚུལ་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་སྭ་ཏཱ་ས་པ་རི་ཝཱ་ར་བཛྲ་པྲ་ཎ་མྱ་
པཱུ་ཛི་ཏེ་ཨཱཿཧཱུྃ། ཞེས་བརྗོད་དོ། །གཉིས་པ་ཁྱད་པར་གྱི་མཆོད་པ་བཅུ་གསུམ་ནི། མེ་ཏོག་གི་ཕྱག་རྒྱ་དང་། གསེར་སོགས་རིན་ཆེན་ལས་གྲུབ་འདབ་སྟོང་ལྡན། །མདངས་བཀྲ་ཡིད་འོང་དྲི་ལྡན་
མེ་ཏོག་གིས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏཱ་ས་
པ་རི་ཝཱ་ར་བཛྲ་པུཔྤེ་པཱུ་ཛི་ཏེ་ཨཱཿཧཱུྃ། བདུག་པའི་ཕྱག་རྒྱ་དང་། ཨ་གར་ནག་སོགས་ལྷན་ཅིག་སྐྱེས་པ་དང་། །སྦྱར་བ་ལས་བྱུང་བདུག་པའི་སྤྲིན་ཚོགས་ཀྱིས། །ཞིང་ཁམས་འདི་
དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་དྷུ་པེ་པཱུ་ཛི་ཏེ་ཨཱཿཧཱུྃ།

མར་མེའི་ཕྱག་རྒྱ་དང་། ཉི་ཟླ་ནོར་བུ་སྒྲོན་མའི་འོད་ལ་སོགས། །མུན་པ་སེལ་བྱེད་སྣང་བའི་ཚོགས་རྣམས་ཀྱིས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས།
བཀང་སྟེ་བཅོམ་ལྡན་འཁོར་དང་བཅས་ལ་འབུལ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ཨཱ་ལོ་ཀེ་པཱུ་ཛི་ཏེ་ཨཱཿཧཱུྃ། དྲིའི་ཕྱག་རྒྱ་དང་། རེག་ན་བསིལ་བྱེད་
ཞིམ་པའི་དྲི་དང་ལྡན། །གར་པུར་ལ་སོགས་ལེགས་པར་སྦྱར་བའི་ཆུས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་
བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་གནྡྷེ་པཱུ་ཛི་ཏེ་ཨཱཿཧཱུྃ། ཞལ་ཟས་ཀྱི་ཕྱག་རྒྱ་དང་། བསོད་ནམས་བདེ་བ་སྐྱེད་བྱེད་ལྷ་ཡི་བཤོས། །
སྣ་ཚོགས་ཁ་དོག་དྲི་དང་རོ་ལྡན་པས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་
ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་ནཻ་ཝི་ཏྱེ་པཱུ་ཛི་ཏེ་ཨཱཿཧཱུྃ། གོས་ཟུང་འབུལ་བའི་ཕྱག་རྒྱ་དང་། ལྷ་རྫས་ལས་གྲུབ་ཡང་འཇམ་རེག་ན་བདེ། །ཁ་དོག་ལྔ་ལྡན་ཟུང་དུ་སྦྱར་བ་

༄༅། །ཡིས༑ །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་
ས་ཏྭ་ས་པ་རི་ཝཱ་ར་བཛྲ་ཝ་སྟྲ་པཱུ་ཛི་ཏེ་ཨཱཿཧཱུྃ། བླ་རེ་བྲེ་བའི་ཚུལ་དང་། ཤིན་ཏུ་ཐགས་བཟང་སྣ་ཚོགས་རི་མོས་མཛེས། །རིན་ཆེན་དྲ་བས་བརྒྱན་པའི་བླ་རེ་ཡིས། །ཞིང་ཁམས་
འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་བཛྲ་བི་ཏཱ་ནི་པཱུ་ཛི་ཏེ་
ཨཱཿཧཱུྃ༑ ལག་པ་གཡོན་པ་ཁུ་ཚུར་ཁ་ནང་དུ་བསྟན་པའི་སྟེང་དུ་གཡས་པའི་ཁུ་ཚུར་ཡང་དེ་བཞིན་བྱས་ནས་བཞག་པ་དྲིལ་བུའི་ཕྱག་རྒྱ་དང་། ཚོགས་པ་ལས་བྱུང་སྟོང་ཉིད་སྒྲ་སྙན་སྒྲོགས། །ཆོས་རྣམས་སྟོང་ཉིད་
མཚོན་བྱེད་དྲིལ་བུའི་སྒྲས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་
བཛྲ་ས་ཏྭ་ས་པ་རི་ཝཱ་ར་བཛྲ་གྷཎྜི་པཱུ་ཛི་ཏེ་ཨཱཿཧཱུྃ། རྡོ་རྗེ་ཁུ་ཚུར་གཉིས་ཀྱིས་རྔ་ཡབ་གཡོབ་པའི་ཚུལ་བྱ་ཞིང་། རྡུལ་དང་ཚད་པའི་གདུང་བ་ལ་སོགས་པ། །སེལ་བྱེད་རྡུལ་ཡབ་བསིལ་ཡབ་

སྦྲང་ཡབ་ཀྱིས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏཱ་
ས་པ་རི་ཝཱ་ར་ཙཱ་མ་ར་པཱུ་ཛི་ཏེ་ཨཱཿཧཱུྃ། ལག་པ་གཉིས་འདུད་པའི་ཚུལ་དང་། བསྒོ་བ་ཉན་ཞིང་བྱ་བའི་ལས་ལ་མཁས། །བརྩོན་པས་འདོད་དོན་སྒྲུབ་བྱེད་བྲན་ཚོགས་ཀྱིས། །ཞིང་
ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་དྭ་ས་དཱ་སེ་པཱུ་
ཛི་ཏེ་ཨཱཿཧཱུྃ། དཔྲའ་བར་ནམ་མཁའ་མཛོད་ཀྱི་ཕྱག་རྒྱ་བཅའ་ཞིང་། བསམས་པ་ཙམ་གྱིས་འདོད་དགུ་འབྱུང་བ་ཡི། །མཛེས་པའི་གཟུགས་ལྡན་འདོད་འཇོའི་བ་སོགས་ཀྱིས། །ཞིང་།
ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཀ་ཌི་ཎི་པཱུ་ཛི་
ཏེ་ཨཱཿཧཱུྃ། འོག་ནས་འབྱུང་བའི་རྟ་མཆོག་གི་ཕྱག་རྒྱ་དང་། མདོག་སྔོ་རྟ་རྒྱལ་བརྒྱད་ཁྲིས་རབ་བསྐོར་ཞིང་། །ཤིན་ཏུ་བརླིང་ཞིང་རླུང་ལྟར་མགྱོགས་པའི་རྟས། །ཞིང་ཁམས་འདི་དང་།

༄༅། །རབ་འབྱམ་ཞིང་ཁམས་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨ་ཤཱ་པཱུ་ཛི་ཏེ་
ཨཱཿཧཱུྃ། གླང་པོ་ཆེའི་ཕྱག་རྒྱ་དང་། ཐལ་ཀར་མཆེ་བ་དྲུག་ལྡན་རིན་ཆེན་གྱི། །དྲ་བས་སྤུས་པའི་སྟོབས་ལྡན་གླང་པོ་ཡིས། །ཞིང་ཁམས་འདི་དང་རབ་འབྱམ་ཞིང་ཁམས་
རྣམས༑ །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ག་ཛ་པཱུ་ཛི་ཏེ་ཨཱཿཧཱུྃ། ཞེས་པས་དབུལ་ལོ། གསུམ་པ་རྒྱལ་
སྲིད་སྣ་བདུན་གྱི་མཆོད་པ་ནི། །དཔྲལ་བར་ནམ་མཁའ་མཛོད་གྱི་ཕྱག་རྒྱ་བཅས་ལ། རིན་ཆེན་བདུན་ལ་སོགས་པའི་མཆོད་པ་དཔག་ཏུ་མེད་པ་སྤྲུལ་ལ་མཆོད་པར་བསམས་ཏེ། རྒྱལ་བ་སྲས་དང་བཅས་རྣམས་ལ། །འཁོར་
ལོ་རིན་ཆེན་འདི་ཕུལ་བས། །སྲིད་པའི་འཁོར་ལོའི་རྒྱུན་བཅད་དེ། །ཆོས་ཀྱི་འཁོར་ལོ་བསྐོར་གྱུར་ཅིག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཙཀྲ་
རཏྣ་པཱུ་ཛི་ཏེ་ཨཱཿཧཱུྃ། རྒྱལ་བ་སྲས་དང་བཅས་རྣམས་ལ། །ནོར་བུ་རིན་ཆེན་འདི་ཕུལ་བས། །བཀྲེན་ཅིང་ཕོངས་པ་རྒྱུན་བཅད་དེ། །འབྱོར་པ་ཕུན་སུམ་ཚོགས་པར་

ཤོག ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མཎི་རཏྣ་པཱུ་ཛི་ཏེ་ཨཱཿཧཱུྃ། བཙུན་མོ་རིན་ཆེན་འདི་ཕུལ་བས། །མ་རིག་མུན་པ་རྒྱུན་བཅད་དེ། །ཤེས་
རབ་དབྱིངས་ཀྱི་དོན་རྟོགས་ནས། །ཐབས་དང་ཤེས་རབ་འབྲེལ་བར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་སྟྲཱི་རཏྣ་པཱུ་ཛི་ཏེ་ཨཱཿཧཱུྃ། བློན་པོ་རིན་
ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་ཐེག་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་པར་ཤོག །ཨོཾ་བྷ་ག་ཝཱན་མ་ཧཱ་ཀ་
རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་པུ་རུ་ཥ་རཏྣ་པཱུ་ཛི་ཏེ་ཨཱཿཧཱུྃ། གླང་པོ་རིན་ཆེན་འདི་ཕུལ་བས། །ལྟ་ངན་ཐམས་ཅད་རབ་བསལ་ནས། །བླ་མེད་ཐེག་པ་རབ་ཞོན་ཏེ།།
ཐམས་ཅད་མཁྱེན་གྲོང་བགྲོད་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ག་ཛ་རཏྣ་པཱུ་ཛི་ཏེ་ཨཱཿཧཱུྃ། རིན་ཆེན་རྟ་མཆོག་འདི་ཕུལ་བས། །སྲིད་
པའི་གཟེབ་ལས་ཡོངས་གྲོལ་ཏེ། །རྫུ་འཕྲུལ་མཆོག་གི་ཤུགས་ཐོབ་ནས། །སངས་རྒྱས་ཞིང་ཀུན་བགྲོད་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་

༄༅། །ར་ཨ་ཤྭ་རཏྣ་པཱུ་ཛི་ཏེ་ཨཱཿཧཱུྃ། དམག་དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་དེ།།
བསྙེངས་བྲལ་མཆོག་ནི་ཐོབ་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཁཟླ་རཏྣ་པཱུ་ཛི་ཏེ་ཨཱཿཧཱུྃ། ཞེས་པས་དབུལ་ལོ། །དེ་དག་གི་ཕྱག་རྒྱ་ནི། ལག་གཉིས་མཁྲིག་
མ་བསྣོལ་ནས་ཀྱང་། །རྒྱབ་དང་རྒྱབ་དུ་སྦྱར་བར་བྱ། །སོར་མོ་རྣམས་བསྣོལ་ལྟོ་སྦྱར་ནས། །མཐེ་བོང་མཐིལ་བཀུག་འཁོར་ལོ་ཡིན། །ཁུ་ཚུར་གཉིས་ནི་རབ་སྦྱར་ཏེ། །གུང་མཛུབ་རིན་ཆེན་འདྲ་བར་བྱས། །རྡོ་རྗེ་ཐལ་མོ་མཛུབ་མོ་གཉིས། །
གུང་མོ་མཉམ་པའི་ཚིགས་སུ་སྦྱར། །བསྡམས་ལས་གུང་མོ་མྱུ་གུར་བྱ། །མཐེ་བོང་མཐེའུ་ཆུང་སོ་སོར་བསྒྲེང་། །ལག་གཡས་གླང་པོའི་སྣ་ལྟ་བུའི། གྲུ་མོ་གཡོན་པར་རབ་ཏུ་བཟུང་། །ཁུ་ཚུར་གཉིས་སྦྱར་མཐེ་བོང་དབྱེ། །གུང་མོ་སྲིན་ལག་
བརྐྱང་བར་བྱ། །གཡོན་པ་གོ་འཛིན་གཡས་པ་ནི། །རལ་གྲི་འདེབས་པ་ལྟར་བྱའོ། །ཞེས་པ་ལྟར་རོ། །བཞི་པ་ཉེ་བའི་རིན་ཆེན་བདུན་གྱི་མཆོད་པ་ནི། གང་ཞིག་རལ་གྲི་རིན་པོ་ཆེ། །བཅངས་པ་ཙམ་གྱིས་ཡུལ་
འཁོར་ཀུན། །ཀུན་འདུད་ཉེ་བའི་རིན་ཆེན་འདི། །རྒྱལ་བ་སྲས་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཁཌྒ་རཏྣ་པཱུ་ཛི་ཏེ་ཨཱཿཧཱུྃ།

རྒྱ་མཚོ་ལས་བྱུང་ཀླུ་ཡི་ལྤགས། །གྲང་ན་དྲོ་ལ་དྲོ་ན་བསིལ། །ཡོན་ཏན་ཕུན་ཚོགས་ལྤགས་པ་འདི། །རྒྱལ་བ་སྲས་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་
ཎི་ཀ་བཛྲ་ས་ཏྭ་ས་པ་རི་ཝཱ་ར་ཙརྨ་རཏྣ་པཱུ་ཛི་ཏེ་ཨཱཿཧཱུྃ། ལྟ་མཛེས་དྲོ་འཇམ་ཡོན་ཏན་དང་། །བསམ་གཏན་འཕེལ་ཞིང་ཉོན་མོངས་ཞི། །ཡོན་ཏན་ཕུན་ཚོགས་གོས་བཟང་
འདི༑ །རྒྱལ་བ་སྲས་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཝསྟྲ་རཏྣ་པཱུ་ཛི་ཏེ་ཨཱཿཧཱུྃ། ནགས་ཚལ་མེ་ཏོག་འབྲས་བུ་རྒྱས། །
འབབ་ཆུ་བྱ་རྣམས་སྐད་སྙན་སྒྲོགས། །ཚལ་མཆོག་ཉེ་བའི་རིན་ཆེན་འདི། །རྒྱལ་བ་སྲས་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་
ཨུདྻཱ ན་རཏྣ་པཱུ་ཛི་ཏེ་ཨཱཿཧཱུྃ། རྒྱལ་པོའི་ཁང་བཟངས་རིན་པོ་ཆེ། །རྒྱ་ཆེན་དཔང་མཐོ་ནོར་གྱི་གང་། །ཚ་ཆུ་གྲང་ལྷགས་སྐྱོབ་ནུས་འདི། །རྒྱལ་བ་སྲས་དང་བཅས་ལ་
འབུལ༑ །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཀཱུ་ཊ་རཏྣ་པཱུ་ཛི་ཏེ་ཨཱཿཧཱུྃ། རིན་ཆེན་ཆག་བུ་དབྱིབས་མཛེས་ཤིང་། །ངལ་དུབ་ཀུན་སེལ་བརྒྱར་བགྲོད་

༄༅། །ནུས༑ །ཐར་ལམ་སྐས་འཛེགས་ལྷམ་མཆོག་འདི། །རྒྱལ་བ་སྲས་དང་བཅས་ལ་འབུལ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཛ་ཀྲ་ཀ་
རཏྣ་པཱུ་ཛི་ཏེ་ཨཱཿཧཱུྃ། ཡང་ཞིང་མཐའ་ལ་མཐོ་དམན་ཅན། །བསམ་གཏན་བློ་གྲོས་ལྷག་པར་འཕེལ། །ཉོན་མོངས་ཞི་བྱེད་མལ་ཆ་འདི། །རྒྱལ་བ་སྲས་དང་བཅས་ལ་
འབུལ་༑ །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཤ་ཡ་ས་ཝན་རཏྣ་པཱུ་ཛི་ཏེ་ཨཱཿཧཱུྃ། ཞེས་ནམ་མཁའ་མཛོད་ཀྱི་ཕྱག་རྒྱས་དབུལ། ལྔ་བ་བཀྲ་ཤིས་རྟགས་བརྒྱད་ཀྱི་མཆོད་པ་ནི།
མགོན་པོ་ཐུགས་རྗེ་ཆེན་པོས་བྱིན་རླབས་པའི། །བསོད་ནམས་རྒྱུ་ལས་བྱུང་བའི་འཁོར་ལོ་འདི། །གང་ལ་ཕུལ་བ་དེ་ཡིས་སྐད་ཅིག་ལ། །དམ་པ་ཆོས་ཀྱི་འཁོར་ལོ་
བསྐོར་བར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མངྒལ་ཙཀྲ་པཱུ་ཛི་ཏེ་ཨཱཿཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །དྲི་མེད་ཤིན་ཏུ་
མཛེས་པའི་དཔལ་བེའུ་འདི། །གང་ལ་ཕུལ་བ་དེ་ཡིས་སྐད་ཅིག་ལ། །ཀུན་མཁྱེན་ཡེ་ཤེས་ཉིད་དང་ལྡན་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་

ར་མཾག་ལ་ཤྲི་ཛ་བ་ན་པཱུ་ཛི་ཏེ་ཨཱཿཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །རིན་ཆེན་བཅུད་ཀྱིས་གང་བའི་བུམ་པ་འདི། །གང་ལ་ཕུལ་བ་དེ་ཡིས་སྐད་ཅིག་།
ལ༑ །བསོད་ནམས་ཚོགས་རྫོགས་རྒྱན་གྱིས་བརྒྱན་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མངྒ་ལ་ཀུམྦྷ་པཱུ་ཛི་ཏེ་ཨཱཿཧཱུྃ། མགོན་པོ་ཐུགས་རྗེ་
ཆེན་པོས་བྱིན་རླབས་པའི། །འདམ་སྐྱེས་འདམ་གྱིས་མ་གོས་པདྨ་འདི། །གང་ལ་ཕུལ་བ་དེ་ཡིས་སྐད་ཅིག་ལ། །འཁོར་བའི་ཉེས་པའི་སྐྱོན་གྱིས་མ་གོས་ཤོག །ཨོཾ་བྷ་
ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མངྒ་ལ་པདྨ་པཱུ་ཛི་ཏེ་ཨཱཿཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །གཡས་འཁྱིལ་ཤིན་ཏུ་དཀར་བའི་དུང་ཆེན་
འདི༑ །གང་ལ་ཕུལ་བ་དེ་ཡིས་སྐད་ཅིག་ལ། །སྨྲ་ངན་ཕམ་བྱེད་ཆོས་སྒྲ་སྒྲོགས་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མངྒ་ལ་ཤཾ་ཁ་པཱུ་ཛི་ཏེ་
ཨཱཿཧཱུྃ༑ མགོན་པོ་ཐུགས་རྗེ་ཆེན་པོས་བྱིན་རླབས་པའི། །ཤིན་ཏུ་གསལ་བའི་མིག་ལྡན་གསེར་ཉ་འདི། །གང་ལ་ཕུལ་བ་དེ་ཡིས་སྐད་ཅིག་ལ། །འཁོར་བའི་རྒྱ་མཚོ་

༄༅། །ཆེ་ལས་སྒྲོལ་བར་ཤོག །ཨོཾ་བྷ་ག་ཝན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མངྒ་ལ་ཉ་ཚ་པཱུ་ཛི་ཏེ་ཨཱཿཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །
རྒྱན་གྱིས་སྤྲས་པའི་རིན་ཆེན་གདུགས་མཛེས་འདི། །གང་ལ་ཕུལ་བ་དེ་ཡིས་སྐད་ཅིག་ལ། །ཀུན་ལ་སྐྱབས་ཀྱི་དམ་པ་བྱེད་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་
བཛྲ་ས་ཏྭ་ས་པ་རི་ཝཱ་ར་མངྒ་ལ་ཚ་ཏྭཾ་ཀ་པཱུ་ཛི་ཏེ་ཨཱཿཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །དམ་ཆོས་མི་ནུབ་རྒྱལ་མཚན་དམ་པ་འདི། །གང་ལ་ཕུལ་བ་དེ་
ཡིས་སྐད་ཅིག་ལ། །ཕྱོགས་བཅུར་ཆོས་ཀྱི་རྒྱལ་མཚན་འཛུག་པར་ཤོག །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མངྒལ་དྷ་ཛ་པཱུ་ཛི་ཏེ་ཨཱཿཧཱུྃ། ཞེས་པས་སོ། །
དྲུག་པ་འདོད་ཡོན་ལྔའི་མཆོད་པ་ནི། ལག་པ་གཡོན་པའི་ཁུ་ཚུར་གྱི་སྟེང་དུ་གཡས་པའི་ཐལ་མོ་གཤིབས་པ་ཁ་ཕྱིར་བསྟན་ནས་བཞག་པ་མེ་ལོང་གི་ཕྱག་རྒྱ་དང་། གཟུགས་ལ་རྣམ་གསུམ་ཤེས་བྱས་ནས། །ལྷ་རྣམས་ལ་
ནི་དབུལ་བར་བྱ། །དེ་ཉིད་བཅོམ་ལྡན་རྒྱལ་པོ་ནི། །རྡོ་རྗེ་རྣམ་སྣང་མངའ་བདག་ཉིད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རུ་པ་ཀཱ་མ་གུ་ཎ་པཱུ་ཛི་ཏེ་།

ཨཱཿཧཱུྃ༑ སིལ་སྙན་དབུལ་ཞིང་། སྒྲ་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་བཅོམ་ལྡན་རྡོ་རྗེ་ཅན། །རྡོ་རྗེ་སེམས་དཔའི་གྲགས་ཆེན་པོ། །
ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཤབྡ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། དྲིའི་ཕྱག་རྒྱ་དང་། དྲི་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །
དེ་ཉིད་བཅོམ་ལྡན་སངས་རྒྱས་ནི། །རིན་ཆེན་ཕུང་པོ་རབ་ཏུ་གྲགས། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་གནྡྷེ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། རོའི་ཕྱག་རྒྱ་
དང༌༑ རོ་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་བཅོམ་ལྡན་སྣ་ཚོགས་ཉིད། །རྡོ་རྗེ་ཆོས་ནི་དེ་བཞིན་གཤེགས། །ཨོཾ་བྷ་ག་ཝཱན་མ་
ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ར་ས་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། གོས་ཀྱི་ཕྱག་རྒྱ་དང་། རེག་ལ་རྣམས་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་
བཅོམ་ལྡན་སྣ་ཚོགས་པ། །འདོད་ཡོན་འབྲས་བུ་སྟེར་བ་པོ། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་སྤཪྵེ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཞེས་པས་དབུལ་ལོ། །

༄༅། །གོས་ཟུང་རྣམས་བསྡུ། བཞི་པ་གསང་བ་དང་དེ་ཁོ་ན་ཉིད་ཀྱི་མཆོད་པ་ནི། རྫས་འདི་དག་དངོས་སུ་ཡོད་ན་བདུད་རྩི་ལྟར་བྱིན་གྱིས་བརླབ། མེད་ན་བསམས་ལ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་
ལས༑ །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་རཀྟ་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་
མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རཀྟ་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང༌། །
ལུས་ཅན་རྒྱ་མཚོའི་ཀླད་རྒྱས་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཧ་ཡ་ཨ་མྲྀ་ཏ་པཱུ་
ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་དྲི་མ་རྣམ་དག་པའི། །བདུད་རྩིས་
རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་སྱེ་ཡ་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་

ལས༑ །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་བྱང་སེམས་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་
ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཤུད་དྷ་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །
ལུས་ཅན་རྒྱ་མཚོའི་ལྤགས་པ་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་སད་ཎི་ཨ་མྲྀ་ཏ་
པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་དྲིན་ཆེན་རྣམ་དག་པའི། །བདུད་
རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ར་ས་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་
ལས༑ །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་རང་བྱུང་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་

༄༅། །ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མེ་ས་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་
རྒྱ་མཚོ་དང་། །ལུས་ཅན་རྒྱ་མཚོའི་དྲི་ཆུ་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རྭ་
ག་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་ཤ་ཆེན་རྣམ་དག་པའི། །
བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མཱཾ་ས་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་
རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་གཤེར་པ་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་
བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཙ་ཏུརྦ་མ་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་

མཚོ་དང་། །ལུས་ཅན་རྒྱ་མཚོའི་སྐྲ་ཁམས་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་
བ་ལ་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་རྐང་མར་རྣམ་དག་པའི། །
བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཏ་མ་ཏ་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་
ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་མར་ཁུ་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །
ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ནི་རཾ་སེ་ཨ་མྲྀ་ཏ་པཱུ་ཛི་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་
དང་༑ །ལུས་ཅན་རྒྱ་མཚོའི་སོ་སེན་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཀ་པཱུ་

༄༅། །རི་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་ཚ་བ་རྣམ་དག་།
པའི༑ །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ད་ན་ཨ་མྲྀ་ཏ་པཱུ་ཛི་ཏི་ཨཱཿཧཱུྃ། ཞིང་ཁམས་རྒྱ་མཚོ་དགེ་
ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །ལུས་ཅན་རྒྱ་མཚོའི་ཁ་ཆུ་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་
བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་སྦི་ཏ་ཨ་མྲྀ་ཏ་པཱུ་ཛི་ཏེ་ཨཱཿཧཱུྃ། ཞིང་ཁམས་རྒྱ་མཚོ་དགེ་ཚོགས་རྒྱ་མཚོ་ལས། །བྱུང་བའི་རྣམ་དག་མཆོད་སྤྲིན་རྒྱ་མཚོ་དང་། །
ལུས་ཅན་རྒྱ་མཚོའི་ཁུ་བ་རྣམ་དག་པའི། །བདུད་རྩིས་རྒྱལ་བ་རྒྱ་མཚོའི་དཀྱིལ་འཁོར་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཏ་ན་པ་ཏི་ཨ་མྲྀ་ཏ་པཱུ་
ཛི་ཨཱཿཧཱུྃ། ཞེས་དང་། རྡོ་རྗེ་ཐལ་མོའི་ཕྱག་རྒྱས་དབུལ་ལོ། །དེ་ནས་རང་རང་གི་ས་བོན་ལས་གླིང་བུ་མ་ལ་སོགས་པའི་ལྷ་མོ་བརྒྱད་སྤྲུལ་ཏེ་མཆོད་པར་བསམ་ཞིང་། ཟླ་བའི་མདོག་མཚུངས་རྡོ་རྗེ་གླིང་བུ་མ། །སྣ་།

ཚོགས་གོས་དང་རྒྱན་གྱིས་རབ་སྒེག་མ། །ནམ་མཁའ་གང་བར་སེམས་ཀྱིས་རབ་སྤྲུལ་ཏེ། །དཀྱིལ་འཁོར་ལྷ་ཚོགས་གླིང་བུ་སྒྲ་ཡིས་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་
བཛྲ་ས་ཏྭ་ས་པ་རི་ཝཱ་ར་ཝྃ་སྱེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། གསེར་གྱི་མདོག་ཅན་རྡོ་རྗེ་པི་ཝང་མ། །སྣ་ཚོགས་གོས་དང་རྒྱན་གྱིས་རབ་སྒེག་མ། །ནམ་མཁའ་གང་བར་སེམས་
ཀྱིས་རབ་སྤྲུལ་ཏེ། །དཀྱིལ་འཁོར་ལྷ་ཚོགས་པི་ཝང་སྒྲ་ཡིས་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཝཱི་ཎི་པཱུ་ཛི་ཏེ་ཨཱཿཧཱུྃ། ཉི་མའི་མདོག་ཅན་རྡོ་རྗེ་རྔ་ཟླུམ་
མ༑ །སྣ་ཚོགས་གོས་དང་རྒྱན་གྱིས་རབ་སྒེག་མ། །ནམ་མཁའ་གང་བར་སེམས་ཀྱིས་རབ་སྤྲུལ་ཏེ། །དཀྱིལ་འཁོར་ལྷ་ཚོགས་རྔ་ཟླུམ་སྒྲ་ཡིས་མཆོད། །ཨོཾ་བྷ་ག་ཝཱན་མ་
ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མུརྫ་པཱུ་ཛི་ཏེ་ཨཱཿཧཱུྃ། མར་གད་མདོག་ཅན་རྡོ་རྗེ་རྫ་རྔ་མ། །སྣ་ཚོགས་གོས་དང་རྒྱན་གྱིས་རབ་སྒེག་མ། །ནམ་མཁའ་གང་བར་སེམས་
ཀྱིས་རབ་སྤྲུལ་ཏེ། །དཀྱིལ་འཁོར་ལྷ་ཚོགས་རྫ་རྔ་སྒྲ་ཡིས་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་མྲི་ཏངྒེ་པཱུ་ཛི་ཏེ་ཨཱཿཧཱུྃ། ཀུ་མུད་མདོག་ཅན་རྡོ་རྗེ་མེ་

༄༅། །ཏོག་མ། །སྣ་ཚོགས་གོས་དང་རྒྱན་གྱིས་རབ་སྒེག་མ། །ནམ་མཁའ་གང་བར་སེམས་ཀྱིས་རབ་སྤྲུལ་ཏེ། །དཀྱིལ་འཁོར་ལྷ་ཚོགས་མེ་ཏོག་སིལ་མས་
མཆོད༑ །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་པུཥྤེ་པཱུ་ཛི་ཏེ་ཨཱཿཧཱུྃ། དབང་སྔོན་མདོག་ཅན་རྡོ་རྗེ་བདུག་སྤོས་མ། །སྣ་ཚོགས་གོས་དང་རྒྱན་གྱིས་རབ་
སྒེག་མ། །ནམ་མཁའ་གང་བར་སེམས་ཀྱིས་རབ་སྤྲུལ་ཏེ། །དཀྱིལ་འཁོར་ལྷ་ཚོགས་བདུག་སྤོས་སྤྲིན་གྱིས་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་
ར་དྷུ་པེ་པཱུ་ཛི་ཏེ་ཨཱཿཧཱུྃ། གསེར་བཟང་མདོག་ཅན་རྡོ་རྗེ་མར་མེ་མ། །སྣ་ཚོགས་གོས་དང་རྒྱན་གྱིས་རབ་སྒེག་མ། །ནམ་མཁའ་གང་བར་སེམས་ཀྱིས་རབ་སྤྲུལ་ཏེ།།
དཀྱིལ་འཁོར་ལྷ་ཚོགས་མར་མེའི་ཕྲེང་བས་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨཱ་ལོ་ཀེ་པཱུ་ཛི་ཏེ་ཨཱཿཧཱུྃ། ལི་ཁྲིའི་མདོག་ཅན་རྡོ་རྗེ་དྲི་ཆབ་མ། །སྣ་
ཚོགས་གོས་དང་རྒྱན་གྱིས་རབ་སྒེག་མ། །ནམ་མཁའ་གང་བར་སེམས་ཀྱིས་རབ་སྤྲུལ་ཏེ། །དཀྱིལ་འཁོར་ལྷ་ཚོགས་དྲི་ཞིམ་ཆུ་ཡིས་མཆོད། །ཨོཾ་བྷ་ག་ཝཱན་མ་ཧཱ་ཀ་རུ་

ཎི་ཀ་བཛྲ་ས་ཏྭ་ས་པ་རི་ཝཱ་ར་གནྡྷེ་པཱུ་ཛི་ཏེ་ཨཱཿཧཱུྃ། ཞེས་པས་དབུལ་ལོ། །ལྔ་པ་བླ་ན་མེད་པའི་མཆོད་པ་ནི། ལུས་མཉམ་བཞག་གི་ཕྱག་རྒྱ་དང་ལྡན་པར་བྱས་ཏེ། མཆོད་བྱ་མཆོད་བྱེད་མཆོད་པ་རྣམས་རང་བཞིན་གྱིས་མི་
དམིགས་པར་བསམས་ལ་ཅུང་ཟད་ཅིག་མཉམ་པར་བཞག་ཅིང་། རྡོ་རྗེ་ཐེག་པ་མཉེས་བྱེད་པ། །འདི་ནི་དོན་དམ་མཆོད་པ་ཡིན། །གང་གིས་རྣམ་རྟོག་རྣམ་སྤངས་ཏེ། །བྱང་ཆུབ་སེམས་
ནི་རྣམ་བསྒོམ་ཞིང་། །ལུས་དང་སེམས་ནི་རྣམ་དག་པ། །དེ་ཡི་མཆོད་པ་བླ་ན་མེད། །སེམས་ཅན་གང་གིས་དབུ་མ་ཡི། །ཐེག་པ་བསྒོམ་པ་མ་བསྒོམས་ན། །ཐེག་
པ་དམན་ལ་ལྷག་པར་མོས། །དེ་ཡི་མཆོད་པ་ཀུན་རྫོབ་ཡིན། །ཞེས་བརྗོད་དོ། །དྲུག་པ་བསྟོད་པའི་མཆོད་པ་ནི། རྡོ་རྗེ་དྲིལ་བུ་འཛིན་པས། མཉམ་ཉིད་མི་གཡོ་མཉམ་ཉིད་མཆོག་གི་ཆོས་
ཉིད་ཅན། །ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། །དྲི་མེད་མི་གཡོ་མཉམ་ཉིད་
དམ་པའི་མཆོག་ཆོས་ཅན། །ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །དཔེ་ནི་ནམ་མཁའ་དང་ཡང་བསྐྲུན་དུ་ཡོད་མ་ཡིན། །དངོས་གྲུབ་མཐའ་ཡས་དཔག་མེད་

༄༅། །དཔེ་དང་བྲལ་བ་རྣམས། །སེམས་ཅན་ཁམས་ལ་དངོས་གྲུབ་མཆོག་རྣམས་ངེས་པ་སྩོལ། །རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང་། །སྨོན་
ལམ་གྲུབ་པ་འགག་པ་མེད་པའི་ཆོས་ཉིད་ཅན། །འགྲོ་བའི་དོན་སྒྲུབ་རབ་ཏུ་བརྩོན་པ་མཐའ་ཡས་པ། །ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང་། །ཚད་
མེད་ཚད་དང་བྲལ་བ་ཤིན་ཏུ་རྫོགས་པ་ཡི། །བདེ་བར་གཤེགས་པའི་གོ་འཕང་དམ་པ་བརྙེས་གྱུར་ཀྱང་། །ཁམས་གསུམ་རྣམས་ལ་དངོས་གྲུབ་མཆོག་རྣམས་སྩོལ་མཛད་
པའི་༑ །ཐུགས་རྗེའི་སྤྱོད་པ་མི་གཡོ་འགག་པར་ཡོང་མི་འགྱུར། །ཨེ་མ་ཧོ་ཤིན་ཏུ་བཟང་པོའི་ཆོས་ཉིད་མཆོག་དང་ལྡན། །མཆོག་སྦྱིན་རྣམས་ཀྱི་ནང་ན་གོ་འཕང་མཆོག་
བརྙེས་པ། །ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །མགོན་པོ་དུས་གསུམ་སྒྲིབ་པ་མེད་པར་རབ་མཁྱེན་པས། །དམ་ཚིག་མཆོག་གསུམ་དངོས་
གྲུབ་དམ་པ་བདག་ལ་སྩོལ།། ༈ འདི་ནི་སངས་རྒྱས་ཐམས་ཅད་ཀྱི། །ཡང་དག་ཡོན་ཏན་རྒྱ་ཆེ་སྟེ། །ལན་ཅིག་ཙམ་ཞིག་བརྗོད་པས་ཀྱང་། །སངས་རྒྱས་ཐམས་

ཅད་འགྲུབ་པར་འགྱུར། །ཞེས་པས་བསྟོད་དོ། །བདུན་པ་བཀྲ་ཤིས་ཀྱི་གླུ་བླངས་པས་བསྟོད་པ་ནི། རྡོ་རྗེ་དྲིལ་བུ་འཛིན་པས། ཎ་མ་ཧཱུྃ་ཀ་ར་ཎ་བྷུ་རུ། སེ་ཛི་བི་སདྡྷ། ཨུད་ཏ་རུ། ཏེ་ན་ཧཱུྃ།
ཏེ་ན་ཧཱུྃ། ཏེ་ནཱ་ཏེ་ཏེ་ཧཱུྃ། དྷཾ་བ་ལ། སུ་སད་ཁེ་དེ་ཧ་དྷ་རུ། སརླ་སྲ་སུ་བྷོ་དྷེ་ཙི་ན་དྷ་མུ་ཧཱུྃ། ཏེ་ན་ཧཱུྃ། ཏེ་ན་ཧཱུྃ། ཏེ་ན་ཏེ་ཏེ་ཧཱུྃ། དཾ་དྷ་ལི་ཀ་ཎ་ཡོ་ཨུ་དྷ་རུ་
བྷ་ཊ་བཛྲ་མུཏྟ་རུ། ཏེ་ན་ཧཱུྃ། ཏེ་ན་ཧཱུྃ། ཏེ་ན་ཏེ་ཏེ་ཧཱུྃ། མཱ་ཡ་བྷི་དྷེ་ཧི་ལི་ན་ཛ་གུ སོ་ཨི་ཨ་ཀ་ར་ན་རུ་བི། ཏེ་ན་ཧཱུྃ། ཏེ་ན་ཧཱུྃ། ཏེ་ན་ཏེ་ཏེ་ཧཱུྃ། ཞེས་
བརྗོད་དོ། །སྙན་གསན་དབབ་པ་ནི། པུས་མོ་གཡས་པའི་ལྷ་ང་ས་ལ་བཙུགས་ཏེ་སྤོས་དང་བཅས་པའི་རྡོར་དྲིལ་འཛིན་པས། རྡོ་རྗེ་སེམས་དཔའ་བཅོམ་ལྡན་འདས། །རིག་པའི་རྒྱལ་པོར་ཕྱག་འཚལ་བསྟོད། །
དཀྱིལ་འཁོར་ཐུགས་རྗེའི་བདག་ཉིད་ཅན། །མགོན་པོ་བདག་ནི་བྲི་བར་འཚལ། །སློབ་མ་རྣམས་ལ་བརྩེ་བ་དང་། །ཁྱེད་ལ་མཆོད་པ་བྱ་བའི་ཕྱིར། །བཅོམ་ལྡན་
བདག་ནི་གུས་པ་ལ། །དེ་བས་བཀའ་དྲིན་མཛད་པར་འོས། །འགྲོ་བའི་འཁོར་ལོའི་དོན་མཛད་པ། །སངས་རྒྱས་བདག་ལ་དགོངས་སུ་གསོལ། །འབྲས་གནས་བྱང་

༄༅། །ཆུབ་སེམས་དཔའ་དང་། །སྔགས་ཀྱི་ལྷ་གཞན་གང་ལགས་དང་། །འཇིག་རྟེན་སྐྱོང་བའི་ལྷ་རྣམས་དང་། །གང་ཡང་འབྱུང་པོ་མཐུ་ཆེན་དང་། །སེམས་
ཅན་བསྟན་ལ་དགའ་བ་དང་། །གང་སུ་རྡོ་རྗེའི་སྤྱན་ལྡན་རྣམས། །བདག་ལ་དགོངས་པར་མཛད་དུ་གསོལ། །རིག་པ་འཛིན་པ་བདག་གིས་ནི། །རྡོ་རྗེ་སེམས་དཔའི་
དཀྱིལ་འཁོར་འདི། །ཡོ་བྱད་ཅི་འབྱོར་བ་དག་གིས། །འགྲོ་བ་དག་ཕྱིར་བདག་འདྲི་བས། །བདག་དང་སློབ་མར་བཅས་པ་ལ། །ཐུགས་རྗེས་ཐུགས་དཔག་མཛད་
ནས་ཀྱང་། །དཀྱིལ་འཁོར་པར་བཅས་ཐམས་ཅད་ཀྱིས། །ཐུགས་རྗེས་དགོངས་ནས་ཉེ་བར་མཛོད། །ཅེས་ལན་གསུམ་གྱི་མཐར། རིག་པ་འཛིན་པ་ཁྱོད་གཞན་དོན་རྒྱ་ཆེ་བར་
གྱིས་ཤིག་ཅེས་ལྷས་གནང་བ་བྱིན་པར་བསམ་མོ། །བུམ་པ་སྟ་གོན་ནི། རྣམ་རྒྱལ་བུམ་པའི་སྟེང་དུ་དུང་ཆོས་མཆོད་ཡོན་གྱིས་བཀང་བ་དང་རྡོ་རྗེ་གཟུངས་ཐག་བཅས་བཞག་ལ། བསང་སྦྱངས། སྟོང་པའི་ངང་ལས་པཾ་ལས་པདྨ་
དང་༑ ཨ་ལས་ཟླ་བའི་དཀྱིལ་འཁོར་གཉིས་ཀྱི་སྟེང་དུ། བྷྲུྃ་ལས་རིན་པོ་ཆེའི་བུམ་པ་གཉིས་ཡངས་ཤིང་རྒྱ་ཆེ་བ། ལྟོ་བ་ཡངས་པ། མགྲིན་པ་ཕྲ་བ། ཁ་གཡེལ་།

བ༑ མཆུ་འཕྱང་བ། ལྷའི་གོས་ཀྱིས་མགུལ་པ་བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་རྣམ་རྒྱལ་
བུམ་པར་ལྷ་སུམ་ཅུ་སོ་བདུན་གྱི་གདན་དང་། ལས་ཐམས་ཅད་པའི་བུམ་པར་པདྨ་དང་ཉི་མའི་གདན། རང་ཉིད་རྡོ་རྗེ་སེམས་དཔའ་ཡབ་ཡུམ་དུ་གསལ་བའི་ཐུགས་ཀ་
ནས་ཡི་གེ་ཧཱུྃ་གཅིག་ཆད་དེ་རྣམ་རྒྱལ་བུམ་པའི་དབུས་ཀྱི་གདན་གྱི་སྟེང་དུ་འཁོད་པ་ནི། རང་གི་སེམས་སོ་སོར་རྟོག་པ་གང་གིའང་ངོ་བོར་མ་གྲུབ་ཅིང་རྟག་པ་དང་རྟོག་པའི་
དྲི་མ་ལས་གྲོལ་བར་གྱུར། ཨོཾ་ཙིཏྟ་པྲ་ཏི་བཻ་དྷྭཾ་ཀ་རོ་མི། རང་གི་སེམས་སངས་རྒྱས་ཀྱི་མཚན་བཟང་པོ་སོ་གཉིས་ཀྱི་ངོ་བོ་ཨ་ཨཱ། ཨི་ཨཱི། སོགས་ནས། ཨོཾ་ཨའི་བར་
ལན་གཉིས་བརྗོད། དེ་ཞུ་བ་ལས་ཟླ་བའི་དཀྱིལ་འཁོར་དང་པོ་གྲུ་གསུམ་དཀར་པོ་ཨཱ་ལིས་མཚན་པ་མེ་ལོང་ལྟ་བུའི་ཡེ་ཤེས། དེའི་སྟེང་དུ་དེ་གསལ་བར་བྱེད་པའི་བྱང་ཆུབ་ཀྱི་
སེམས་རང་བཞིན་གྱིས་འོད་གསལ་བར་གྱུར། ཨོཾ་བོ་དྷི་ཙིཏྟ་ཨུཏྤཱ་ད་ཡཱ་མི། རང་གི་སེམས་དཔེ་བྱད་བཟང་པོ་བརྒྱད་ཅུའི་ངོ་བོ། ཀ་ཁ་ག་གྷ་ང་། ཙ་ཚ་སོགས་ནས་ཧ་ཀྵ་

༄༅། །ཡ་ར་ལ་ཝ་ཌ་ཌྷ་ལན་གཉིས་བརྗོད། ཞུ་བ་ལས་ཟླ་བའི་དཀྱིལ་འཁོར་གཉིས་པ་གྲུ་གསུམ་དཀར་པོ་འོད་ཟེར་དམར་པོ་འཕྲོ་ཞིང་ཀཱ་ལིས་མཚན་པ་མཉམ་པ་ཉིད་ཀྱི་
ཡེ་ཤེས། ཨོཾ་ཏིཥྛ་བཛྲ། དེའི་སྟེང་དུ་དེ་དག་བརྟན་པར་བྱེད་པ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་པ་སོ་སོར་རྟོག་པའི་ཡེ་ཤེས། ཨོཾ་བཛྲ་ཨཱཏྨ་
ཀོ྅ཧཾ། རྡོ་རྗེ་དེ་ལས་རྡོ་རྗེ་ཕྲ་མོ་ནས་འབྲས་ཙམ་དཔག་ཏུ་མེད་པ་འཕྲོས། ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ཕོག་པས། དེ་རྣམས་རྡོ་རྗེ་དབྱིངས་དེར་
ཞུགས་པར་གྱུར་པ་ནི་བྱ་བ་གྲུབ་པའི་ཡེ་ཤེས། ཨོཾ་ཡ་ཐཱ་སརྦ་ཏ་ཐཱ་ག་ཏ་ཏ་ཐཱ་ཨ་ཧཾ། ཡེ་ཤེས་ཐམས་ཅད་ཡོངས་སུ་རྫོགས་པའི་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོར་གྱུར་
པ་ནི། དབུས་སུ་བཅོམ་ལྡན་འདས་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ་སྐུ་དང་རྩ་ཞལ་ཟླ་བ་ལྟར་དཀར་ཞིང་ཆུ་ཤེལ་ལྟར་དངས་པ་ནོར་བུ་རིན་པོ་ཆེ་
ལྟར་འོད་ཟེར་སྣ་ཚོགས་པ་འཕྲོ་བ། གཡས་ཞལ་ཨིནྡྲ་ནཱི་ལ་ལྟར་སྔོ་ཞིང་། གཡོན་ཞལ་པདྨ་རཱ་ག་ལྟར་དམར་བ། ཞལ་རེ་རེ་ལའང་སྤྱན་གསུམ་གསུམ་དང་ལྡན་ཞིང་

ཞལ་འཛུམ་པ་དང་བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་འཁྱུད་ཅིང་སྙོམས་པར་ཞུགས་པའི་དགའ་བ་དང་ལྡན་པ། །
གཡས་འོག་མ་གཉིས་ཀྱིས་རལ་གྲི་དང་ལྕགས་ཀྱུ། གཡོན་འོག་མ་གཉིས་ཀྱིས་ཐོད་པ་དང་ཞགས་པ་འཛིན་པ། རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་
ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཞིང་། སྤྱི་བོར་
རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས། སྐུ་ཐམས་ཅད་ཐལ་ཆེན་གྱི་རྒྱ་སྟེ།
ཕྱག་རྒྱ་དྲུག་གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་སྟེ། །གར་གྱི་ཉམས་དགུ་དང་ལྡན་
པ༑ །སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། ཡུམ་གྱི་མཁའ་མི་དམིགས་པའི་ངང་ལས་ཨལས་པདྨ་དམར་པོ་འདབ་།

༄༅། །མ་བརྒྱད་པ་ཟེའུ་འབྲུ་ལ་ཨས་མཚན་པ། ཡབ་ཀྱི་གསང་གནས་མི་དམིགས་པའི་ངང་ལས་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་གིས་མཚན་པ། ཨོཾ་པདྨ་སུ་ཁ་དྷ་ར་མ་
ཧཱ་རཱ་ག་སུ་ཁནྡ་ད་ཙ་ཏུ་རཱ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཁ་མེ། ༀ་བཛྲ་མ་ཧཱྃ་དྭེ་ཥ་ཙ་ཏུ་དཱ་ནནྡ་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་ཐ་ཧཱུྃ་ཧཱུྃ་ཧཱུྃ་ཀཪྻཾ་ཀུ་རུ་ཥྭ་མེ། ཐབས་
ཤེས་རབ་སྙོམས་པར་ཞུགས་པའི་སྒྱུ་མ་བདེ་བའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། ཞལ་དུ་ཞུགས་ཐུགས་ཀར་རྗེས་སུ་ཆགས་པའི་མེས་ཞུ།
སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་བབས་པ་ལས་ཐིག་ལེ་སུམ་ཅུ་སོ་བདུན་དུ་གྱུར། དེ་རྣམས་བུཾ་ཨཱྃ་ཧྲཱིཿ་ཁྃ། བྷྲཱུྃ་ཧཱུྃ་ཧྲཱིཿཏཱཾ་ཨཾ་ཨཱཾ། ཨིཾ་ཨཱིཾ། ཨུཾ་ཨཱུཾ།
ཨཾ་ཨཿ  མཻ་ཨཾ་ཧཱུྃ་ཏྲཱཾ། ཨཱཾ་མཾ་ཧཾ་ཧཱུྃ། ཨོཾ་ཨཽཾ། ཨེཾ་ཨཻཾ། རྀཾ་རཱྀཾ།   ལྀཾ་ལཱྀཾ། ཛཿཧཱུྃ་བྃ་ཧོ། ཧཱུྃ་ཞེས་པའི་ས་བོན་གྱི་ཡི་གེར་གྱུར། དེ་རྣམས་ཧཱུྃ་ཞེས་པས་ཐུགས་
ཀར་དྲངས། ཐུགས་ཀར་ས་བོན་སོ་སོ་ཡོངས་སུ་གྱུར་པ་ལས་རྣམ་པར་སྣང་མཛད། རིན་ཆེན་འབྱུང་ལྡན། འོད་དཔག་མེད། དོན་ཡོད་གྲུབ་པ། སྤྱན་མ། མཱ་

མ་ཀཱི། གོས་དཀར་མོ། སྒྲོལ་མ། རྡོ་རྗེ་དྲག་ཤུལ་མ། རྡོ་རྗེ་གཟུགས་བརྙན་མ། འདོད་ཆགས་རྡོ་རྗེ་མ། རྡོ་རྗེ་ཞི་བ་མ། རྡོ་རྗེ་གནོད་སྦྱིན་མ། རྡོ་རྗེ་
མཁའ་འགྲོ་མ། སྒྲ་རྡོ་རྗེ་མ། ས་རྡོ་རྗེ་མ། བྱམས་པ། སའི་སྙིང་པོ། ཕྱག་ན་རྡོ་རྗེ། ནམ་མཁའི་སྙིང་པོ། འཇིག་རྟེན་དབང་ཕྱུག །འཇམ་དཔལ།
སྒྲིབ་པ་ཐམས་ཅད་རྣམ་པར་སེལ་བ། ཀུན་ཏུ་བཟང་པོ། གླིང་བུ་མ། པི་ཝང་མ། མུ་ཀུན་མ། རྫ་རྔ་མ། མེ་ཏོག་མ། བདུག་སྤོས་མ། མར་མེ་མ། དྲི་
ཆབ་མ། ལྕགས་ཀྱུ་མ། ཞགས་པ་མ། ལྕགས་སྒྲོག་མ། དྲིལ་བུ་མ། ཁྲོ་བོ་བདུད་རྩི་འཁྱིལ་པ་རྣམས་རང་རང་གི་སྐུ་མདོག་དང་ཕྱག་མཚན་ཡོངས་སུ་རྫོགས་པར་
གྱུར༑ དེ་རྣམས་ཐུགས་ཀ་ནས་ཕྱིར་འཕྲོས་ཏེ་སོ་སོའི་གདན་གྱི་སྟེང་དུ་འཁོད་པ་ནི། རྣམ་རྒྱལ་བུམ་པའི་ཤར་དུ་པད་ཟླ་ལ་གནས་པའི་ཐོད་པའི་གདན་ལ་རྣམ་པར་མཛད་
དཀར་པོ་ཞི་བ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་འཁོར་ལོ་དང་། དེས་ཡུ་བ་བྱས་པའི་དྲིལ་བུ། འོག་མ་གཉིས་ཀྱིས་ཐོད་པ་དང་ཞགས་པ་འཛིན་པ། ལྷོར་

༄༅། །པད་ཉི་ལ་གནས་པའི་ཐོད་པའི་གདན་ལ་རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རྡོ་རྗེ་དང་ཐོད་པ། འོག་མ་གཉིས་ཀྱིས་
ལྕགས་ཀྱུ་དང་ཞགས་པ་འཛིན་པ།ནུབ་ཏུ་པད་ཉི་ལ་གནས་པའི་ཐོད་པའི་གདན་ལ་འོད་དཔག་མེད་དམར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་མདའ་གཞུ་
འགེངས་ཤིང་། འོག་མ་གཉིས་ཀྱིས་པདྨ་དང་ཞགས་པ་འཛིན་པ། བྱང་དུ་པད་ཉི་ལ་གནས་པའི་ཐོད་པའི་གདན་ལ་དོན་ཡོད་གྲུབ་པ་ལྗང་གུ་ཞལ་གཅིག་ཕྱག་བཞི་པ་དང་
པོ་གཉིས་ཀྱི་རལ་གྲི་དང་དྲིལ་བུ། འོག་མ་གཉིས་ཀྱིས་ལྕགས་ཀྱུ་དང་ཐོད་པ་འཛིན་པ། དེ་བཞིན་གཤེགས་པ་བཞི་ཀའང་ཞལ་འཛུམ་བག་དང་བཅས་ཤིང་རལ་པའི་ཐོར་
ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་
ལྔས་དབུ་ལ་བརྒྱན་ཞིང་། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས།

སྐུ་ཐམས་ཅད་ལ་ཐལ་ཆེན་གྱི་རྒྱ་སྟེ། ཞེས་གོང་ལྟར་བརྗོད་པའམ་མི་ནུས་ན། ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་
སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །དབང་ལྡན་དུ་པད་ཟླ་ལ་གནས་པའི་ཐོད་པའི་གདན་ལ་སངས་རྒྱས་སྤྱན་མ་སྐུ་མདོག་དཀར་མོ་ཞལ་
གཅིག་ཕྱག་བརྒྱད་མ། གཡས་བཞི་ན་འཁོར་ལོ་རྡོ་རྗེ་རལ་གྲི་མདའ། གཡོན་བཞི་ན་ཐོད་པ་དྲིལ་བུ་ཞགས་པ་གཞུ་འཛིན་པ། མེར་པད་ཉི་ལ་གནས་པའི་ཐོད་པའི་
གདན་ལ་མཱ་མ་ཀཱི་སྔོན་མོ་ཞལ་གཅིག་ཕྱག་བཅུ་གཉིས་མ། གཡས་དྲུག་ན་མདའ་རལ་གྲི་རྡོ་རྗེ་འཁོར་ལོ་འཁོར་ལོ་རིན་པོ་ཆེ་པདྨ། གཡོན་དྲུག་ན་གཞུ་ལྕགས་ཀྱུ་དྲིལ་བུ་
ཞགས་པ་ཐོད་པ་ཁ་ཊྭཱཾ་ག་འཛིན་པ། བདེན་བྲལ་དུ་པད་ཉི་ལ་གནས་པའི་ཐོད་པའི་གདན་ལ་གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ། གཡས་བཞི་ན་མདའ་
པདྨ་རལ་གྲི་རྡོ་རྗེ། གཡོན་བཞི་ན་གཞུ་ཐོད་པ་ཞགས་པ་དྲིལ་བུ་འཛིན་པ། རླུང་དུ་པད་ཉི་ལ་གནས་པའི་ཐོད་པའི་གདན་ལ་སྒྲོལ་མ་ལྗང་གུ་ཞལ་གཅིག་ཕྱག་བརྒྱད་མ། །

༄༅། །གཡས་བཞི་ན་ཨུཏྤ་ལ་དམར་པོ་རལ་གྲི་ལྕགས་ཀྱུ་མདའ། གཡོན་བཞི་ན་འཁོར་ལོ་ཞགས་པ་ཐོད་པ་གཞུ་འཛིན་པའོ། །དེའི་ཕྱི་རོལ་གྱི་ཤར་དུ་པད་ཟླའི་གདན་
ལ་རྡོ་རྗེ་དྲག་ཤུལ་མ་དཀར་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་མདའ་དང་ལྕགས་ཀྱུ། གཡོན་གཉིས་ཀྱིས་གཞུ་དང་ཁུ་བས་གང་བའི་ཐོད་པ་འཛིན་པ། ལྷོར་པད་
ཟླའི་གདན་ལ་རྡོ་རྗེ་གཟུགས་བརྙན་མ་སེར་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་རྡོ་རྗེ་དང་དུང་། གཡོན་གཉིས་ཀྱིས་ཞགས་པ་དང་ཞག་གིས་གང་བའི་ཐོད་པ་འཛིན་
པ༑ ནུབ་ཏུ་པད་ཟླའི་གདན་ལ་འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་རལ་གྲི་དང་རྡོ་རྗེ། གཡོན་གཉིས་ཀྱིས་ཁྲག་གིས་གང་བའི་ཐོད་པ་
དང་དྲིལ་བུ་འཛིན་པ། བྱང་དུ་པད་ཟླའི་གདན་ལ་རྡོ་རྗེ་ཞི་བ་མ་ལྗང་གུ་ཞལ་གཅིག་ཕྱག་བཞི་མ། གཡས་གཉིས་ཀྱིས་བ་དན་དང་རྡོ་རྗེ། གཡོན་གཉིས་ཀྱིས་རལ་གྲི་དང་སྨན་
གྱིས་གང་བའི་ཐོད་པ་འཛིན་པ། དབང་ལྡན་དུ་པད་ཟླའི་གདན་ལ་རྡོ་རྗེ་གནོད་སྦྱིན་མ་དཀར་སེར་ཞལ་གཅིག་ཕྱག་བཞི་མ། གཡས་གཉིས་ཀྱིས་རྡོ་རྗེ་དང་ཨུཏྤ་ལ། གཡོན་གཉིས་

ཀྱིས་དྲི་ཆུས་གང་བའི་ཐོད་པ་དང་ཌ་མ་རུ་འཛིན་པ། མེར་པད་ཟླའི་གདན་ལ་རྡོ་རྗེ་མཁའ་འགྲོ་མ་དམར་སེར་ཞལ་གཅིག་ཕྱག་བཞི་མ། གཡས་གཉིས་ཀྱིས་པདྨ་དང་མེ་ལོང་།
གཡོན་གཉིས་ཀྱིས་ཆང་གིས་གང་བའི་ཐོད་པ་དང་དགྲ་སྟྭ་འཛིན་པ། བདེན་བྲལ་དུ་པད་ཟླའི་གདན་ལ་སྒྲ་རྡོ་རྗེ་མ་སྔོན་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་མདུང་དང་
དུང་༑ གཡོན་གཉིས་ཀྱིས་འཁོར་ལོ་དང་ཁྲག་གིས་གང་བའི་ཐོད་པ་འཛིན་པ། རླུང་དུ་པད་ཟླའི་གདན་ལས་རྡོ་རྗེ་མ་ལྗང་སྐྱ་ཞལ་གཅིག་ཕྱག་བཞི་པ། གཡས་གཉིས་ཀྱིས་བུམ་པ་
དང་རྡོ་རྗེ། གཡོན་གཉིས་ཀྱིས་རྫས་ཀྱིས་གང་ཞིང་མི་ལྤགས་ཀྱིས་གཡོགས་པའི་ཐོད་པ་དང་དྲིལ་བུ་འཛིན་པ། ལྷ་མོ་བཅུ་གཉིས་པོ་ཐམས་ཅད་ཀྱང་རལ་པའི་ཐོར་ཅོག་དང་ཐོད་པའི་
ཕྲེང་བའི་ཅོད་པན་ཅན། ཕྱག་རྒྱ་ལྔས་ཡང་དག་པར་བརྒྱན་པ། གཅེར་བུ་སྤྱན་གསུམ་དང་ལྡན་ཞིང་མཆོག་ཏུ་བདེ་བའི་གར་གྱིས་རོལ་པ། སྐྱིལ་ཀྲུང་ཕྱེད་པའི་གར་སྟབས་ཀྱིས།
ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །དེའི་ཕྱི་རོལ་ཤར་གྱི་གཡས་སུ་པད་ཟླའི་གདན་ལ་བྱམས་པ་སེར་པོ་ཞལ་གཅིག་ཕྱག་གཉིས་པ་གཡས་རྡོ་རྗེས་མཚན་པའི་ནཱ་ག་གེ་

༄༅། །སར་གྱི་སྡོང་བུ་དང༌། གཡོན་དྲིལ་བུ་འཛིན་པ། གཡོན་དུ་པད་ཟླའི་གདན་ལ་ས་སྙིང་དཀར་པོ་ཞལ་གཅིག་ཕྱག་གཉིས་པ་གཡས་འཁོར་ལོ་དང་། གཡོན་དྲིལ་བུ་འཛིན་
པ་དང་། ལྷོའི་གཡས་སུ་པད་ཉིའི་གདན་ལ་ཕྱག་ན་རྡོ་རྗེ་ནག་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་དང་། གཡོན་དྲིལ་བུ་འཛིན་པ། གཡོན་དུ་པད་ཟླའི་གདན་ལ་ནམ་སྙིང་སེར་
པོ་ཞལ་གཅིག་ཕྱག་གཉིས་པ་གཡས་རིན་པོ་ཆེ་དང་། གཡོན་དྲིལ་བུ་འཛིན་པ། ནུབ་ཀྱི་གཡས་སུ་པད་ཟླའི་གདན་ལ་འཇིག་རྟེན་དབང་ཕྱུག་དམར་པོ་ཞལ་གཅིག་ཕྱག་གཉིས་པ་
གཡས་པདྨ་དམར་པོ་དང་། གཡོན་དྲིལ་བུ་འཛིན་པ། གཡོན་དུ་པད་ཟླའི་གདན་ལ་འཇམ་དཔལ་གུར་གུམ་གྱི་མདོག་ཅན་ཞལ་གཅིག་ཕྱག་གཉིས་པ་གཡས་རྡོ་རྗེ་དང་། གཡོན་དྲིལ་
བུ་འཛིན་པ། བྱང་གི་གཡས་སུ་པད་ཟླའི་གདན་ལ་སྒྲིབ་སེལ་ལྗང་གུ་ཞལ་གཅིག་ཕྱག་གཉིས་པ་གཡས་སྣ་ཚོགས་རྡོ་རྗེ་དང་། གཡོན་དྲིལ་བུ་འཛིན་པ། གཡོན་དུ་པད་ཟླའི་གདན་ལ་
ཀུན་བཟང་དཀར་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་དཀར་པོ་དང་། གཡོན་དྲིལ་བུ་འཛིན་པ་སྟེ་བྱང་ཆུབ་སེམས་དཔའ་བརྒྱད་པོ་ཐམས་ཅད་ཀྱང་ཞལ་གཅིག་ཕྱག་གཉིས་པ་

རལ་པའི་ཅོད་པན་ཅན་ཕྱག་རྒྱ་ལྔས་བརྒྱན་པ་ཞབས་གཡས་བརྐྱང་བའི་སྟབས་ཀྱིས་རང་རང་གི་གདན་ལ་བཞུགས་པའོ། །དབང་ལྡན་དུ་པད་ཟླའི་གདན་ལ་གླིང་བུ་མ་དཀར་མོ་ཞལ་
གཅིག་ཕྱག་གཉིས་ཀྱིས་གླིང་བུ་འཛིན་པ། མེར་པད་ཟླའི་གདན་ལ་པི་ཝང་མ་སེར་མོ་ཞལ་གཅིག་ཕྱག་གཉིས་ཀྱིས་པི་ཝང་འཛིན་པ། བདེན་བྲལ་དུ་པད་ཟླའི་གདན་ལ་མུ་ཀུནྡྷ་མ་
དམར་མོ་ཞལ་གཅིག་ཕྱག་གཉིས་ཀྱིས་རྔ་མུ་ཀུནྦྷ་འཛིན་པ། རླུང་དུ་པད་ཟླའི་གདན་ལ་རྫ་རྔ་མ་ལྗང་གུ་ཞལ་གཅིག་ཕྱག་གཉིས་ཀྱིས་རྫ་རྔ་འཛིན་པ། དེའི་ཕྱིར་རོལ་དབང་ལྡན་དུ་
པད་ཉིའི་གདན་ལ་མེ་ཏོག་མ་དཀར་མོ་ཞལ་གཅིག་ཕྱག་གཉིས་ཀྱིས་མེ་ཏོག་འཛིན་པ། མེར་པད་ཉིའི་གདན་ལ་བདུག་སྤོས་མ་དུད་ཀ་ཞལ་གཅིག་ཕྱག་གཉིས་ཀྱིས་སྤོས་སྣོད་འཛིན་པ།
ཆོས་འཛིན་པ། ཕྱི་ནང་གི་ལྷ་མོ་བརྒྱད་པོ་ཐམས་ཅད་ཀྱང་ཞལ་གཅིག་ཕྱག་གཉིས་མ་རང་རང་གི་ཕྱག་མཚན་འཛིན་པ་ཤིན་ཏུ་སྒེག་ཅིང་བཞིན་འཛུམ་བག་དང་ལྡན་པ། ཟུར་གྱིས་བལྟ་

༄༅། །བ་ལ་སོགས་པའི་རྣམ་འགྱུར་གྱིས་མཛེས་པ། ལང་ཚོ་དང་ལ་བབ་ཅིང་རལ་པའི་ཐོར་ཅོག་རྒྱན་སྣ་ཚོགས་ཀྱིས་བརྒྱན་པའི་སིལ་སྒྲ་འབྱིན་པ། འདོད་པའི་ཡོན་ཏན་ལྔའི་
དགའ་བ་ལ་རོལ་པ། ལྷའི་ན་བཟའ་སྣ་ཚོགས་པས་མཛེས་པ། རང་རང་གི་གདན་ལ་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པའོ། །དེའི་ཕྱིར་རོལ་གྱི་ཤར་དུ་པད་ཉིའི་གདན་
ལ་རྡོ་རྗེ་ལྕགས་ཀྱུ་མ་སྔོ་བསངས་ཞལ་གསུམ་ཕྱག་དྲུག་མ་རྩ་ཞལ་སྔོ། གཡས་ནག །གཡོན་དཀར། ཕྱག་གཡས་གསུམ་ན་ལྕགས་ཀྱུ་རལ་གྲི་འཁོར་ལོ། གཡོན་གསུམ་ན་ཞགས་
པ་སྡིགས་མཛུབ་དྲིལ་བུ་འཛིན་པ། ལྷོར་པད་ཉིའི་གདན་ལ་རྡོ་རྗེ་ཞགས་པ་མ་དཀར་སེར་ཞལ་གསུམ་ཕྱག་དྲུག་མ་རྩ་ཞལ་དཀར་སེར། གཡས་ནག །གཡོན་དམར། ཕྱག་གཡས་
གསུམ་ན་ཞགས་པ་རྡོ་རྗེ་རལ་གྲི། གཡོན་གསུམ་ན་འཁོར་ལོ་དྲིལ་བུ་སྡིགས་མཛུབ་དང་བཅས་པའི་ཞགས་པ་འཛིན་པ། ནུབ་ཏུ་པད་ཉིའི་གདན་ལ་རྡོ་རྗེ་ལྕགས་སྒྲོག་མ་དམར་མོ་ཞལ་
གསུམ་ཕྱག་དྲུག་མ་རྩ་ཞལ་དམར། གཡས་ནག །གཡོན་དཀར། ཕྱག་གཡས་གསུམ་ན་ལྕགས་སྒྲོག་རྡོ་རྗེ་རལ་གྲི། གཡོན་གསུམ་ན་འཁོར་ལོ་དྲིལ་བུ་ལྕགས་ཀྱུ་འཛིན་པ། བྱང་དུ་

པད་ཉིའི་གདན་ལ་རྡོ་རྗེ་དྲིལ་བུ་མ་ལྗང་གུ་ཞལ་གསུམ་ཕྱག་དྲུག་མ་རྩ་ཞལ་ལྗང་། གཡས་ནག །གཡོན་དཀར། ཕྱག་གཡས་གསུམ་ན་རྡོ་རྗེ་འཁོར་ལོ་རལ་གྲི། གཡོན་གསུམ་ན་དྲིལ་
བུ་ལྕགས་ཀྱུ་ཞགས་པ་འཛིན་པ། སྟག་གི་པགས་པའི་ཤམ་ཐབས་ཅན་གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ལས་ཐམས་ཅད་ཀྱི་
བུམ་པར་པདྨ་དང་ཉི་མའི་གདན་ལ་ཁྲོ་བོ་བདུད་རྩི་འཁྱིལ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་པ་གཡས་སྣ་ཚོགས་རྡོ་རྗེ་ནམ་མཁའ་ལ་འཕྱར་ཞིང་། གཡོན་དེས་ཡུ་བ་བྱས་
པའི་དྲིལ་བུ་དཀུར་འཛིན་པ། སྦྲུལ་ལ་སོགས་པའི་མི་སྡུག་པའི་རྒྱན་གྱིས་བརྒྱན་ཞིང་། སྟག་གིས་པགས་པའི་ཤམ་ཐབས་ཅན། གཡོན་བརྐྱང་པའི་སྟབས་ཀྱིས་ཡེ་ཤེས་ཀྱི་མེ་རབ་ཏུ་
འབར་བའི་དབུས་ན་བཞུགས་པ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དཔལ་རྡོ་རྗེ་སེམས་དཔའ་ལྷ་
སུམ་ཅུ་སོ་བདུན་བདུད་རྩི་འཁྱིལ་པ་དང་བཅས་པའི་རྣམ་པར་ཨོཾ་བཛྲ་ས་མཱ་ཛཿ ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ།

༄༅། །ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿཁྃ་རཾ་མ་ཧཱ་ཨརྒྷཾ་པྲ་ཏཱི་ཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་སོགས་ནས་ཤབྡ་ཨཱཿཧཱུྃ་བར་དང་། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་
ཝཱ་ར་ཨོཾ་ཨཱཿབཛྲ་ཨཾ་ཀུ་ཤ་ཛཿཙཧྃ་སྭཱ་ཧཱ། ཨོཾ་ཨཱཿ  བཛྲ་པཱ་ཤ་ཧཱུྃ་ཧྃ་སྭཱ་ཧཱ། ཨོཾ་ཨཱཿ  བཛྲ་སྤོཊ་བྃ་ཧྃ་སྭཱ་ཧཱ། ཨོཾ་ཨཱཿ  བཛྲ་ཨཱ་ཝེ་ཤ་ཡ་ཧོཿ  ཧཾ་སྭཱ་ཧཱ། ལྷ་ཐམས་ཅད་ཀྱི་མིག་ཏུ་མྃ་ལས་གཏི་མུག་རྡོ་རྗེ་མ་
དཀར་མོ། རྣ་བར་དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པོ་ལས་སེར་སྣ་རྡོ་རྗེ་མ་སེར་མོ། ལྕེར་རྃ་ལས་འདོད་ཆགས་རྡོ་རྗེ་མ་དམར་མོ། དཔྲལ་བར་ཨོཾ་ལས་ཕྲག་དོག་རྡོ་རྗེ་མ་ལྗང་
གུ། སྙིང་གར་ནྃ་ལས་བདག་མེད་རྡོ་རྗེ་མ་ནག་མོ། སྤྱི་བོར་ཨོཾ་ལས་སྐུ་རྡོ་རྗེ་མ་དཀར་མོ། མགྲིན་པར་ཨཱཿལས་གསུང་རྡོ་རྗེ་མ་དམར་མོ། སྙིང་གར་ཧཱུྃ་ལས་ཐུགས་རྡོ་རྗེ་མ་ནག་མོ་
ཐམས་ཅད་ཀྱང་ཞལ་གཅིག་ཕྱག་གཉིས་མ་གཡས་གྲི་གུག་གཡོན་ཐོད་པ། གྲུ་མོ་ན་ཁ་ཊྭཱྃ་ག་འཛིན་པ་རོའི་གདན་ལ་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སླར་ཡང་རང་
གི་སྙིང་གའི་ཧཱུྃ་ལས་འོད་འཕྲོས་པས་དབང་བསྐུར་གྱི་ལྷ་དེ་བཞིན་གཤེགས་པ་རིགས་ལྔ། ཡུམ་བཞི། སེམས་དཔའ་བརྒྱད། ཁྲོ་བོ་བཅུ། ལྷ་མོ་དྲུག་དང་བཅས་པ་མདུན་གྱི་ནམ་

མཁར་ཨོཾ་བཛྲ་ས་མཱ་ཛཿ  ཨོཾ་པཉྩ་ཀུ་ལ་ས་པ་རི་ཝཱ་ར་ཨོཾ་ནཱི་རཱི་སོགས་ནས་ཤབྡ་ཨཱཿཧཱུྃ་བར་སྔར་བཞིན། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་
རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་འདི་ལ་དབང་བསྐུར་ཅིག །སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་
བྱས་པའི། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲ་ཨབྷི་ཥཉྩི་ཧཱུྃ། ཞེས་གསུང་ཞིང་དབང་བསྐུར་སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རྡོ་རྗེ་སེམས་དཔའ་ཡབ་
ཡུམ་ལ་མི་བསྐྱོད་པ། བྱང་ཤར་དང་ཤར་གྱི་ལྷ་རྣམས་ལ་རྣམ་པར་སྣང་མཛད། ཤར་ལྷོ་དང་ལྷོའི་ལྷ་རྣམས་ལ་རིན་ཆེན་འབྱུང་ལྡན། ལྷོ་ནུབ་དང་ནུབ་ཀྱི་ལྷ་རྣམས་ལ་འོད་དཔག་མེད་
ནུབ་བྱང་དང་བྱང་གི་ལྷ་རྣམས་དང་བདུད་རྩི་འཁྱིལ་པ་ལ་དོན་ཡོད་གྲུབ་པས་དབུར་བརྒྱན། ཨོཾ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་རེ་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་སོགས་ནས་ཤབྡ་
ཨཱཿཧཱུྃ། རོལ་ཆེན་མཐའ་སྡུད་མེད་པའི་ཁོངས་སུ། ཨོཾ་བཛྲ་གྷནྡྷེ་ར་ཎི་ཏ་སོགས་བརྗོད། ཧཱུྃ་བུྃ་ཨོཾ་ཧྲཱིཿ  ་ཁྃ། བྷྲཱུཾ་ཧཱུྃ་ཧྲཱིཿ  ཏཱཾ། ཨྃ་ཨཱྃ་ཨི་ཨཱི་ཨུ་ཨཱུྃ་ཨྃ་ཨཿ  མེ་ཨོཾ་ཧྃ་ཧཱུྃ། ཨོཾ་མྃ་ཧྃ་ཧཱུྃ། ཨོཾ་ཨཽཾ། ཨེ་ཨཻཾ། རྀ་རཱྀ། 

༄༅། །ལྀ་ལཱྀ། ཛཿཧཱུྃ་བྃ་ཧོཿཧཱུྃ་ཨོཾ་ཨཱཿ   ཧཱུྃ་ཞེས་པས་ནང་མཆོད་འབུལ། ཨོཾ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏཱ་ས་པ་རི་ཝཱ་ར་རེ་རེའི་མགོར་སྦྱར་བ་ཕྱག་རྒྱ་དང་བཅས། ཝཾ་སེ་བཛི་ནཱི་བཛྲ་པཱུ་ཛི་ཏེ་
ཨཱཿཧཱུྃ། དེ་བཞིན་དུ། ཝི་ཎི་བཛི་ནཱི། མུརྫྭ། མྲྀ་ཏངྒེ། པུཥྤེ། དྷཱུ་པེ། ཨཱ་ལོ་ཀེ །གནྡྷེ་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཞེས་ཡིད་བྱུང་གིས་མཆོད་ནས། རྡོ་རྗེ་དྲིལ་བུས་མགོ་འདྲེན་གྱི་རོལ་ཆེན་དང་བཅས་པས། མི་
བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་དབྱིངས་ལ་ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །རྡོ་
རྗེ་ཞི་བ་དགའ་ཆེན་པོ། །རང་བཞིན་འོད་གསལ་མཆོག་གིས་མཆོག །སྟོན་པ་རྡོ་རྗེ་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའི་དྲི་མ་མེད། །རང་བཞིན་
དག་ཅིང་གོས་པ་མེད། །རྡོ་རྗེ་སྐུ་ལ་ཕྱག་འཚལ་བསྟོད། །རྡོ་རྗེ་མི་འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་
འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔའ་ཕྱག་འཚལ་བསྟོད། །འཇིགས་པའི་

ཧཱུྃ་སྒྲ་ངེས་སྒྲོགས་ཤིང་སོགས་ནས་བགེགས་ཀྱི་དགྲ་ལ་ཕྱག་འཚལ་བསྟོད། །པད་སྐོར་དང་བཅས་པས་གཟུངས་ཐག་བླངས་ཏེ། བདག་གིས་ཐུགས་ཀ་ནས་འོད་ཟེར་དམར་པོ་བྱུང་། དེ་གཟུངས་ཐག་ལ་
བརྟེན་ཏེ་སོང་བས་བུམ་ནང་གི་ལྷ་རྣམས་ལ་ཕོག་པས་ལྷ་རྣམས་དམར་པོར་བྱས་ནས་བདག་ལ་དངོས་གྲུབ་སྟེར་ཞིང་། དེ་དག་གི་བ་སྤུའི་བུ་ག་ནས་བདུད་རྩིའི་རྒྱུན་འཛཿག་པས་བུམ་པ་
གང་བར་གྱུར། ཅེས་དང་། ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་ཧྃ་སྭཱ་ཧཱ། ཨོཾ་བཛྲ་བཻ་རོ་ཙ་ནཱ་ཡ་སྭཱ་ཧཱ། ཨོཾ་ཛཱ་ལ་ཛཱ་ལ་ཧཱུྃ་ཕཊ་བྷྱོ་སྭཱ་ཧཱ། ཨོཾ་བཛྲ་དྷརྨ་ཧྲཱིཿ  སྭཱ་ཧཱ། ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་
བནྡྷ༑ ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿ  ཧྲཿ  ། ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བ་ཤ་རུ་དྷི་ར་ཨན་མཱ་ལཱ་བ་ལམྦི་ན་གྲིནྟ་གྲིནྣ། སཔྟ་པཱ་ཏཱ་ལ་
ག་ཏ་བྷུ་ཛྃ་ག་སརྤྃ་ཝཱ་ཏ། ཏརྫ་ཡ་ཏརྫ་ཡ། ཨཱ་ཀཌཱ་ཨཱ་ཀ་ཌྷྱ། ཧྲིཾ་ཧྲིཾ། ཛྞཽཾ་ཛྞཽཾ། ཀྵྨཾ་ཀྵྨཾ། ཧཱཾ་ཧཱཾ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཙི་ལི་ཙི་ལི། དྷི་ལི་དྷི་ལི། ཧཱུྃ་ཧཱུྃ་ཕཊ་
ཕཊ་སྭཱ་ཧཱ། ཨོཾ་ཁྃ་ལྃ་ཧྃ་སྭཱ་ཧཱ། ཨོཾ་གྷི་སྭཱ་ཧཱ། ཨོཾ་ཀ་ཊ་བི་ཀ་ཊེ་ནི་ཀ་ཊེ་ཀ་ཊ་ཀ་ཊེ་སྭཱ་ཧཱ། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཨོཾ་ཨཱཿ  ཨཱྃ་ཧྃ་སྭཱ་ཧཱ། ཨོཾ་ཨཱཿ   ཨཱྃ་ཧཱུྃ་སྭཱ་ཧཱ། ཨོཾ་ཨཱཿཨཱི་ཧྃ་སྭཱ་ཧཱ། ཨོཾ་

༄༅། །ཨཱཿ  ཨཱི་ཧྃ་སྭཱ་ཧཱ། ཨོཾ་ཨཱཿ  ཨུྃ་ཧྃ་སྭཱ་ཧཱ། ཨོཾ་ཨཱཿ   ཨཱུྃ་ཧྃ་སྭཱ་ཧཱ། ཨོཾ་ཨཱཿཨྃ་ཧྃ་སྭཱ་ཧཱ། ཨོཾ་ཨཱཿ  ཨྃཿ  ཧྃ་སྭཱ་ཧཱ། ཨོཾ་ཨཱཿ  མཻ་ཧྃ་སྭཱ་ཧཱ། ཨོཾ་ཨཱཿ  ཨཱྃ་ཧྃ་སྭཱ་ཧཱ། ཨོཾ་ཨཱཿཧཱུྃ་ཧྃ་སྭཱ་ཧཱ། ཨོཾ་ཨཱཿ  ཏྲཱྃ་ཧྃ་སྭཱ་
ཧཱ༑ ཨོཾ་ཨཱཿ  ཨཱྃ་ཧྃ་སྭཱ་ཧཱ། ཨོཾ་ཨཱཿ  མྃ་ཧཱུྃ་སྭཱ་ཧཱ། ཨོཾ་ཨཱཿཧྃ་ཧྃ་སྭཱ་ཧཱ། ཨོཾ་ཨཱཿཧཱུྃ་ཧྃ་སྭཱ་ཧཱ། ཨོཾ་ཨཱཿ  ཨོཾ་ཧྃ་སྭཱ་ཧཱ། ཨོཾ་ཨཱཿ  ཨཽཾ་ཧྃ་སྭཱ་ཧཱ། ཨོཾ་ཨཱཿཨེ་ཧྃ་སྭཱ་ཧཱ། ཨོཾ་ཨཱཿ   ཨཻཾ་ཧྃ་སྭཱ་ཧཱ། ཨོཾ་ཨཱཿ  རྀཾ་སྭཱ་ཧཱ། ཨོཾ་
ཨཱཿ  རཱྀཾ་སྭཱ་ཧཱ། ཨོཾ་ཨཱཿ   ལྀཾ་སྭཱ་ཧཱ། ཨོཾ་ཨཱཿ  ལཱྀཾ་སྭཱ་ཧཱ། ཨོཾ་ཨཱཿབཛྲ་ཨཾ་ཀུ་ཤ་ཛཿཧྃ་སྭཱ་ཧཱ། ཨོཾ་ཨཱཿབཛྲ་པཱ་ཤ་ཧཱུྃ་ཧྃ་སྭཱ་ཧཱ། ཨོཾ་ཨཱཿབཛྲ་སྤོ་ཊ་བྃ་ཧྃ་སྭཱ་ཧཱ། ཨོཾ་ཨཱཿབཛྲ་གྷཎྜ་ཧོཿ  ཧྃ་སྭཱ་ཧཱ། ཞེས་པ་རྣམས་
དང་༑ ལས་བུམ་ལ། ན་མས་མནྟ་བུདྡྷེ་བྷོ། ན་མོ་བཛྲ་ཀྲོ་དྷ་ཡ། མ་ཧཱ་དཾ་ཥྚོཏྐ་ཊ་བྷེ་ར་ཝཱ་ཡ་བཛྲ་སནྟོ་ཧ་དརྦ་ཡ་ཨ་མྲྀ་ཏ་ཀུཎྜ་ལི་ཧཱུྃ་ཕཊ། ཅེས་བརྒྱ་རྩ་སོགས་ཅི་ནུས་བཟླས་ལ། ཨོཾ་བྷ་ག་ཝཱན་མ་
ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་སོགས་ནས་ཤབྡ་ཨཱཿཧཱུྃ། རོལ་ཆེན་མཐའ་སྡུད་མེད་པའི་ཁོངས་སུ། ཨོཾ་བཛྲ་གྷནྡྷེ་ར་ཎི་ཏ་སོགས་བརྗོད། ཧཱུྃ་བུྃ་ཨཱྃ་ཧྲཱིཿ  ་ཁྃ། བྷྲཱུྃ་ཧཱུྃ་ཧྲཱིཿ  ཏཱཾ། ཨཾ་
ཨཱྃ་ཨིཾ་ཨཱིཾ་ཨུ་ཨཱུྃ་ཨྃ་ཨཿ  མཻཾ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེ་ཨཻཾ། རྀ་རཱྀ། ལྀ་ལཱྀ། ཛཿཧཱུྃ་བྃ་ཧོཿཧཱུྃ་ཨོཾ་ཨཱཿ  ཧཱུྃ་ཞེས་པས་ནང་མཆོད་འབུལ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏཱ་ས་པ་རི་ཝཱ་

ར་རེ་རེའི་མགོར་སྦྱར་བ་ཕྱག་རྒྱ་དང་བཅས། ཝཾ་སི་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། དེ་བཞིན་དུ། ཝི་ཎི་བཛི་ནཱི། མུརྫྭ། མྲྀ་ཏངྒེ། པཀྵེ། དྷུ་པེ། ཨཱ་ལོ་ཀེ །གནྡྷི་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཞེས་ཡིད་བྱུང་
གིས་མཆོད་ནས། རྡོ་རྗེ་དྲིལ་བུས་མགོ་འདྲེན་གྱི་རོལ་ཆེན་དང་བཅས་པས། མི་བསྐྱོད་རྡོ་རྗེ་ཡེ་ཤེས་ཆེ། རྡོ་རྗེ་དབྱིངས་ནི་མཁའ་ཆེན་པོ། རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་དབྱིངས་ལ་
ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་ཆེན་པོ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེར་ཕྱག་འཚལ་བསྟོད། །རིན་ཆེན་རྒྱལ་པོ་
རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་ཅིང་གོས་པ་མེད། །རྡོ་རྗེ་སྐུ་ལ་ཕྱག་འཚལ་བསྟོད། །རྡོ་རྗེ་མི་འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་འཛིན། །འདོད་
ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །
རྡོ་རྗེ་སེམས་དཔའ་ཕྱག་འཚལ་བསྟོད། །ཞེས་གོང་ལྟར་ཕྱི་ནང་ཡིད་བྱུང་གིས་མཆོད་ཅིང་བསྟོད་ནས་བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་

༄༅། །པ་སྩལ་དུ་གསོལ། ཞེས་དང་། ཨོཾ་ཤྲཱི་བཛྲ་ཧེ་རུ་ཀ་སོགས་ཡིག་བརྒྱ་ལན་གསུམ། མ་འབྱོར་པ་དང་ཉམས་པ་དང་། གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་
སྩལ་བ། །དེ་ཀུན་མགོན་པོས་བཟོད་པར་མཛོད། །ཅེས་བརྗོད། དུང་ཆོས་ཀྱི་མཆོད་ཡོན་བུམ་པ་གཉིས་སུ་བླུགས་ལ་ཨོཾ་ཨཱཿཧཱུྃ། ལྷ་རྣམས་འོད་དུ་ཞུ་བ་ལས་བུམ་པའི་ཆུ་བདུད་རྩིའི་རང་བཞིན་དུ་གྱུར་
པར་བསམ་མོ། །དེ་ནས་གཏོར་མ་རྣམས་ནང་མཆོད་ཆུ་ཆང་གིས་སྦྱངས། ནང་མཆོད་བསང་སྦྱངས། སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ།
དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་
ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་
རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཾ་ལས་རཀྟ། ནུབ་ཏུ་ཛཱི་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་།

རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེས། ལྷོར་ཨཱྃ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛྲིཾ་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་
ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོཾ་ཨཽ། ཨཾ་ཨཿ  གཡས་སྐོར་གྱིས། ཀ་ཁ་ག་གྷ་ང་། ཙ་ཚ་ཛ་ཛྷ་ཉ།
ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རཾ་ལས་ཉི་མའི་དཀྱིལ་
འཁོར༑ དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་
ཤ་ལྔ་བདུད་རྩི་ལྔ་རྣམས་སྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེ་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛཿག །ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་
པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་སྤྱན་དྲངས་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོཾ་

༄༅། །དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ། ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་ཡེ་
ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཡང་ཡང་བརྗོད་པས་སྐུ་གསུང་ཐུགས་ཀྱི་ལྷའི་ངོ་བོར་བསམས་ལ། ཧ་ཧོ་ཧྲཱིཿ  ཡང་ཡང་བརྗོད་ཅིང་གཡོན་པའི་མཐེབ་སྲིན་སྦྱར་བས་དཀྲུགས། གོང་བདག་བསྐྱེད་ཀྱི་ནང་མཆོད་
ལྟར་བྱིན་གྱིས་བརླབས་ནས་ཞེས་གསུངས་པས་དེའི་ཚུལ་ནི། མདུན་གྱི་ནང་མཆོད་བསང་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་
སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་
ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་
རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཱྃ་ལས་རཀྟ། ནུབ་ཏུ་ཛྲཱི་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་

སྟེང་དུ་ཤར་དུ་བྷི་མེ་ལོང་ལྟ་བུའི་ཡེ་ཤེས། ལྷོར་ཨཱྃ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛི་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་
ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོཾ་ཨཽ། ཨཾ་ཨཿ  གཡས་སྐོར་གྱིས། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ།
ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རཾ་ལས་ཉི་མའི་དཀྱིལ་འཁོར། དེའི་
སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་ཤ་ལྔ་བདུད་རྩི་
ལྔ་རྣམས་སྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེ་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་
གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་སྤྱན་དྲངས་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོཾ་དང་བཅས་པ་ཐོད་

༄༅། །པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ། ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་
རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཡང་ཡང་བརྗོད་པས་སྐུ་གསུང་ཐུགས་ཀྱི་ལྷའི་ངོ་བོར་བསམས་ལ། ཧ་ཧོ་ཧྲཱིཿ  ཡང་ཡང་བརྗོད་ཅིང་གཡོན་པའི་མཐེབ་སྲིན་སྦྱར་བས་དཀྲུགས། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭ་ད་ན་སྭ་བྷ་ཝ་
ཨཱཿཏྨ་ཀོཉ་ཧྃ། ཞེས་པས་རང་གི་ལྕེ་ལ་མྱངས་ཏེ་ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་དོ། །མདུན་བསྐྱེད་ཀྱི་ལྷ་རྣམས་ཀྱི་ལྗགས་ཧཱུྃ་ལས་བྱུང་བའི་རྡོ་རྗེ་དཀར་པོ་རྩེ་ལྔ་པ་ནས་འབྲས་ཙམ་གྱིས་མཚན་པ། དེ་ལས་འོད་ཀྱི་སྦུ་གུ་བྱུང་བས་གཏོར་
མ་དྲངས་ཤིང་གསོལ་བར་བསམས་ལ། ཨི་དམ་ཡན་ཆད་ལ་པད་སྐོར་དང་། དེ་མན་ཆད་ལ་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ཕྱག་རྒྱ་དང་བཅས་ཏེ། ཨོཾ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏྭ་བུྃ་ཨཱྃ་ཧྲཱིཿ  ་ཁྃ་བྷྲཱུྃ་ཧཱུྃ་ཧྲཱིཿ  ཏཱྃ། ཨྃ་ཨཱྃ།
ཨི་ཨཱི། ཨུྃ་ཨཱུྃ། ཨྃ་ཨ། མཻཾ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེཾ་ཨཻཾ། རྀཾ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿ ས་པ་རི་ཝཱ་ར་ཨི་དཾ་བ་ལིཾ་བྷཉྫ། ཛིག། ཕུལླ། དྷཔྤ། མཱྃ་ས། པིཾ་ག །ཨམྦ།
སཔ། ཀཛྫ། སཱ་དཱ། ཁནྟི། ཁུ་ཎི། ཕེ་ཌ། ག་ད། ཨོཾ་ཨ་ཀཱ་རོ་མུ་ཁྃ་སརྦ་དྷ་རྨ་ཏཱཾ་ཨཱཿདྱ་ནུཏྤནྣ་ཏྭ་ཏ་ཨོཾ་ཨཱཿཧཱུྃ། ཞེས་ལན་གསུམ་མམ་བདུན་བརྗོད་པས་ཕུལ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་

ས་ཏྭ་ས་པ་རི་ཝཱ་ར་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་སོགས་ནས་ཤབྡ་ཨཱཿ  ཧཱུྃ་བར་དང་། ཧཱུྃ་བུྃ་ཨཱྃ་ཧྲཱིཿ  ཁྃ། བྷྲཱུྃ་ཧཱུྃ་ཧྲཱིཿ  ཏཱྃ། ཨྃ་ཨཱྃ། ཨི་ཨཱི།ཨུྃ་ཨཱུྃ། ཨྃ་ཨཿ   མཻ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ།
ཨེཾ་ཨཻཾ། རྀཾ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿ   ཨོཾ་ཨཱཿ  ཧཱུྃ་གིས་ནང་མཆོད་ཕུལ། རྡོ་རྗེ་དྲིལ་བུས་འགོ་འདྲེན་གྱི་རོལ་ཆེན་དང་བཅས་པས། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་
མཆོག་དཀྱིལ་འཁོར་གསུམ། །རྡོ་རྗེ་དབྱིངས་ལ་ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་ཆེན་པོ། །རང་བཞིན་འོད་གསལ་མཆོག་གི་མཆོག །
སྟོན་པ་རྡོ་རྗེར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་ཅིང་གོས་པ་མེད། །རྡོ་རྗེ་སྐུ་ལ་ཕྱག་འཚལ་བསྟོད། །རྡོ་རྗེ་མི་
འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་
ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔའ་ཕྱག་འཚལ་བསྟོད། །ཅེས་པས་བསྟོད་ཅིང་། བདག་དང་སེམས་ཅན་ཐམས་ཅད་ལ་འཇིག་རྟེན་དང་འཇིག་

༄༅། །རྟེན་ལས་འདས་པའི་དངོས་གྲུབ་མ་ལུས་པ་སྩལ་དུ་གསོལ། །ཞེས་གསོལ་བ་བཏབ་སྟེ་འདས་པའི་གཏོར་མའོ། །གུར་ཞལ་ལས་མཁན་བཅས་ཀྱི་གཏོར་མ་ཡོད་ན། ཨོཾ་ཨཱཿཧཱུྃ་ཧོཿདང་། ཨོཾ་ཨཱཿ  ཧཱུྃ་
ལན་གསུམ་གྱིས་བྱིན་རླབས་དྲན་པར་བྱས་ལ། མདུན་གྱི་ནམ་མཁའི་གནས་སུ་སོགས་ནས། བཤད་སྒྲུབ་བསྟན་པ་རྒྱས་པའི་ཕྲིན་ལས་མཛོད། །ཅེས་པའི་བར་གཏོར་ཆོག་མཛེས་རྒྱན་ལྟར་བྱ། འཇིག་རྟེན་པའི་གཏོར་
མ་ནི་གོང་ལྟར་བྱིན་རླབས་དྲན་པར་བྱས་ལ། སྤྱི་བོའི་ཕོ་ཡིག་ལས་འོད་ཟེར་འཕྲོས་པས་ཤིང་གཅིག་དང་དུར་ཁྲོད་ལ་སོགས་པའི་གནས་བཅུ་གཅིག་ནས། ཞིང་སྐྱོང་མ་མོའི་ཚོགས་དང་བཅས་པ་
ལ་སྲིད་པ་གསུམ་གྱི་འབྱུང་པོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ  ཞེས་དང་། རྡོ་རྗེ་བསྡུ་བའི་ཕྱག་རྒྱ་བྱ། ལག་པ་གཡས་ཁུ་ཚུར་བཅངས་པའི་གུང་མཛུབ་གཉིས་གཤིབས་པ་དཔུང་པའི་ཐད་ཀར་ཕྱར། གཡོན་གཏོར་མ་
འཛིན་པའི་ཚུལ་བྱས་ལ། ཨོཾ་ཤིང་གཅིག་དང་ནི་དུར་ཁྲོད་དང་། །རི་བོ་དང་ནི་འབབ་ཆུ་དང་། །ཁྱིམ་དང་གྲོང་གི་ངོས་དང་ནི། །ཞིང་དང་གྲོང་ནི་སྟོང་པ་དང་། །སེམས་ཅན་སྣོད་
དང་ཐང་སོན་དང་། །ཆུ་ལ་ཡང་ནི་ཁྱད་པར་དུའོ། །དྲག་པོ་ནག་པོ་དྲག་པོ་ཆེ། །ལྷ་སྦྱིན་མཉམ་དུ་བསྟེན་པ་དང་། །ནག་པོ་གཙིགས་པ་འཇིགས་སུ་རུང་། །དགའ་ལས་

འདས་དང་ལོག་འདྲེན་མ། །གདོལ་པ་མོ་དང་འཇིགས་པའི་གཟུགས། །ལྷ་མོ་དཀའ་བཟློག་མི་སྡུག་མ། །རྒྱལ་མ་དང་ནི་རྣམ་རྒྱལ་ཉིད། །མི་ཐུབ་མ་དག་གཞན་མི་ཐུབ། །
ནག་མོ་བཟང་མོ་ནག་མོ་ཆེ། །ནག་སྤོམ་རྣལ་འབྱོར་མ་དབང་མོ། །ཟླ་བ་མོ་དང་འཇིགས་པ་མོ། །གདུག་པ་ཅན་དང་ལམྤ་ཀི །སུམ་ཅུ་རྩ་གསུམ་དབང་ཕྱུགས་མ། །གཡོ་
ལྡན་མར་མེ་འཇིབས་བྱེད་མ། །གྲོང་དུ་གནས་པ་རྣལ་འབྱོར་མ། །འཇིགས་པའི་གཟུགས་དང་གཟུགས་ཆེན་མོ། །མཆེ་བའི་གཟུགས་དང་གཙིགས་པ་ཉིད། །ཐོད་པའི་ཕྲེང་
བ་འཕྱང་བ་ཅན། །མཐུ་ཆེན་ལག་ན་ཁ་ཊི་ག །ལག་ན་དགྲ་སྟ་རལ་གྲི་དང་། །རྡོ་རྗེའི་ལག་མ་གཞུ་ཡི་ལག །མཁའ་འགྲོ་མ་ཡི་དེ་ཉིད་ཆེ། །ལས་རྣམས་རྗེས་སུ་གྲུབ་པ་
བྱེད༑ །རྣལ་འབྱོར་དཀྱིལ་འཁོར་རྒྱལ་མོ་ཆེ། །དེ་བཞིན་རྡོ་རྗེའི་དབང་ཕྱུག་གཙོ། །དེ་བཞིན་གཤེགས་པའི་སྐུ་ཅན་ལས། །སྐྱོན་མེད་རྣལ་འབྱོར་སྦྱིན་པ་མོ། །རྡོ་རྗེ་དབང་
ཕྱུག་བཀའ་ལུང་གིས། །ཐམས་ཅད་གནས་ནས་ཐམས་ཅད་དགུག །ཨོཾ་ཀ་ཀ་ཀཱ་དྷ་ཡ། བ་བ་བནྡྷ་ན། ཁ་ཁ་ཁཱ་དྷ་ན་སརྦ་དུཥྚཱ་ནཾ། ཧ་ན་ཧ་ན། གྷ་གྷ། གྷ་ཏ་ཡ།

༄༅། །གྷཱ་ཏ་ཡ། སརྦ་དུཥྚཱ་ན་ཤཱནྟི་ཀུ་རུ་ཧཱུྃ་ཧཱུྃ་ཕཊ་ཕཊ་ཛཿསྭཱ་ཧཱ། ཞེས་པས་སྤྱན་དྲངས། པདྨ་ཀ་མ་ལཱ་ཡ་སྟྭྃ་གྱིས་གདན་ཕུལ། པད་སྐོར་སྔོན་དུ་འགྲོ་བས་ཨི་དམ་མན་ཆད་ལ་རྡོ་རྗེ་ཐལ་མོ་ཁ་ཕྱེ་ལ།
ཨོཾ་ཨེ་ཀ་པྲྀ་ཀྵ་ཤྨ་ཤཱ་ན། པརྦ་ཏེ་ཀནྡ་རེ། གྲི་ཧེ་གྲ་མ་པཱ་ར་ཤེ །ཀྵེ་ཏྲ་གྲ་མ་ཤུ་ནྱ་ག་ཏེ། ས་ཏྭ་བྷཉྫ་སྠཱ་ལ་ག་ཏེ། མཱ་ཏ་ག་ན་བེ་ཤེ་ཥེ་ཏཱ། ཀྲྀཤྞ་རུ་དྲ་མ་ཧཱ་རུ་དྲ། དེ་ཝ་
དཏྟ་ས་མ་ཤྲཱི་ཏཱ། ཀྲྀཥྞ་ཨཱ་ཀ་རཱ་ལ་བི་བྷཏྶ། ཨཱ་ནནྡཱ་ཏཱི་ཏ་པི་ནཱ་ཡ་ཀཱ། ཙ་མུཎྜཱ་གྷོ་རཱི་རཱུ་པཱི། བི་བྷཏྶ་ཨུ་མ་དེ་ཝཱི་ཙམ་ཏཱ་ར། ཛ་ཡ་ཙ་བི་ཛ་ཡ་ཙ། ཨ་ཛི་ཏཱ་ཨ་པ་རཱ་ཛི་ཏཱ།
བྷ་དྲཱ་ཀཱ་ལཱི་མ་ཧཱ་ཀཱ་ལཱི། སྦྲུ་ལ་ཀཱ་ལཱི་ཡོ་གཱི་ཨིནྡྲི། ཙནྡྲི་གྷོ་རཱི། དུཥྚཱ་ཙ་ལམྦ་ཀཱི། ཏྲ་ཡ་ཏྲིཾ་ཤ་ཏཱི་ཤྭ་རཱི། ཀཾ་བོ་ཛཿ་དཱི་བ་ཙུ་བི་ནྱཱ། གྲ་མེ་ཝ་ས་ན་ཡོ་གི་ནཱི། གྷོ་ར་རུ་བཱི་མ་ཧཱ་
རཱུ་པཱི། དཾ་ཥྚ་རཱུ་པ་ཀ་རཱ་ལི་ནཱི། ཀ་པཱ་ལ་མཱ་ལ་མཱ་ལི་ནྱཱ། ཁ་ཊཱཾ་ག་ཨོཾ་གི་ནཱི་མ་ཧཱ་དྷཱ་ཀཱ། ཁངྒ་བ་ར་ཤུ་ཧསྟ་ཡ། བཛྲ་ཧསྟ་ཡ་དྷ་ནུ་ཧ་སྟེ། མ་ཧཱ་སུ་ཁ་ཨཛྷཱ་ཨིཾ་དཾ་བ་ལཾ།
ཁ་ཁ། ཁཱ་ཧི་ཁཱ་ཧི། གྲིཉྩནྟ་ས་མ་ཡ་རཀྵནྟུ། མ་མ་སརྦ་སིདྡྷིམྤྲ་ཡ་ཙྪནྟུ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། ལན་གསུམ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལུ་གུ་རྒྱུད་ཏུ་བྱས་པ་དཀྲོལ་ཞིང་སེ་གོལ་གཏོགས་པ་དང་

བཅས། ཨོཾ་ཏིཥྛ་ཧཱུྃ་བྷཀྵ་བྷཀྵ་ཕཊ་སྭཱ་ཧཱ། ཞེས་ལན་གསུམ་བརྗོད། ཨོཾ་བཛྲ་པུབྦེ་ཨཱཿཧཱུྃ་ནས་ནཻ་ཝི་དྱེ་ཨཱཿཧཱུྃ་བར། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་། ཨོཾ་ཨཱཿཧཱུྃ། ཞིང་སྐྱོང་བ་ཆེན་པོ་
རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་དང་། རྡོ་རྗེ་སྙིང་གར་བཟུང་། དྲིལ་བུ་ཆིག་བརྡུང་བྱ་ཞིང་། རྡོ་རྗེ་ཅན་གྱི་རྣམ་འཕྲུལ་ལས། །སུམ་ཅུ་རྩ་གཉིས་གནས་རྣམས་སུ། །འཇིག་
རྟེན་སྐྱོང་བའི་ཚུལ་འཛིན་པའི། །ཞིང་སྐྱོང་མ་མོ་འཁོར་བཅས་དང་། །ལྷ་ཡི་ཚོགས་རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་
དང་༑ །སྲིན་པོའི་ཚོགས་རྣམས་མ་ལུས་དང་། །འབྱུང་པོའི་ཚོགས་རྣམས་མ་ལུས་དང༌། །ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །སྨྱོ་
བྱེད་ཚོགས་རྣམས་མ་ལུས་དང་། །བརྗེད་བྱེད་ཚོགས་རྣམས་མ་ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །མ་ལུས་པ་ནི་
ཐམས་ཅད་དག །འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་བཞེས་པ་རྣམས། །

༄༅། །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་
འཇོམས༑ །རྣལ་འབྱོར་ལས་ལ་འབྲས་བུ་སྟེར་མཛད་ཅིང་། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྤྱིན་ཚོགས་སོགས་བརྒྱད་ལ་ཕྱག་འཚལ་བསྟོད། །སྡེ་བརྒྱད་
བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །
དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་
མཛོད་ཅིག །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངམ། །བྱ་བྱེད་ངན་པ་མེད་པར་མཛོད། །
འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །ཞེས་སྔོན་འགྲོའི་

གཏོར་མ་ལྟར་བྱས་ལ། སློབ་མ་སྟ་གོན་དགོས་ན་སྐབས་འདིར་བྱ། རྗེས་ཆོག་ལ་མཆོད་པ་རྣམས་བསང་སྦྱངས་སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་
ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས་རོལ་མོ་
རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་
ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནེ་སྭཱ་ཧཱ། ཨོཾ་ཛཿཧཱུྃ་བྃ་ཧོཿ ཁྃ་རཾ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་དང་། རོལ་ཆེན་མཐའ་སྡུད་མེད་པའི་ཁོངས་སུ། ཨོཾ་བཛྲ་གྷནྡྷེ་
ར་ཎི་སོགས་བརྗོད། ཧཱུྃ་བུྃ་ཨཱྃ་ཧྲཱིཿ  ཁྃ། བྷྲཱུྃ་ཧཱུྃ་ཧྲཱིཿ  ཏཱཾ། ཨྃ་ཨཱྃ། ཨི་ཨཱིཾ། ཨུྃ་ཨཱུྃ། ཨྃ་ཨཿ  ། མཻཾ་ཨོཾ་ཧཱུྃ་ཏྲཱྃ། ཨོཾ་མྃ་ཧྃ་ཧཱུྃ། ཨོཾ་ཨཽཾ། ཨེཾ་ཨཻཾ།རྀ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿ
ཨོཾ་ཨཱཿཧཱུྃ། གིས་ནང་མཆོད་དང་། ཨོཾ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏཱ་ས་པ་རི་ཝཱ་ར་རེ་རེའི་མགོར་སྦྱར་བའི་ཝཾ་སེ་བཛི་ནི་བཛྲ་པཱུ་ཛི་ཏེ་ཨཱཿཧཱུྃ། ཝཱི་ཎི་བཛི་ནཱི། མུརྫ་། མྲྀ་ཏངྒེ། པུཥྤེ།

༄༅། །དྷཱུ་པེ། ཨཱ་ལོ་ཀེ །གནྡྷེ་བཛི་ནཱི་བཛྲ་པཱུ་ཛི་ཏེ་ཨཱཿ   ཧཱུྃ་ཞེས་ཕྱག་རྒྱ་དང་བཅས་པའི་ཡིད་བྱུང་གི་མཆོད་པ་དང་། སླར་ཡང་རོལ་ཆེན་དང་བཅས་པས། སྟོང་པའི་སྙིང་པོར་ཕྱག་འཚལ་བསྟོད། །
རྟོག་པ་ཐམས་ཅད་ཡང་དག་སྤངས། །ཐམས་ཅད་མཁྱེན་པའི་ཡེ་ཤེས་ཚོགས། །ཡེ་ཤེས་སྐུ་ལ་ཕྱག་འཚལ་བསྟོད། །འགྲོ་བའི་མི་ཤེས་གཅོད་པ་ཅན། །དག་པའི་དེ་ཉིད་དོན་
སྟོན་མཛད། །བདག་མེད་ཆོས་ལས་བྱུང་བ་ཡི། །རྡོ་རྗེ་སེམས་དཔའ་ཕྱག་འཚལ་བསྟོད། །རྫོགས་སངས་རྒྱས་དང་བྱང་ཆུབ་སེམས། །ཕ་རོལ་ཕྱིན་པའི་ཡོན་ཏན་རྣམས། །
མགོན་པོ་ལས་ནི་རྟག་ཏུ་བྱུང་། །བྱང་ཆུབ་སེམས་ལ་ཕྱག་འཚལ་བསྟོད། །དཀོན་མཆོག་གསུམ་དང་ཐེག་ཆེན་དང་། །དེ་བཞིན་བརྟན་དང་འགྲོ་བ་དང་། །ཁམས་གསུམ་པོ་ནི་འདི་
དག་ཀུན། །འགྲོ་བའི་དཔའ་བོར་ཕྱག་འཚལ་བསྟོད། །ཡིད་བཞིན་ནོར་བུ་ལྟར་གྱུར་པའི། །འགྲོ་བའི་འདོད་པའི་དོན་བསྒྲུབ་ཕྱིར། །དཔལ་ལྡན་བདེ་གཤེགས་བཀའ་བཞིན་
མཛད༑ །སངས་རྒྱས་སྲས་པོར་ཕྱག་འཚལ་བསྟོད། །ཅེས་པས་བསྟོད། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་

སྩལ་དུ་གསོལ། ཧེ་རུ་ཀའི་ཡིག་བརྒྱ་ལན་གསུམ་དང་། མ་འབྱོར་པ་དང་སོགས་ཀྱིས་ནོངས་པ་བཟོད་པ་གསོལ། ཁུ་ཚུར་གཉིས་ཀྱི་མཐེའུ་ཆུང་སྦྲེལ། མཛུབ་མོ་བརྐྱངས་ཏེ་རྩེ་སྤྲད་པ་གཙུག་ཏོར་གྱི་ཕྱག་རྒྱ་སྤྱི་བོར་བཟློག་སྟེ། ཧཱུྃ་བཛྲ་
ཨུཏྟི་སྟ་གོན་གྱི་རྟེན་དང་བརྟེན་པར་བཅས་པའི་དཀྱིལ་འཁོར་པ་རྣམས་མདུན་གྱི་ནམ་མཁར་བྱོན་ཏེ་ཇི་སྲིད་སྤྱན་མ་དྲངས་ཀྱི་བར་དུ་བརྟན་པར་བཞུགས་ནས་བདག་དང་སེམས་ཅན་
ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། སླར་ཡང་ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་སོགས་ནས་ཤབྡ་
ཨཱཿཧཱུྃ། རོལ་ཆེན་མཐའ་སྡུག་མེད་པའི་ཁོངས་སུ། ཨོཾ་བཛྲ་གྷཎྜེ་ར་ཎི་ཏ་སོགས་བརྗོད། ཧཱུྃ་བུྃ་ཨཱྃ་ཧྲཱིཿ ཁྃ། བྷྲཱུྃ་ཧཱུྃ་ཧྲཱིཿ  ཏཱཾ། ཨཾ་ཨཱྃ་ཨིཾ་ཨཱིཾ་ཨུ་ཨཱུྃ་ཨྃ་ཨཿམོ་ཨོཾ་ཧཱུྃ་ཧཱུྃ། ཨོཾ་མཾ་ཧོ་ཧཱུྃ། ཨོཾ་ཨཽཾ། 
ཨེཾ་ཨཻཾ། རྀཾ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿ ཧཱུྃ་ཨོཾ་ཨཱཿ  ཧཱུྃ་ཞེས་པས་ནང་མཆོད་འབུལ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རེ་རེའི་མགོར་སྦྱར་བ་ཕྱག་རྒྱ་དང་བཅས། ཝཾ་སི་བཛི་ནཱི་བཛྲ་
པཱུ་ཛི་ཏེ་ཨཱཿཧཱུྃ། དེ་བཞིན་དུ། ཝི་ཎི་བཛི་ནཱི། མུརྫཱ། མྲྀ་ཏངྒེ། པཥྤེ། དྷུ་པེ། ཨཱ་ལོ་ཀེ །གནྡྷི་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཞེས་ཡིད་བྱུང་གིས་མཆོད་ནས། རྡོ་རྗེ་དྲིལ་བུས་མགོ་འདྲེན་གྱི་

༄༅། །རོལ་ཆེན་དང་བཅས་པས། མི་བསྐྱོད་རྡོ་རྗེ་ཡེ་ཤེས་ཆེ། རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་དབྱིངས་ལ་ཕྱག་འཚལ་
བསྟོད༑ །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་ཆེན་པོ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེར་ཕྱག་འཚལ་བསྟོད། །རིན་ཆེན་རྒྱལ་པོ་
རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་ཅིང་གོས་པ་མེད། །རྡོ་རྗེ་སྐུ་ལ་ཕྱག་འཚལ་བསྟོད། །རྡོ་རྗེ་མི་འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་
འཛིན༑ །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་
པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔའ་ཕྱག་འཚལ་བསྟོད། །ཞེས་གོང་ལྟར་ཕྱི་ནང་ཡིད་བྱུང་གིས་མཆོད་བསྟོད་བྱས་ལ། གཏོར་མགྲོན་རྟེན་ཡོད་པ་རྣམས་ལ་བརྟན་བཞུགས་དང་། མེད་པ་རྣམས་ལ། ཨོཾ་ཁྱེད་
ཀྱིས་སེམས་ཅན་དོན་ཀུན་མཛད་སོགས་དང་། བཛྲ་མུཿ  རྟེན་ལ་མ་བརྟེན་པའི་གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་ཛཿཧཱུྃ་

བྃ་ཧོཿ  རང་ལ་གཉིས་སུ་མེད་པར་ཐིམ། རང་གི་མིག་ཏུ་གཏི་མུག་རྡོ་རྗེ་མ་སོགས་ཀྱིས་བསྲུང་། དགེ་བ་འདི་ཡིས་ནམ་མཁའི་མཐའ་ཀླས་པའི་སོགས་ནས་དཀོན་མཆོག་གསུམ་གྱི་བཀྲ་ཤིས་
ཤོག་གི་བར་རྒྱུན་འདོན་ལྟར་བྱའོ། །སྟ་གོན་གྱི་མཆོད་གཏོར་དང་ཚོམ་བུ་དམན་མ་རྣམས་མཐའ་ནས་རིམ་བཞིན་བསྡུས་ལ་དཀྱིལ་འཁོར་གྱིས་དབུས་སམ། གཞན་དུ་སྟེགས་ཇི་ལྟར་རིགས་པར་མེ་ཏོག་སིལ་མ་བཀྲམ་པའི་སྟེང་དུ། དབུས་སུ་ཚོན་སྔོན་པོ་ལ་རྡོ་རྗེ་རྩེས་ཧཱུྃ། ཤར་དུ་དཀར་པོ་ལ་བུྃ། ལྷོར་སེར་པོ་ལ་ཨཱྃ། ནུབ་ཏུ་དམར་པོ་ལ་ཧྲཱིཿ། བྱང་དུ་ལྡང་གུ་ལ་ཁཾ། བྲིས་པ་རྣམས་བཞག །དེའི་སྟེང་དུ་ཚོན་སོ་སོའི་ཁ་དོག་དང་མཐུན་པའི་ཐིག་སྐུད་རྣམས་ཀྱང་བསྡོགས་ལ་བཞག །མདུན་དུ་ཉེར་སྤྱོད་ལྔ་སྒྲེང་
ཚར་དང་གཏོར་མ་གཅིག་བཤམ། སློབ་དཔོན་གྱིས་གཙོ་བོའི་ང་རྒྱལ་དྲན་པར་བྱས་ལ། ཐིག་ཚོན་བསང་སྦྱངས། སྟོང་པའི་ངང་ལས་རིགས་གཞན་བཞི་ལ་སྣ་ཚོགས་པདྨ་ཉི་མ་ཐོད་པའི་གདན། རྣམ་སྣང་ལ་སྣ་
ཚོགས་པདྨ་ཟླ་བ་ཐོད་པའི་གདན། དབུས་སུ་ཐིག་ཚོན་སྔོན་པོ་ཧཱུྃ་ལས་མི་བསྐྱོད་པ་ཞལ་གསུམ་ཕྱག་དྲུག་པ་སྐུ་དང་རྩ་ཞལ་སྔོན་པོ། གཡས་ཞལ་དཀར་བ། གཡོན་ཞལ་དམར་
བ༑ ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་འཁྱུད་ཅིང་སྙོམས་པར་ཞུགས་པའི་དགའ་བ་

༄༅། །དང་ལྡན་པ། གཡས་འོག་མ་གཉིས་ཀྱིས་རལ་གྲི་དང་ལྕགས་ཀྱུ། གཡོན་འོག་མ་གཉིས་ཀྱིས་ཐོད་པ་དང་ཞགས་པ་འཛིན་པ། ཤར་དུ་ཐིག་ཚོན་དཀར་པོ་
བུ་ལས་རྣམ་པར་སྣང་མཛད་དཀར་པོ་ཞི་བ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་འཁོར་ལོ་དང་དེས་ཡུ་བ་བྱས་པའི་དྲིལ་བུ། འོག་མ་གཉིས་ཀྱིས་ཐོད་པ་དང་ཞགས་
པ་འཛིན་པ། ལྷོར་ཐིག་ཚོན་སེར་པོ་ཨཱྃ་ལས་རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རྡོ་རྗེ་དང་ཐོད་པ། འོག་མ་གཉིས་ཀྱིས་ལྕགས་ཀྱུ་
དང་ཞགས་པ་འཛིན་པ། ནུབ་ཏུ་ཐིག་ཚོན་དམར་པོ་ཧྲཱིཿ  ལས་འོད་དཔག་མེད་དམར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་མདའ་གཞུ་འགེངས་ཤིང་། འོག་མ་
གཉིས་ཀྱིས་པདྨ་དང་ཞགས་པ་འཛིན་པ། བྱང་དུ་ཐིག་ཚོན་ལྗང་གུ་ཁྃ་ལས་དོན་ཡོད་གྲུབ་པ་ལྗང་གུ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རལ་གྲི་དང་དྲིལ་བུ།
འོག་མ་གཉིས་ཀྱིས་ལྕགས་ཀྱུ་དང་ཐོད་པ་འཛིན་པ། དེ་བཞིན་གཤེགས་པ་ལྔ་ཀའང་ཞལ་འཛུམ་བག་དང་བཅས་ཤིང་རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་

ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཞིང་། སྤྱི་བོར་རུས་
པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས། སྐུ་ཐམས་ཅད་ལ་ཐལ་ཆེན་གྱི་རྒྱ་སྟེ་ཕྱག་རྒྱ་དྲུག་
གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་སྟེ། །གར་གྱི་ཉམས་དགུ་དང་ལྡན་པ། །སྐྱིལ་
ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཞེས་བསྐྱེད་ནས། ནམ་མཁའི་སྟ་གོན་གྱི་ལྷ་ལ། དེ་བཞིན་གཤེགས་པ་རྣམས་ཀྱིས་
བདག་ལ་རྡོ་རྗེའི་ཐིག་ཚོན་སྩལ་དུ་གསོལ། ཞེས་པས་གསོལ་བ་བཏབ། རང་གི་མིག་གཡས་པ་མ་ལས་ཉི་མ། གཡོན་པ་ཊ་ལས་ཟླ་བ། མིག་འབྲས་གཉིས་ཧཱུྃ་ཡིག་འབར་བར་
གྱུར༑ མིག་གི་རྫི་མ་གྱེན་ཐུར་དུ་བརྡབ་ཅིང་། སྟ་གོན་གྱི་ལྷ་དང་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་ཐིག་ཚོན་རིགས་ལྔའི་རྣམ་པར་བྱོན་ཏེ་དམ་ཚིག་གི་ཐིག་ཚོན་ལ་

༄༅། །གཉིས་སུ་མེད་པར་ཐིམ། དེ་རྣམས་ཀྱི་མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། ནམ་མཁའི་ལྷ་རྣམས་ཀྱིས་ཨོཾ་བཛྲཱི་བྷ་ཝ་ཨ་བྷི་ཥིཉྩ་
ཧཱུྃ༑ ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རིགས་ལྔ་སོ་སོས་དབུར་བརྒྱན། ཐིག་སྐུད་ལ།
ཨོཾ་ཨཱཿ  ཨཾ་སྭཱ་ཧཱ། ཞེས་དང་། ཚོན་ལ། ཨོཾ་ཙི་ཏྲ་ས་མ་ཡེ་ཧཱུྃ་ཞེས་པ་བརྒྱ་རྩ་བརྒྱད་རེ་བཟླས། ཨོཾ་པཉྩ་ཀུ་ལ་ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ནས་ཤབྡ་ཨཱཿཧཱུྃ་བར། མི་བསྐྱོད་རྡོ་རྗེ་ཡེ་
ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་དབྱིངས་ལ་ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །
རྡོ་རྗེ་ཞི་བ་དགའ་ཆེན་པོ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའི་དྲི་མ་
མེད༑ །རང་བཞིན་དག་ཅིང་གོས་པ་མེད། །རྡོ་རྗེ་སྐུ་ལ་ཕྱག་འཚལ་བསྟོད། རྡོ་རྗེ་མི་འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་

ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །
རྡོ་རྗེ་སེམས་དཔར་ཕྱག་འཚལ་བསྟོད། །ཅེས་དང་། གཏོར་མ་ཆབ་ཀྱིས་བྲན་ཏེ། ཨོཾ་ཨཱཿཧཱུྃ་ལན་གསུམ་གྱི་བྱིན་གྱིས་བརླབ། གཡས་པ་མཆོག་སྦྱིན་གྱི་ཕྱག་རྒྱ་དང་བཅས། ཨོཾ་པཉྩ་ཀུ་ལ་ཨོཾ་ཨ་ཀཱ་རོ་སོགས་
ལན་གསུམ་གྱིས་ཕུལ། །གཡོན་པའི་མཐེབ་སྲིན་གྱིས་ཡི་གེ་རྣམས་བསུབས་ལ། དེ་བཞིན་གཤེགས་པ་རྣམས་ཞུ་བ་ལས་བྱུང་བའི་འོད་ཟེར་གྱི་ཕུང་པོའི་རང་བཞིན་གྱི་ཚོན་དུ་གྱུར། ཞེས་བརྗོད། དེ་
ནས་སྲད་བུ་རྣམས་ལག་པ་གཡོན་དུ་བཟུང་གཡས་པས་སྒྲུབ་གྲོགས་ལ། སྔོ། དཀར། སེར། དམར། ལྗང་རིམ་པ་བཞིན་སངས་རྒྱས་ཕན་ཚུན་དབྱེར་མེད་པར་བསྒོམ་ནས། ཨོཾ་ཨ་ནྱོ྅ནྱ་ཨ་ནུ་ག་ཏ་སརྦ་དྷརྨཱཿ  སྥ་ར་སྥ་
ར་ཨ་ནུ་པྲ་བི། སརྦ་དྷརྨཱཿ  ཨདྱ་རྟ་ཨ་ནུ་པྲ་བིཥྚ་སརྦ་དྷརྨཱཿ  ཞེས་ཚར་རེ་བརྗོད་ཅིང་གཏད་པ་སོ་སོར་བསྒྲིལ། དེ་ནས་ལྷན་ཅིག་ཏུ་བསྒྲིལ་བ་རྡོ་རྗེ་ལ་དཀྲིས་ཏེ་རིན་པོ་ཆེ་ལ་སོགས་པའི་སྣོད་དུ་བཞག་ལ། ཨོཾ་པཉྩ་ཀུ་
ལ༑ ཨོཾ་བཛྲ་པུཥྤེ་ནས། ཤབྡའི་བར་གྱིས་མཆོད་ཅིང་ལག་པས་རེག་ལ། ཨོཾ་སུ་ཏྲཾ་ས་མ་ཡ་མཱ་ཏི་ཀྲ་མ་ཧོ་ཧཱུྃ། ཞེས་བརྒྱ་རྩ་བརྒྱད་བཟླ་ཞིང་ནང་མཆོད་གཏོར་ལ། ཨོཾ་ཨཱཿ  ཧཱུྃ་ཞེས་བརྗོད་དོ། །དེ་ནས་ལངས་ཏེ་

༄༅། །ཨོཾ་སརྦ་སཾ་ཤོ་དྷ་ནི་སྭ་ཧཱ། ཞེས་དང་ལས་བུམ་གྱི་ཆུ་དཀྱིལ་འཁོར་གྱིས་གཞི་ལ་གཏོར། སློབ་དཔོན་གཙོ་བོའི་ང་རྒྱལ་གྱིས་དཀྱིལ་འཁོར་གྱི་ནུབ་ནས་ཤར་དུ་བལྟས་ཏེ། ཐིག་སྐུད་རྡོ་རྗེ་ལ་དཀྲིས་པ་གཡོན་པའི་
ཁུ་ཚུར་གྱིས་ལྟེ་བའི་ཐད་དུ་བཟུང་ནས། སྒྲུབ་གྲོགས་རྣམ་སྣང་གི་ང་རྒྱལ་འཛིན་པས་ཤར་ནས་ནུབ་ཏུ་བལྟས་པའི་ལག་ཏུ་ཛཿལན་གསུམ་བརྗོད་པས་བརྐྱང་ཞིང་། དེས་ཀྱང་ཛཿལན་གསུམ་བརྗོད་ཅིང་བླངས་ཏེ། ལྟེ་བའི་ཐད་དུ་བཟུང་། སློབ་
དཔོན་གྱིས། ཨོཾ་བཛྲ་སཱུ་ཏྲ་ས་མ་ཡ་མཱ་ཏི་ཀྲ་མ་ཧཱུྃ། ནམ་མཁར་བཞུགས་པའི་དེ་བཞིན་གཤེགས། །ཁྱེད་ཀྱིས་དོན་མཛད་དུས་འདི་ལགས། །ཐིག་སྐུད་སྒྲ་ཡིས་བསྐུལ་ནས་
ནི༑ །ཁྱེད་རྣམས་འདི་ནི་གཤེགས་སུ་གསོལ། །ཞེས་བརྗོད་ཅིང་གཡས་རྡོ་རྗེ་དང་བཅས་པས་སྟེང་ནས། འོག་ཏུ་གཅུས་ཏེ་ནམ་མཁའ་ལ་གྱེན་དུ་གདབ། དེ་ནས་སྒྲུབ་གྲོགས་ཀྱིས་ཀྱང་དེ་འདྲ་ལན་གསུམ་གདབ། ཡང་
སློབ་དཔོན་གྱིས་འོག་ནས་སྟེང་དུ་གཅུས་ཏེ་ས་ལ་གདབ་པའི་ཚུལ་ལན་གསུམ་བྱ། ཡང་སྒྲུབ་གྲོགས་ཀྱིས་ཀྱང་ལན་གསུམ་གདབ། འདེབས་ཚུལ་དེ་བཞིན་འོག་མ་རྣམས་ལའང་ཤེས་པར་བྱས་ལ། སློབ་དཔོན་གྱིས་རྡོར་དྲིལ་དང་བཅས་པས་
མཐེའུ་ཆུང་སྤྲེལ་བས་ཁུ་ཚུར་གཉིས་རྒྱབ་སྤྲད་དེ་ཐིག་སྐུད་སྤྱི་བོར་ཁྱེར་ནས་གཡས་སྐོར་གྱིས་སོང་སྟེ་དཀྱིལ་འཁོར་གྱི་ལྷོར་བསྡད། སྒྲུབ་གྲོགས་ཀྱིས་ཕྱག་རྒྱ་སོགས་སྔར་བཞིན་གྱིས་སློབ་དཔོན་དང་རྒྱབ་སྤྲད་དེ་སོང་ནས། བྱང་དུ་བསྡད་ནས་ཚངས་

ཐིག་གཉིས་པ། ཡང་སློབ་དཔོན་སོང་སྟེ་མེ་དང་སྒྲུབ་གྲོགས་དབང་ལྡན་དུ་གནས་པས་ཤར་གྱི་ལོགས་ཐིག །སློབ་དཔོན་གཡས་སྐོར་གྱིས་རླུང་དང་སྒྲུབ་གྲོགས་སྲིན་པོར་འགྲོ་བས་ནུབ་ཀྱི་ལོགས་ཐིག །སློབ་དཔོན་རླུང་དུ་བསྡད་བཞིན་པ་ལ་སྒྲུབ་
གྲོགས་དབང་ལྡན་དུ་སོང་སྟེ་བྱང་གི་ལོགས་ཐིག །སློབ་དཔོན་མེ་དང་སྒྲུབ་གྲོགས་སྲིན་པོར་སོང་སྟེ་ལྷོའི་ལོགས་ཐིག་གདབ་པ་འདི་རྣམས་ལ་རྒྱབ་འགྲོས་ངེས་པར་དགོས། དེ་ནས་རྒྱབ་འགྲོས་སྤངས་ཏེ་སློབ་དཔོན་མེར་གནས་བཞིན་པ་ལ། སྒྲུབ་
གྲོགས་རླུང་དུ་ནུར་བས་ཟུར་ཐིག་དང་པོ། སློབ་དཔོན་སྲིན་པོར་ནུར་ཞིང་སྒྲུབ་གྲོགས་དབང་ལྡན་དུ་ནུར་བས་ཟུར་ཐིག་གཉིས་པ་གདབ། སློབ་དཔོན་ནུབ་དང་སློབ་མ་ཤར་དུ་ནུར་ནས་ཐིག་སྐུད་བསྡུས་ཏེ་སྔར་བཞིན་རྡོ་རྗེ་ལ་དཀྲིའོ། །དེ་ལྟར་
བཏབ་པས་དཀྱིལ་འཁོར་དུ་ལམ་གྱི་གྲུབ་པར་བསམ་ཞིང་། དེའི་ཚེ་ཐིག་སྐུད་ཀྱི་སྒྲས་སངས་རྒྱས་ཐམས་ཅད་བསྐུལ་ཏེ་ནམ་མཁའི་གཏོས་ཁྱབ་པར་བྱོན་ནས་བྱིན་གྱིས་བརླབ་པར་བསམས་ལ་གདབ་བོ། །གོ་རིམ་སྡོམ་ནི། ནུབ་ཤར་ལྷོ་བྱང་མེ་
དབང་ལྡན། །རླུང་སྲིན་རླུང་དབང་མེ་སྲིན་པོ། །གཡས་སྐོར་རྒྱབ་འགྲོས་ཚངས་ལོག་གདབ། །མེ་རླུང་སྲིན་དབང་གཡས་སྐོར་དུ། །རྒྱབ་འགྲོས་སྤངས་ཏེ་ཟུར་ཟིག་གདབ། །ནུབ་ཤར་གནས་པས་ཐིག་སྐུད་བསྡུ། །ཉིས་གདབ་དང་པོ་
སློབ་དཔོན་དང་། །ཕྱི་མ་སློབ་མར་ཤེས་པར་བྱ། །ཞེས་པའམ་བློ་ལ་ངེས་པར་གལ་ཆེའོ། །དེ་ནས་སློབ་དཔོན་གྱིས་གཙུག་ཏོར་གྱི་ཕྱག་རྒྱ་སྤྱི་བོར་བཟློག་སྟེ། ཨོཾ་བཛྲ་བེ་ག་ཀྲ་མ་ཧོ། ཞེས་པས་ཡེ་ཐིག་གི་དཀྱིལ་འཁོར་ནམ་མཁའ་ལ་

༄༅། །བཏེགས་ལ་བྲིས་པའི་དབུས་སུ་ཞུགས་ཏེ། གཞི་བཅའ་ཞེས་པ་རྐང་པ་གཡས་པ་གཡོན་པའི་མདུན་ནས་བསྐོར་ཏེ་སྔར་ཤུལ་དུ་བཞག །གཡོན་པའང་གཡས་པའི་མདུན་ནས་བསྐོར་ཏེ། སྔར་ཤུལ་དུ་གཤིབས་པ་དང་།
ལག་པ་པད་སྐོར་སྔོན་དུ་འགྲོ་བས་རྡོ་རྗེ་སྙིང་ག་དང་དྲིལ་བུ་དཀུར་བརྟེན་ཏེ་ཧི་ཧི་ཞེས་པ་ལན་རེ་བརྗོད་ཅིང་ཁྲོ་བོའི་བལྟ་བས་སྒོ་བཞི་ལ་ཤར་ནས་གཡས་བསྐོར་དུ་བལྟས་པས་སྒོ་རྣམས་བྱེ་བར་བསམ། སྒོ་བཞིའི་ཐད་ཀྱི་རྩ་ཐིག་རྣམས་རྡོར་དྲིལ་
འཛིན་བཞིན་པའི་གུང་མཛུབ་གཉིས་གྱིས་དྲི་བཟང་གི་ཆུ་བླངས་ཏེ་ཕྱིས་ལ། ཐར་པ་དང་ཐམས་ཅད་མཁྱེན་པའི་གེགས་སུ་གྱུར་པ་ཐམས་ཅད་དབྱི་བར་བགྱིའོ། །ཞེས་བརྗོད་དོ། །དེ་ནས་སློབ་དཔོན་དཀྱིལ་
འཁོར་གྱི་དབུས་སུ་ཁ་ཤར་དུ་ཕྱོགས་པས་འདུག་ལ། ཆོས་དབྱིངས་འདི་ནི་དག་པ་སྟེ། །སེམས་ཅན་ཁམས་ནི་གྲོལ་བྱེད་པ། །དེ་བཞིན་གཤེགས་པ་ཀུན་གྱི་གནས། །རྣམ་སྣང་མཛད་
རྒྱལ་བདག་ཅེས་པའི། །ཚོན་གྱི་ལས་ནི་ཡང་དག་བརྩམ། །ཨོཾ་ཙི་ཏྲ་མཱ་ཏི་ཀྲ་མ་ས་མ་ཡེ་ཧཱུྃ། ཞེས་བརྗོད་ཅིང་གཞལ་ཡས་ཁང་ཕྱི་མའི་དབང་ལྡན་ནས་སྒོ་ཚད་གཅིག་གི་བར་ལ་གཡོན་པའི་མཐེབ་སྲིན་
གྱིས་ཚོན་བླངས་ལ་ནང་ནས་རིམ་པ་བཞིན། སྔོ་ལྗང་དམར་སེར་དཀར་བའི་རྩིག་པ་ལྔ་བྲིས་ནས་ཐོད་པའམ་ཏིང་གིས་བཀབ་པའི་སྟེང་རྡོ་རྗེས་མནན་ལ། ཨོཾ་བཛྲ་པུཥྤེ་ཨཱཿ  ཧཱུྃ་སོགས་ལྔས་མཆོད། དབུས་ཀྱི་ཕུར་ཁུང་ཡོད་ན་འོག་ནས་རིམ་

བཞིན་དཀར་སེར་དམར་ལྗང་སྔོན་པོས་དགང་ངོ་། །སློབ་དཔོན་ཕྱིར་ཐོན་ལ་སྒྲུབ་གྲོགས་རྣམས་ཀྱིས་ཅི་བདེར་བྲི། ཚོན་གྱི་ཁ་དོག་ནི། རྡོ་རྗེའི་གདུང་ཟླུམ་དང་ཐལ་གདུང་བཞི་གཞི་སྔོན་པོ་ལ་རྡོ་རྗེ་རྩེ་གསུམ་པ་སེར་པོས་མཚན་པ། དབུས་ཀྱི་རེ་མིག་
གི་ནང་སྔོན་པོ། རེ་མིག་གཞན་རྣམས་དང་། དཀྱིལ་འཁོར་གསུམ་ཀའི་ལྷ་སྣམ་རྣམས་ཤར་དཀར་ལྷོ་སེར་ནུབ་དམར་བྱང་ལྗང་བ། ནང་མའི་རྩིག་པ་དཀར་པོ། བར་མའི་ཕྱི་ནས་རིམ་བཞིན་སྔོ་དཀར་དམར། ཕྱི་མའི་ཕྱི་ནས་རིམ་བཞིན་དཀར་
སེར་དམར་ལྗང་སྔོན་པོ་བྱ། གཞན་ཐམས་ཅད་སྤྱི་དང་མཐུན་པར་བྲི། ལྷ་གནས་རྣམས་སུ་སོ་སོའི་ས་བོན་ནམ། གཡས་ཀྱི་ཕྱག་མཚན་འོད་ཟེར་ཕྲེང་བས་བརྒྱན་པ་བྲི་བར་གསུངས་ཀྱང་། དེང་སང་སྐུ་མདོག་དང་མཐུན་པའི་ཚོན་ཕུང་རེ་མཛད་པ་
ཤས་ཆེ། དེ་ལྟར་བྲི་བ་ཡོངས་སུ་རྫོགས་ནས་སློབ་དཔོན་གྱིས་ཡང་ཡང་བརྟགས་ལ་ནོར་བ་རྣམས་བཅོས་ཤིང་དག་པར་བྱས་ནས། ཐིག་སྐུད་དང་ཚོན་ལྷག་མ་རྣམས་ལ། སྔར་བཞིན་མཆོད་བསྟོད་བྱས་ཤེས་གསུངས་པས་དེའི་ཚུལ་ནི། ཨོཾ་པཉྩ་ཀུ་
ལ་ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ནས་ཤབྡ་ཨཱཿཧཱུྃ་བར། མི་བསྐྱོད་རྡོ་རྗེ་ཡེ་ཤེས་ཆེ། རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་
རྗེ་དབྱིངས་ལ་ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་ཆེན་པོ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེར་ཕྱག་འཚལ་

༄༅། །བསྟོད༑ །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའི་དྲི་མ་མེད། །རང་བཞིན་དག་ཅིང་གོས་པ་མེད། །རྡོ་རྗེ་སྐུ་ལ་ཕྱག་འཚལ་བསྟོད། །རྡོ་
རྗེ་མི་འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་
རྒྱས༑ །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔར་ཕྱག་འཚལ་བསྟོད། །ཅེས་དང་། ཨོཾ་ཨཱཿ  ཧཱུྃ་བཛྲ་མུས་སྟ་གོན་གྱི་
ལྷའི་ཐུགས་ཀར་གཤེགས་སུ་གསོལ། ཡེ་ཤེས་ཀྱི་ཐིག་སྔར་ནམ་མཁར་བཏེག་པ་དེ་ཉིད་ཀྱང་ཛཿཧཱུྃ་བྃ་ཧོཿ  ས་རྡུལ་ཚོན་གྱི་དཀྱིལ་འཁོར་ལ་བསྟིམ་པར་བྱའོ། །དཀྱིལ་འཁོར་གྱི་
ཁོར་ཡུག་ཏུ་དྲི་བཟང་གིས་བྱུག །ཤོག་སྒོར་ལ་སོགས་པས་བསྐོར། མེ་རིའི་ཕྱི་རོལ་ཏུ་མེ་ནས་སྲིན་པོའི་བར་ཆུ་བཞི་གཡས་སྐོར་དང་། དབང་ལྡན་ནས་རླུང་གི་བར་ཉེར་སྤྱོད་ལྔ་གཡོན་སྐོར་དུ་བཤམ། དེའི་ནང་དུ་སྒོས་མཆོད་སྟ་གོན་ལས་མི་
ཉུང་བར་བཤམ། ཤར་གྱི་གཡས་ངོས་སུ་ཤིང་འབྲས་སྣ་ཚོགས་དང་། གཡོན་ངོས་སུ་ལྕགས་ཀྱུ་ལྔའི་གཟུགས་བརྙན་བག་ཟན་ལས་བཅོས་པ་དང་། གཏོར་མ་རྣམས་ཀྱང་སྔར་བཞིན་བཤམ་མོ། །སྔོན་འགྲོ་གཏོར་མ་དང་། ཕྱི་རོལ་པ་ལ་

དགོས་པའི་ཙནྡན་དཀར་དམར་གྱི་ཕྱེ་མ་དང་། གཏོར་མ། ཏིང་ལོ། ལྷ་བཤོས་བཅས་དང་། སློབ་མ་དབང་བསྐུར་བྱེད་ན། སྟོད་གཡོགས། སྨད་གཡོགས། གཙུག་ཏོར་བཅས་དང་། མིག་རས་མེ་ཏོག །དབུ་རྒྱན། རྡོར་དྲིལ་
རྣམས་སློབ་མའི་གྲངས་མཉམ་དང་། །ཐུན་མོང་དུ་དམ་བཞག་གི་ཆུ། སྦྱང་བའི་ཡོ་བྱད། ཉེར་སྤྱོད། མིག་ཐུར་མེ་ལོང་། མདའ་གཞུ། འཁོར་ལོ། དུང༌། པུ་ཏི། བདུད་རྩི། རིགས་དྲུག་གི་མཆོད་པ་སོགས་འདུ་བྱའོ། །བུམ་པ་
འབུལ་བ་ནི། སྤྲོ་ན་སྔར་བཞིན་བུམ་པ་བསྐྱེད་བཟླས་བྱ། མ་གྲུབ་ནའང་། ལས་ཀྱི་རྡོ་རྗེས་ལས་བུམ་ཐོགས་ནས་བདུད་རྩི་འཁྱིལ་པའི་སྔགས་བཟླ་ཞིང་། དེའི་ཆུས་ཕྱོགས་ཀུན་ཏུ་གཏོར། སློབ་དཔོན་གྱིས་རྣམ་རྒྱལ་བུམ་པ་བཟུང་ནས་གཙོ་
བོའི་སྔགས་བཟླས་བཞིན་དུ་རོལ་མོ་དང་བཅས་པས་དཀྱིལ་འཁོར་ལ་ལན་གསུམ་དུ་བསྐོར་ཏེ། ཤར་ཕྱོགས་ནས་གཙོ་བོའི་སྔགས་ལན་བདུན་དང་། འཁོར་གྱི་སྔགས་རྣམས་ལན་རེ་བཟླས་ལ་ལྷ་གནས་རྣམས་སུ་འབུལ་ཚུལ་ཙམ་བྱས་ལ།
བདག་ལ་དངོས་གྲུབ་ཐམས་ཅད་སྩལ་དུ་གསོལ། ཞེས་བརྗོད་དེ་ཤར་དུ་བུམ་གདན་གྱི་སྟེང་དུ་བཞག་ལ་བདུག་པས་བདུག །ལས་བུམ་ལ། ན་མས་མན་བུདྷེ་བྷོ། ན་མོ་བཛྲ་ཀྲོ་དྷ་ཡ། མ་ཧཱ་
དཾ་ཥྚོཏྐ་ཊ་བྷེ་ར་ཝཱ་ཡ་བཛྲ་སནྟོ་ཧ་དརྦ་ཡ་ཨ་མྲྀ་ཏ་ཀུཎྜ་ལི་ཧཱུྃ་ཕཊ། ཞེས་རང་སྔགས་ཀྱི་མཐར། བགེགས་རྣམས་བཟློག་པའི་ཕྲིན་ལས་མཛད་དུ་གསོལ། ཞེས་བརྗོད་ལ། དབང་ལྡན་

༄༅། །དུ་བཞག་སྟེ་གུ་གུལ་གྱིས་བདུག་གོ །རས་བྲིས་ལ་བརྟེན་པ་ཡིན་ན་ཐིག་ཚོན་བྱིན་རླབས་མན་ཆད་དོར་ལ་ཚོམ་བུའི་ཤུལ་དུ་འདིའི་རས་བྲིས་རབ་གནས་ཅན་ཞལ་ཤར་དུ་ཕྱོགས་བར་བཀྲམ་ལ་མཆོད་པ་རྣམས་གྲུ་བཞིར་བཤམ་
པར་མཛད་དོ། །གང་ལྟར་ཡང་དངོས་གཞིའི་ཆོ་ག་ལ། སྔོན་འགྲོ་བདག་གི་རྣལ་འབྱོར། དངོས་གཞི་དཀྱིལ་འཁོར་སྒྲུབ་ཅིང་མཆོད་པ། རྗེས་ལྷག་ཆད་ཁ་བསྐང་བ་གསུམ་གྱི་དང་པོ་ནི། དཔོན་སློབ་རྣམས་སྟན་ལ་འཁོད་ནས། སྔོན་
འགྲོའི་གཏོར་མ། གནས་ཡོ་བྱིན་བརླབ། ཞུ་འབུལ། སྐྱབས་འགྲོ་ནས་དག་པ་དྲན་པའི་བར་གྱི་བདག་བསྐྱེད་རྣམས་སྟ་གོན་གྱི་སྐབས་ལྟར་བྱས་ལ། རང་གཙོ་བོ་ཡབ་ཡུམ་གྱི་ང་རྒྱལ་གྱིས་མཆོད་པ་རྣམས་ཀྱང་བྱིན་གྱིས་བརླབས་ལ་
བཞག་གོ །དངོས་གཞི་དཀྱིལ་འཁོར་སྒྲུབ་པ་ལ། རྡུལ་ཚོན་ནམ་རས་བྲིས། ཨོཾ་བཛྲ་ཨམྲྀ་ཏ་སོགས་ཀྱིས་བསང་། ཨོཾ་ཤཱ་ནྱ་ཏཱ་སོགས་ཀྱིས་སྦྱངས། སྟོང་པའི་ངང་ལས་སྐད་ཅིག་གིས་ནམ་མཁའི་དབྱིངས་
སུ་སེམས་ཀྱི་སྣང་བ་ལས་བྱུང་བའི་ཧཱུྃ་ཡྃ་ཧཱུྃ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་མཆོག་མ་གཉིས་ཀྱི་ངོས་སུ་གཡོ་བའི་བ་དན་གྱིས་མཚན་པ། དེའི་སྟེང་
དུ་ཧཱུྃ་རཾ་ཧཱུྃ་ལས་མེའི་དཀྱིལ་འཁོར་དམར་པོ་གྲུ་གསུམ་རྩེ་མོ་ཐུར་དུ་བསྟན་པ་འབར་བས་མཚན་པ། དེའི་སྟེང་དུ་ཧཱུྃ་བྃ་ཧཱུྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་

པ་ཆུས་གང་བས་མཚན་པ། དེའི་སྟེང་དུ་ཧཱུྃ་ལཾ་ཧཱུྃ་ལས་སའི་དཀྱིལ་འཁོར་སེར་པོ་གྲུ་བཞི་བ་ཟུར་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་ཧཱུྃ་སུྃ་ཧཱུྃ་ལས་
རིན་པོ་ཆེ་སྣ་བཞིའི་རང་བཞིན་གྱི་རིའི་རྒྱལ་པོ་ལྕོག་བརྒྱད་དང་ལྡན་པ། དེའི་སྟེང་དུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་དབུས་སུ་ཧཱུྃ་མཐིང་ནག་ལས་
བྱུང་བའི་སྣ་ཚོགས་རྡོ་རྗེ་རྩེ་མོ་ཉི་ཤུ་པ། ར་རྣམས་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་གིས་མཚན་པ། དེ་ལས་འོད་
ཟེར་ཕྱོགས་བཅུར་འཕྲོས་པས་རྡོ་རྗེ་ནག་པོ་གདེངས་པ། འགྲེང་བུར་གྱུར་པ་བར་མཚམས་མེད་པའི་ར་བ་དང་། ཡང་ཧཱུྃ་ལས་འོད་འཕྲོས་པས་སྟེང་ཕྱོགས་སུ་རྡོ་རྗེའི་
གུར༑ ར་བ་དང་གུར་ལས་འོད་འཕྲོས་པས་འོག་རྡོ་རྗེའི་ས་གཞི། ར་བའི་ཕྱི་རོལ་དུ་བསྐལ་པ་འཇིག་པའི་དུས་ཀྱི་མེ་དང་མཚུངས་པའི་ཡེ་ཤེས་ཀྱི་མེ་ཁ་དོག་ལྔ་འབར་
བས་བསྐོར་བར་གྱུར། ཨོཾ་རཀྵ་རཀྟ་ཧཱུྃ་ཧཱུྃ་ཧཱུྃ་ཕཊ། ལན་གསུམ། སྲུང་བའི་འཁོར་ལོའི་ནང་དུ་ཨེ་ལས་ཆོས་ཀྱི་འབྱུང་གནས་ཕྱོགས་ཀུན་ནས་གྲུ་གསུམ་པ་གདེངས་ཀ་ཆེ་བ་

༄༅། །གྱེན་དུ་ཕྱོགས་པ་ཕྱི་དཀར་ལ་ནང་དམར་བ་རྩ་བ་ཕྲ་བ་ཐུར་ལ་ཟུག་པ་ཡངས་ཤིང་རྒྱ་ཆེ་བའི་ནང་དུ། བུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་
ཡས་ཁང་པ། སུམ་རིམ་གྱི་ཕྱི་མ་རིན་པོ་ཆེ་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ། བར་མ་ལ་རིན་པོ་ཆེ་སྔོ་དཀར་དམར་བའི་རྩིག་པ་རིམ་པ་
གསུམ་དང་ལྡན་པ། ནང་མ་ལ་རིན་པོ་ཆེ་དཀར་པོའི་རྩིག་པ་རིམ་པ་གཅིག་དང་ལྡན་པའོ། །གསུམ་ཀའང་གྲུ་བཞི་པ་སྒོ་བཞི་པ། རྩིག་པ་རྣམས་ཀྱི་སྟེང་ན་རིན་པོ་
ཆེའི་ཕ་གུ་སེར་པོ་ལ་དྲ་བ་དང་དྲ་བ་ཕྱེད་པ་འཕྱང་བ། ཕ་གུའི་སྟེང་ན་མདའ་ཡབ་དང་པུ་ཤུས་མཛེས་པར་བྱས་པ། གཞལ་ཡས་ཁང་ནང་མ་ལ་ཀ་བ་བརྒྱད་དང་ལྡན་
ཞིང་༑ སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་པས་དབུས་ཕྱུར་བུར་གྱུར་པའི་རྩེ་མོར་རྡོ་རྗེ་དང་ནོར་བུ་རིན་པོ་ཆེའི་ཏོག་གིས་མཛེས་པར་བྱས་པ། ཆེས་མཐོ་
ཞིང་ཡངས་པའི་སྒོ་བཞིའི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་དབུས་སུ་ཆོས་ཀྱི་འཁོར་ལོ། སྟེང་དུ་གདུགས། གཡས་

གཡོན་དུ་རི་དྭགས་ཕོ་མོ་མིག་གྱེན་དུ་ལྟ་བ་དང་བཅས་པ། གཞན་ཡང་གོས་དང་འཕན་དང་མེ་ཏོག་གི་ཕྲེང་བ་དང་། ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་
ཡུ་བ་ཅན་ལ་སོགས་པ་རྒྱན་དུ་མས་བརྒྱན་པ། རྩིག་པའི་རྩ་བའི་ཕྱི་རོལ་ན་འདོད་ཡོན་གྱི་སྣམ་བུ་དམར་པོ་ལ་པི་ཝང་མ་ལ་སོགས་པ་མཆོད་པའི་ལྷ་མོ་ཕྱོགས་རེར་བཞི་བཞི་
སྟེ་བཅུ་དྲུག་འཛུམ་པའི་བཞིན་ལ་མཛེས་པའི་རྒྱན་གྱི་སྤྲས་ཤིང་། ལག་ན་རང་རང་གི་མཆོད་རྫས་ཐོགས་པས་དཀྱིལ་འཁོར་ལ་མཆོད་པར་བྱེད་པ། སྒོ་དང་སྒོ་ཁྱུད་དང་གྲྭ་
རྣམས་སུ་ཟླ་བ་ཕྱེད་པ་ལ་གནས་པའི་རྡོ་རྗེ་རིན་པོ་ཆེས་སྤྲས་པ། རྒྱ་དང་ཚད་ཡོངས་སུ་མ་ཆད་པའི་ཡེ་ཤེས་ཀྱི་སྣང་བར་ལས་གྲུབ་ཅིང་རང་བཞིན་གྱིས་འོད་གསལ་བའི་
གཞལ་ཡས་ཁང་པར་གྱུར། དེའི་ཕྱི་རོལ་རྡོ་རྗེའི་ར་བའི་ནང་དུ་དུར་ཁྲོད་ཆེན་པོ་བརྒྱད། དེ་དག་ན་ཡོད་པའི་ཤིང་ཆེན་པོ་བརྒྱད། ཤིང་དེ་དག་གི་རྩ་བ་ན་གནས་པའི་
ཕྱོགས་སྐྱོང་བ་ཆེན་པོ་བརྒྱད། དེ་དག་གི་ནམ་མཁའ་ལ་གནས་པའི་སྤྲིན་ཆེན་པོ་བརྒྱད། སྤྲིན་དེ་དག་ལ་གནས་པའི་ཀླུ་ཆེན་པོ་བརྒྱད། ཤིང་གི་རྒྱལ་པོའི་ཡལ་ག་

༄༅། །ལ་གནས་པའི་ཞིང་སྐྱོང་བ་ཆེན་པོ་བརྒྱད། གཞན་ཡང་དེ་བཞིན་གཤེགས་པའི་མཆོད་རྟེན་བརྒྱད། ཐུགས་རྗེའི་ཆུ་བརྒྱད། ཡེ་ཤེས་ཀྱི་མེ་བརྒྱད། །
གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། རོ་མགོ་བོ་བཅད་པ་དང་། དཔྱངས་པ་དང་། བསྙལ་བ་དང་། གསལ་ཤིང་གིས་ཕུག་པ། མགོ་བོ་དང་།
ཀེང་རུས་དང༌། ཅེ་སྤྱང་དང་། ཁུ་དང་། འུག་པ་དང་། བྱ་རྒོད་དང་། རོ་ལངས་རྣམས་ཕོ་ཞེས་བྱ་བའི་སྒྲ་སྒྲོགས་པར་བྱེད་པ། གནོད་སྦྱིན་དང་། སྲིན་པོ་དང༌།
ཡི་དྭགས་དང་། ཤ་ཟ་དང་། སྨྱོ་བྱེད་དང་། བརྗེད་བྱེད་དང་། གདོན་དང་། མཁའ་འགྲོ་དང༌། མཁའ་འགྲོ་མ་དང་། སྒྲུབ་པ་པོ་རྣམས་དང་བཅས་པས་ཡོངས་
སུ་གང་བའི་དུར་ཁྲོད་བརྒྱད་ཀྱིས་ཡོངས་སུ་བསྐོར་བར་བསམས་ལ། དེ་ལྟ་བུའི་གཞལ་ཡས་ཁང་པའི་སྟེང་འོག་ཐམས་ཅད་ཤར་དཀར། ལྷོ་སེར། ནུབ་དམར། བྱང་ལྗང་།
དབུས་སྔོ་བ། དཀྱིལ་འཁོར་ནང་མའི་དབུས་སུ་ལྷ་སྣམ་གྲུ་བཞི་པའི་ལྟེ་བར་རྡོ་རྗེའི་ཕྲེང་བ་དང་། འོད་ཟེར་ལྔའི་ཕྲེང་བས་ཡོངས་སུ་བསྐོར་བའི་རེ་མིག་དགུའི་དབུས་སུ་

སྣ་ཚོགས་པདྨ་དང་ཉི་མ་ལ་ཐོད་པའི་གདན། རྣམ་སྣང་དང་སྤྱན་མ་ལ་སྣ་ཚོགས་པདྨ་དང་ཟླ་བ་ཐོད་པའི་གདན་རེ་རེ། གཞན་རྣམས་ལ་པདྨ་ཉི་མ་ཐོད་པའི་གདན། དཀྱིལ་།
འཁོར་དང་པོའི་སྒོ་མཚམས་བརྒྱད། བར་པའི་གནས་བདུན་དང་མཚམས་རྣམས་སུ་པདྨ་དང་ཟླ་བའི་གདན་རེ་རེ། བར་པའི་ལྷོ་སྒོའི་གཡས་ཕྱོགས་དང་དཀྱིལ་འཁོར་ཐ་
མའི་སྒོ་མཚམས་བརྒྱད་དུ་སྣ་ཚོགས་པདྨ་དང་ཉི་མའི་གདན་རེ་རེ་ཞེས་ལྷ་སྟ་གོན་གྱི་སྐབས་བཞིན་བྱ། རང་ཉིད་དཀྱིལ་འཁོར་གྱི་ཤར་ཕྱོགས་ཀྱི་སྒོ་ཁང་དུ་རྡོ་རྗེ་སེམས་དཔའ་ཡབ་ཡུམ་
དུ་གསལ་བའི་ཐུགས་ཀ་ནས་ཡི་གེ་ཧཱུྃ་གཅིག་ཆད་དེ་དཀྱིལ་འཁོར་གྱི་དབུས་ཀྱི་གདན་གྱི་སྟེང་དུ་འཁོད་པ་ནི། རང་གི་སེམས་སོ་སོར་རྟོག་པ་གང་གི་ཡང་ངོ་བོར་མ་གྲུབ་ཅིང་། །
རྟག་པ་དང་རྟོག་པའི་དྲི་མ་ལས་གྲོལ་བར་གྱུར། ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི། རང་གི་སེམས་སངས་རྒྱས་ཀྱི་མཚན་བཟང་པོ་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི།
ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོཾ་ཨཽ། ཨཾ་ཨཿ   ཚར་གཉིས། ཞུ་བ་ལས་ཟླ་བའི་དཀྱིལ་འཁོར་དང་པོ་གྲུ་གསུམ་དཀར་པོ་ཨཱ་ལིས་མཚན་པ་མེ་ལོང་ལྟ་བུའི་ཡེ་

༄༅། །ཤེས༑ དེའི་སྟེང་དུ་དེ་གསལ་བར་བྱེད་པའི་བྱང་ཆུབ་ཀྱི་སེམས་རང་བཞིན་གྱིས་འོད་གསལ་བར་གྱུར། ཨོཾ་བོ་དྷི་ཙིཏྟ་ཨུཏྤ་ད་ཡཱ་མི། རང་གི་སེམས་
དཔེ་བྱད་བཟང་པོ་བརྒྱད་ཅུའི་ངོ་བོ། ཀ་ཁ་ག་གྷ་ང་། ཙ་ཚ་ཛཿ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་
ལ་ཝ་ཌ་ལྷ། ཚར་གཉིས། ཞུ་བ་ལས་ཟླ་བའི་དཀྱིལ་འཁོར་གཉིས་པ་གྲུ་གསུམ་འོད་ཟེར་དམར་པོ་འཕྲོ་ཞིང་ཀཱ་ལིས་མཚན་པ་མཉམ་པ་ཉིད་ཀྱི་ཡེ་ཤེས། ཨོཾ་ཏིཥྛ་བཛྲ།
དེའི་སྟེང་དུ་དེ་དག་བརྟན་པར་བྱེད་པ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་པས་སོ་སོར་རྟོག་པའི་ཡེ་ཤེས། ཨོཾ་བཛྲ་ཨཱཿཏྨ་ཀོཉཧྃ། རྡོ་རྗེ་དེ་ལས་རྡོ་
རྗེ་ཕྲ་མོ་ནས་འབྲས་ཙམ་དཔག་ཏུ་མེད་པ་འཕྲོས། ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ཕོག་པས་དེ་རྣམས་རྡོ་རྗེ་དབྱིངས་དེར་ཞུགས་པར་གྱུར་པ་ནི་བྱ་བ་
གྲུབ་པའི་ཡེ་ཤེས། ཨོཾ་ཡ་ཐཱ་སརྦ་ཏ་ཐཱ་ག་ཏ་སྟ་ཐཱ་ཨ་ཧྃ། ཡེ་ཤེས་ཐམས་ཅད་ཡོངས་སུ་རྫོགས་པའི་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོར་གྱུར་པ་ནི། དབུས་སུ་བཅོམ་

ལྡན་འདས་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ་སྐུ་དང་རྩ་ཞལ་ཟླ་བ་ལྟར་དཀར་ཞིང་ཆུ་ཤེལ་ལྟར་དངས་པ་ནོར་བུ་རིན་པོ་ཆེ་ལྟར་འོད་ཟེར་སྣ་ཚོགས་
པ་འཕྲོ་བ། གཡས་ཞལ་ཨིནྡྲ་ནཱི་ལ་ལྟར་སྔོ་ཞིང་། གཡོན་ཞལ་པདྨ་རཱ་ག་ལྟར་དམར། ཞལ་རེ་རེ་ལའང་སྤྱན་གསུམ་གསུམ་དང་ལྡན་ཞིང་ཞལ་འཛུམ་པ་དང་
བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་འཁྱུད་ཅིང་སྙོམས་པར་ཞུགས་པའི་དགའ་བ་དང་ལྡན་པ། གཡས་གཉིས་
ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་ཐོད་པ་དང་ཞགས་པ་འཛིན་པ། རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་
དང་༑ དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཞིང་། སྤྱི་བོར་རུས་པའི་འཁོར་ལོ། རྣ་བ་
ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་དྲུག །རྐེད་པ་ལ་སྐེ་རགས། སྐུ་ཐམས་ཅད་ལ་ཐལ་ཆེན་གྱི་རྒྱ་སྟེ། ཕྱག་རྒྱ་དྲུག་གིས་མཛེས་

༄༅། །པར་བྱས་པ། སྒེག་པ་དཔའ་བ་མི་སྡུག་པ། དགོད་པ་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་སྟེ། །གར་གྱི་ཉམས་དགུ་དང་ལྡན་པ། །
སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡུམ་གྱི་མཁའ་མི་དམིགས་པའི་ངང་ལས་ཨཱཿལས་པདྨ་དམར་པོ་
འདབ་མ་བརྒྱད་པ་ཟེའུ་འབྲུ་ལ་ཨཱཿས་མཚན་པ། ཡབ་ཀྱི་གསང་གནས་མི་དམིགས་པའི་ངང་ལས་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་གིས་མཚན་པ། ༀ་པདྨ་སུ་ཁ་དྷ་ར་མ་ཧཱ་རཱ་ག་
སུ་ཁན་ད་ཙ་ཏུ་རཱུ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀརྻཾ་ཀུ་རུ་ཥཱ་མེ། ༀ་བཛྲ་མ་ཧཱ་དྭེ་ཥ་ཙ་ཏུ་རཱ་ནནྡ་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་ཐ་ཧཱུྃ་ཧཱུྃ་ཧཱུྃ་ཀརྻཾ་ཀུ་རུ་ཥྭ་མེ། ཐབས་ཤེས་རབ་
སྙོམས་པར་ཞུགས་པའི་སྒྱུ་མ་བདེ་བའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། ཞལ་དུ་ཞུགས་ཐུགས་ཀར་རྗེས་སུ་ཆགས་པའི་མེས་ཞུ། སྐུའི་
དབྱིངས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་བབས་པ་ལས་ཐིག་ལེ་སུམ་ཅུ་སོ་དྲུག་ཏུ་གྱུར། དེ་ལས། བུྃ་ཨཱྃ་ཧྲཱིཿ  ཁྃ། ཧཱུྃ་ཧཱུྃ་ཧྲཱིཿ  ཏཱྃ། ཨྃ་ཨཱ། ཨི་ཨཱི། ཨུྃ་ཨཱིཾ །

ཨཾ་ཨཿ   མཻ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེཾ་ཨཻ། རྀཾ་རཱྀཾ། ལྀཾ་ལཱྀཾ། ཛཿཧཱུྃ་བྃ་ཧོཿ ཞེས་པའི་ས་བོན་གྱི་ཡི་གེར་གྱུར། ཧཱུྃ་ཞེས་པས་ཡུམ་གྱི་མཁའ་ནས་ཡབ་ཀྱི་
ཐུགས་ཀར་དྲངས། ཐུགས་ཀའི་ས་བོན་བུྃ་ལས་འཁོར་ལོ་བུྃ་གྱིས་མཚན་པ་ལས་རྣམ་པར་སྣང་མཛད་དཀར་པོ་ཞི་བ་ཞལ་གཅིག་ཕྱག་བཞི་པ་ཐུགས་ཀ་ནས་ཕྱིར་སྤྲོས།
སེམས་ཅན་གྱི་དོན་བྱས་ཚུར་འདུས་ཤར་གྱི་རེ་མིག་གི་པད་ཟླ་ལ་གནས་པའི་ཐོད་པའི་གདན་ལ་འཁོད་པ་ནི། རྣམ་པར་སྣང་མཛད་དཀར་པོ་ཞི་བ་ཞལ་གཅིག་ཕྱག་བཞི་
པ་དང་པོ་གཉིས་ཀྱིས་འཁོར་ལོ་དང་། དེས་ཡུ་བ་བྱས་པའི་དྲིལ་བུ། འོག་མ་གཉིས་ཀྱིས་ཐོད་པ་དང་ཞགས་པ་འཛིན་པ། ཨཱྃ་ལས་རིན་པོ་ཆེ་ཨཱྃ་གིས་མཚན་པ་ལས་
རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་ལྷོའི་རེ་མིག་གི་པད་ཉི་ལ་གནས་པའི་ཐོད་པའི་
གདན་ལ་འཁོད་པ་ནི། རིན་ཆེན་འབྱུང་ལྡན་སེར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རྡོ་རྗེ་དང་ཐོད་པ། འོག་མ་གཉིས་ཀྱིས་ལྕགས་ཀྱུ་དང་ཞགས་པ་

༄༅། །འཛིན་པ། ཧྲཱིཿ  ལས་པདྨ་ཧྲཱིཿ   ས་མཚན་པ་ལས་འོད་དཔག་མེད་དམར་པོ་ཞལ་གཅིག་ཕྱག་བཞི་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས།
ཚུར་འདུས་ནུབ་ཀྱི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། འོད་དཔག་མེད་དམར་པོ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་མདའ་གཞུ་
བགེངས་ཤིང་། འོག་མ་གཉིས་ཀྱིས་པདྨ་དང་ཞགས་པ་འཛིན་པ། ཁྃ་ལས་རལ་གྲི་ཁྃ་གིས་མཚན་པ་ལས་དོན་ཡོད་གྲུབ་པ་ལྗང་གུ་ཞལ་གཅིག་ཕྱག་བཞི་པ་ཐུགས་ཀ་
ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་བྱང་གི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། དོན་ཡོད་གྲུབ་པ་ལྗང་གུ་ཞལ་གཅིག་
ཕྱག་བཞི་པ། དང་པོ་གཉིས་ཀྱིས་རལ་གྲི་དང་དྲིལ་བུ། འོག་མ་གཉིས་ཀྱིས་ལྕགས་ཀྱུ་དང་ཐོད་པ་འཛིན་པ། དེ་བཞིན་གཤེགས་པ་བཞི་ཀའང་ཞལ་འཛུམ་བག་
དང་བཅས་ཤིང་རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་

རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཞིང་། སྤྱི་བོར་རུས་པའི་འཁོར་ལོ། རྣ་བ་ལ་རྣ་ཆ། མགུལ་པ་ལ་མགུལ་རྒྱན། ལག་པ་དང་རྐང་པ་ལ་གདུ་བུ་
དྲུག ༑རྐེད་པ་ལ་སྐེ་རགས། སྐུ་ཐམས་ཅད་ཐལ་ཆེན་གྱི་རྒྱ་སྟེ། ཕྱག་རྒྱ་དྲུག་གིས་མཛེས་པར་བྱས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་
འཇིགས་སུ་རུང་། །སྙིང་རྗེ་རྔམ་དང་ཞི་བ་སྟེ། །གར་གྱི་ཉམས་དགུ་དང་ལྡན་པ། །སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་
ན་བཞུགས་པའོ། །ཞེས་པའི་བར་གོང་གཙོ་བོ་ལྟར་རོ། །བྷྲཱུྃ་ལས་འཁོར་ལོ་བྷྲཱུྃ་གྱིས་མཚན་པ་ལས་སངས་རྒྱས་སྤྱན་སྐུ་མདོག་དཀར་མོ་ཞལ་གཅིག་ཕྱག་བརྒྱད་མ་ཐུགས་ཀ་ནས་ཕྱིར་
སྤྲོས༑ སེམས་ཅན་གྱི་དོན་བྱས་ཚུར་འདུས་དབང་ལྡན་གྱི་རེ་མིག་གི་པད་ཟླ་ལ་གནས་པའི་ཐོད་པའི་གདན་ལ་འཁོད་པ་ནི། སངས་རྒྱས་སྤྱན་སྐུ་མདོག་དཀར་མོ་ཞལ་
གཅིག་ཕྱག་བརྒྱད་མ། གཡས་བཞི་ན་འཁོར་ལོ་རྡོ་རྗེ་རལ་གྲི་མདའ། གཡོན་བཞི་ན་ཐོད་པ་དྲིལ་བུ་ཞགས་པ་གཞུ་འཛིན་པ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་མཱ་

༄༅། །མ་ཀཱི་སྔོན་མོ་ཞལ་གཅིག་ཕྱག་བཅུ་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་མེའི་རེ་མིག་གི་པད་ཉི་ལ་གནས་པའི་ཐོད་པའི་
གདན་ལ་འཁོད་པ་ནི། མཱ་མ་ཀཱི་སྔོན་མོ་ཞལ་གཅིག་ཕྱག་བཅུ་གཉིས་མ་གཡས་དྲུག་ན་མདའ་རལ་གྲི་རྡོ་རྗེ་འཁོར་ལོ་རིན་པོ་ཆེ་པདྨ། གཡོན་དྲུག་ན་གཞུ་ལྕགས་ཀྱུ་དྲིལ་
བུ་ཞགས་པ་ཐོད་པ་ཁ་ཊྭཱཾ་ག་འཛིན་པ། ཧྲཱིཿ   ལས་པདྨ་ཧྲཱིཿ  ས་མཚན་པ་ལས་གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་
དོན་བྱས་ཚུར་འདུས་བདེན་བྲལ་གྱི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ། གཡས་བཞི་
ན་མདའ་པདྨ་རལ་གྲི་རྡོ་རྗེ། གཡོན་བཞི་ན་གཞུ་ཐོད་པ་ཞགས་པ་དྲིལ་བུ་འཛིན་པ། ཏཱྃ་ལས་ཨུཏྤ་ལ་ཏཱྃ་གིས་མཚན་པ་ལས་སྒྲོལ་མ་ལྗང་གུ་ཞལ་གཅིག་ཕྱག་བརྒྱད་མ་
ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་རླུང་གི་རེ་མིག་གི་པད་ཉི་ལ་གནས་པའི་ཐོད་པའི་གདན་ལ་འཁོད་པ་ནི། སྒྲོལ་མ་ལྗང་གུ་ཞལ་གཅིག་

ཕྱག་བརྒྱད་མ། གཡས་བཞི་ན་ཨུཏྤ་ལ་དམར་པོ་རལ་གྲི་ལྕགས་ཀྱུ་མདའ། གཡོན་བཞི་ན་འཁོར་ལོ་ཞགས་པ་ཐོད་པ་གཞུ་འཛིན་པ། ཨོཾ་ལས་མདའ་ཨྃ་གིས་མཚན་
པ་ལས་དྲག་ཤུལ་མ་དཀར་མོ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ལྷ་སྣམ་གྱི་ཤར་དུ་པད་ཟླའི་གདན་ལ་འཁོད་པ་ནི།
དྲག་ཤུལ་མ་དཀར་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་མདའ་དང་ལྕགས་ཀྱུ། གཡོན་གཉིས་ཀྱིས་གཞུ་དང་ཁུ་བས་གང་བའི་ཐོད་པ་འཛིན་པ། ཨཱྃ་ལས་
རྡོ་རྗེ་ཨཱྃ་གིས་མཚན་པ་ལས་རྡོ་རྗེ་གཟུགས་བརྙན་མ་སེར་མོ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ལྷོར་པད་ཟླའི་
གདན་ལ་འཁོད་པ་ནི། རྡོ་རྗེ་གཟུགས་བརྙན་མ་སེར་མོ་ཞལ་གཅིག་ཕྱག་བཞི་མ། གཡས་གཉིས་ཀྱིས་རྡོ་རྗེ་དང་དུང་། གཡོན་གཉིས་ཀྱིས་ཞགས་པ་དང་ཞག་གིས་
གང་བའི་ཐོད་པ་འཛིན་པ། ཨི་ལས་རལ་གྲི་ཨི་གིས་མཚན་པ་ལས་འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་

༄༅། །དོན་བྱས་ཚུར་འདུས་ནུབ་ཏུ་པད་ཟླའི་གདན་ལ་འཁོད་པ་ནི། འདོད་ཆགས་རྡོ་རྗེ་མ་དམར་མོ་ཞལ་གཅིག་ཕྱག་བཞི་མ་གཡས་གཉིས་ཀྱིས་རལ་གྲི་དང་རྡོ་
རྗེ༑ གཡོན་གཉིས་ཀྱིས་ཁྲག་གིས་གང་བའི་ཐོད་པ་དང་དྲིལ་བུ་འཛིན་པ། ཨཱིཾ་ལས་བ་དན་ཨཱིཾ་གིས་མཚན་པ་ལས་རྡོ་རྗེ་ཞི་བ་མ་ལྗང་གུ་ཞལ་གཅིག་ཕྱག་བཞི་མ་ཐུགས་ཀ་
ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་བྱང་དུ་པད་ཟླའི་གདན་ལ་འཁོད་པ་ནི་རྡོ་རྗེ་ཞི་བ་མ་ལྗང་གུ་ཞལ་གཅིག་ཕྱག་བཞི་མ་གཡས་གཉིས་ཀྱིས་བ་དན་དང་རྡོ་
རྗེ་༑ གཡོན་གཉིས་ཀྱིས་རལ་གྲི་དང་སྨན་གྱིས་གང་བའི་ཐོད་པ་འཛིན་པ། ཨུྃ་ལས་རྡོ་རྗེ་ཨུྃ་གིས་མཚན་པ་ལས་རྡོ་རྗེ་གནོད་སྦྱིན་མ་དཀར་སེར་ཞལ་གཅིག་ཕྱག་བཞི་
མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་དབང་ལྡན་དུ་པད་ཟླའི་གདན་ལ་འཁོད་པ་ནི་རྡོ་རྗེ་གནོད་སྤྱིན་མ་དཀར་སེར་ཞལ་གཅིག་ཕྱག་བཞི་
མ་གཡས་གཉིས་ཀྱིས་རྡོ་རྗེ་དང་ཨུཏྤལ། གཡོན་གཉིས་ཀྱིས་དྲི་ཆུས་གང་བའི་ཐོད་པ་དང་ཌ་མ་རུ་འཛིན་པ། ཨཱུྃ་ལས་པདྨ་ཨཱུྃ་གིས་མཚན་པ་ལས་རྡོ་རྗེ་མཁའ་འགྲོ་མ་

དམར་སེར་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་མེར་པད་ཟླའི་གདན་ལ་འཁོད་པ་ནི་རྡོ་རྗེ་མཁའ་འགྲོ་མ་དམར་སེར་
ཞལ་གཅིག་ཕྱག་བཞི་མ། གཡས་གཉིས་ཀྱིས་པདྨ་དང་མེ་ལོང་། གཡོན་གཉིས་ཀྱིས་ཆང་གིས་གང་བའི་ཐོད་པ་དང་དགྲ་སྟ་འཛིན་པ། ཨྃ་ལས་མདུང་ཐུང་ཨྃ་གིས་
མཚན་པ་ལས་སྒྲ་རྡོ་རྗེ་མ་སྔོན་མོ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་བདེན་བྲལ་དུ་པད་ཟླའི་གདན་ལ་འཁོད་པ་
ནི༑ སྒྲ་རྡོ་རྗེ་མ་སྔོན་མོ་ཞལ་གཅིག་ཕྱག་བཞི་མ་གཡས་གཉིས་ཀྱིས་མདུང་དང་དུང་། གཡོན་གཉིས་ཀྱིས་འཁོར་ལོ་དང་ཁྲག་གིས་གང་བའི་ཐོད་པ་འཛིན་པ།
ཨལས་བུམ་པ་ཨཿ  ས་མཚན་པ་ལས་ས་རྡོ་རྗེ་མ་ལྗང་སྐྱ་ཞལ་གཅིག་ཕྱག་བཞི་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་རླུང་དུ་པད་ཟླའི་གདན་
ལ་འཁོད་པ་ནི་ས་རྡོ་རྗེ་མ་ལྗང་སྐྱ་ཞལ་གཅིག་ཕྱག་བཞི་མ་གཡས་གཉིས་ཀྱིས་བུམ་པ་དང་རྡོ་རྗེ། གཡོན་གཉིས་ཀྱིས་རྫས་ཀྱིས་གང་ཞིང་མི་ལྤགས་ཀྱིས་གཡོགས་པའི་ཐོད་

༄༅། །པ་དང་དྲིལ་བུ་འཛིན་པ། ལྷ་མོ་བཅུ་གཉིས་པོ་ཐམས་ཅད་ཀྱང་རལ་པའི་ཐོར་ཅོག་དང་། ཐོད་པའི་ཕྲེང་བའི་ཅོད་པན་ཅན། ཕྱག་རྒྱ་ལྔས་ཡང་དག་པར་
བརྒྱན་པ། གཅེར་བུ་སྤྱན་གསུམ་དང་ལྡན་ཞིང་མཆོག་ཏུ་བདེ་བའི་གར་གྱིས་རོལ་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་
པའོ༑ །མཻཾ་ལས་རྡོ་རྗེས་མཚན་པའི་ནཱ་ག་གེ་སར་གྱི་སྡོང་བུ་མེ་གྱིས་མཚན་པ་ལས་བྱམས་པ་སེར་པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་
དོན་བྱས་ཚུར་འདུས་དཀྱིལ་འཁོར་བར་པའི་ལྷ་སྣམ་ལ་ཤར་སྒོའི་གཡས་སུ་པད་ཟླའི་གདན་ལ་འཁོད་པ་ནི། བྱམས་པ་སེར་པོ་ཞལ་གཅིག་ཕྱག་གཉིས་པ་གཡས་རྡོ་
རྗེས་མཚན་པའི་ནཱ་ག་གེ་སར་གྱི་སྡོང་བུ་དང་། གཡོན་དྲིལ་བུ་འཛིན་པ། ཨྃ་ལས་འཁོར་ལོ་ཨོཾ་གྱིས་མཚན་པ་ལས་ས་སྙིང་དཀར་པོ་ཞལ་གཅིག་ཕྱག་གཉིས་པ་
ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ཤར་སྒོའི་གཡོན་དུ་པད་ཟླའི་གདན་ལ་འཁོད་པ་ནི་ས་སྙིང་དཀར་པོ་ཞལ་གཅིག་ཕྱག་གཉིས་པ་གཡས་

འཁོར་ལོ། གཡོན་དྲིལ་བུ་འཛིན་པ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་ཕྱག་རྡོར་ནག་པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་།
བྱས་ཚུར་འདུས་ལྷོ་སྒོའི་གཡས་སུ་པད་ཉིའི་གདན་ལ་འཁོད་པ་ནི་ཕྱག་རྡོར་ནག་པོ་ཞལ་གཅིག་ཕྱག་གཉིས་པ་གཡས་རྡོ་རྗེ། གཡོན་དྲིལ་བུ་འཛིན་པ། ཏྲཱྃ་ལས་རིན་པོ་ཆེ་
ཏྲཱྃ་གིས་མཚན་པ་ལས་ནམ་སྙིང་སེར་པོ་ཞལ་གཅིག་ཕྱག་གཉིས་པ། ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ལྷོ་སྒོའི་གཡོན་དུ་པད་ཟླའི་གདན་ལ་
འཁོད་པ་ནི་ནམ་སྙིང་སེར་པོ་ཞལ་གཅིག་ཕྱག་གཉིས་པ་གཡས་རིན་པོ་ཆེ་དང་གཡོན་དྲིལ་བུ་འཛིན་པ། ཨཱྃ་ལས་པདྨ་ཨཱྃ་གིས་མཚན་པ་ལས་འཇིག་རྟེན
པོ་ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས་ཚུར་འདུས་ནུབ་སྒོའི་གཡས་སུ་པད་ཟླའི་གདན་ལ་འཁོད་པ་ནི་འཇིག་རྟེན་དབང་ཕྱུག་
དམར་པོ་ཞལ་གཅིག་ཕྱག་གཉིས་པ་གཡས་པདྨ་དམར་པོ་དང་། གཡོན་དྲིལ་བུ་འཛིན་པ། མྃ་ལས་རྡོ་རྗེ་མྃ་གྱིས་མཚན་པ་ལས་འཇམ་དཔལ་གུར་གུམ་གྱི་མདོག་ཅན་

༄༅། །ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་ནུབ་སྒོའི་གཡོན་དུ་པད་ཟླའི་གདན་ལ་འཁོད་པ་ནི་འཇམ་
དཔལ་གུར་གུམ་གྱི་མདོག་ཅན་ཞལ་གཅིག་ཕྱག་གཉིས་པ་གཡས་རྡོ་རྗེ་དང་། གཡོན་དྲིལ་བུ་འཛིན་པ། ཧྃ་ལས་སྣ་ཚོགས་རྡོ་རྗེ་ཧྃ་གིས་མཚན་པ་ལས་སྒྲིབ་སེལ་ལྗང་གུ་
ཞལ་གཅིག་ཕྱག་གཉིས་པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་བྱང་སྒོའི་གཡས་སུ་པད་ཟླའི་གདན་ལ་འཁོད་པ་ནི་སྒྲིབ་སེལ་ལྗང་གུ་ཞལ་
གཅིག་ཕྱག་གཉིས་པ་གཡས་སྣ་ཚོགས་རྡོ་རྗེ་དང་། གཡོན་དྲིལ་བུ་འཛིན་པ། ཧཱུྃ་ལས་རྡོ་རྗེ་དཀར་པོ་ཧཱུྃ་གིས་མཚན་པ་ལས་ཀུན་བཟང་དཀར་པོ་ཞལ་གཅིག་ཕྱག་གཉིས་
པ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་བྱང་སྒོའི་གཡོན་དུ་པད་ཟླའི་གདན་ལ་འཁོད་པ་ནི་ཀུན་བཟང་དཀར་པོ་ཞལ་གཅིག་ཕྱག་གཉིས་པ་
གཡས་རྡོ་རྗེ་དཀར་པོ་དང་། གཡོན་དྲིལ་བུ་འཛིན་པ་སྟེ། བྱང་ཆུབ་སེམས་དཔའ་བརྒྱད་པོ་ཐམས་ཅད་ཀྱང་ཞལ་གཅིག་ཕྱག་གཉིས་པ་རལ་པའི་ཅོད་པན་ཅན། ཕྱག་རྒྱ་

ལྔས་བརྒྱན་པ། ཞབས་གཡས་བརྐྱང་གི་སྟབས་ཀྱིས་རང་རང་གི་གདན་ལ་བཞུགས་པའོ། །ཨོཾ་ལས་གླིང་བུ་ཨོཾ་གིས་མཚན་པ་ལས་གླིང་བུ་མ་དཀར་མོ་ཞལ་གཅིག་ཕྱག་གཉིས་
མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་དབང་ལྡན་དུ་པད་ཟླའི་གདན་ལ་འཁོད་པ་ནི་གླིང་བུ་མ་དཀར་མོ་ཞལ་གཅིག་ཕྱག་གཉིས་ཀྱིས་གླིང་
བུ་འཛིན་པ། ཨོཾ་ལས་པི་ཝང་ཨོཾ་གྱིས་མཚན་པ་ལས་པི་ཝང་མ་སེར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་
མེར་པད་ཟླའི་གདན་ལ་འཁོད་པ་ནི་པི་ཝང་མ་སེར་མོ་ཞལ་གཅིག་ཕྱག་གཉིས་ཀྱིས་པི་ཝང་འཛིན་པ། ཨེ་ལས་རྔ་མུ་ཀུནྡྷ་ཨེ་གིས་མཚན་པ་ལས་མུ་ཀུནྡྷ་མ་དམར་མོ་ཞལ་
གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་བདེན་བྲལ་དུ་པད་ཟླའི་གདན་ལ་འཁོད་པ་ནི། མུ་ཀུནྡྷ་མ་དམར་མོ་ཞལ་
གཅིག་ཕྱག་གཉིས་ཀྱིས་རྔ་མུ་ཀུན་འཛིན་པ། ཨེ་ལས་རྫ་རྔ་ཨེ་གིས་མཚན་པ་ལས་རྫ་རྔ་མ་ལྗང་གུ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་

༄༅། །གྱི་དོན་བྱས། ཚུར་འདུས་རླུང་དུ་པད་ཟླའི་གདན་ལ་འཁོད་པ་ནི་རྫ་རྔ་མ་ལྗང་གུ་ཞལ་གཅིག་ཕྱག་གཉིས་ཀྱིས་རྫ་རྔ་འཛིན་པ། རྀཾ་ལས་མེ་ཏོག་རྀཾ་གིས་
མཚན་པ་ལས་མེ་ཏོག་མ་དཀར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་དཀྱིལ་འཁོར་ཕྱི་མའི་དབང་ལྡན་དུ་པད་
ཉིའི་གདན་ལ་འཁོད་པ་ནི་མེ་ཏོག་མ་དཀར་མོ་ཞལ་གཅིག་ཕྱག་གཉིས་ཀྱིས་མེ་ཏོག་འཛིན་པ། རཱྀཾ་ལས་སྤོས་སྣོད་རཱྀཾ་གིས་མཚན་པ་ལས་བདུག་སྤོས་མ་དུད་ཀ་ཞལ་གཅིག་
ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་མེར་པད་ཉིའི་གདན་ལ་འཁོད་པ་ནི་བདུག་སྤོས་མ་དུད་ཀ་ཞལ་གཅིག་ཕྱག་གཉིས་ཀྱིས་
སྤོས་སྣོད་འཛིན་པ། ལྀཾ་ལས་མར་མེ་ལཾ་གིས་མཚན་པ་ལས་མར་མེ་མ་སེར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་
འདུས་བདེན་བྲལ་དུ་པད་ཉིའི་གདན་ལ་འཁོད་པ་ནི་མར་མེ་མ་སེར་མོ་ཞལ་གཅིག་ཕྱག་གཉིས་ཀྱིས་མར་མེ་འཛིན་པ། ལཱྀཾ་ལས་དྲིའི་དུང་ཆོས་ལཱྀཾ་གིས་མཚན་པ་ལས་དྲི་

ཆབ་མ་དམར་མོ་ཞལ་གཅིག་ཕྱག་གཉིས་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་རླུང་དུ་པད་ཉིའི་གདན་ལ་འཁོད་པ་ནི། དྲི་ཆབ་མ་
དམར་མོ་ཞལ་གཅིག་ཕྱག་གཉིས་ཀྱིས་དྲིའི་དུང་ཆོས་འཛིན་པ། ཕྱི་ནང་གི་ལྷ་མོ་བརྒྱད་པོ་ཐམས་ཅད་ཀྱང་ཞལ་གཅིག་ཕྱག་གཉིས་མ་རང་རང་གི་ཕྱག་མཚན་འཛིན་པ་ཤིན་
ཏུ་སྒེག་ཅིང་བཞིན་འཛུམ་བག་དང་ལྡན་པ། ཟུར་གྱིས་བལྟ་བ་ལ་སོགས་པའི་རྣམ་འགྱུར་གྱིས་མཛེས་པ་ལང་ཚོ་དར་ལ་བབ་ཅིང་རལ་པའི་ཐོར་ཅོག་ཅན་རྒྱན་སྣ་ཚོགས་
ཀྱིས་བརྒྱན་པའི་སིལ་སྒྲ་འབྱིན་པ། འདོད་པའི་ཡོན་ཏན་ལྔའི་དགའ་བ་ལ་རོལ་པ་ལྷའི་ན་བཟའ་སྣ་ཚོགས་པས་མཛེས་པ། རང་རང་གི་གདན་ལ་སྐྱིལ་ཀྲུང་ཕྱེད་པའི་
གར་སྟབས་ཀྱིས་བཞུགས་པའོ། །ཛཿལས་ལྕགས་ཀྱུ་ཛཿས་མཚན་པ་ལས་རྡོ་རྗེ་ལྕགས་ཀྱུ་མ་སྔོ་བསངས་ཞལ་གསུམ་ཕྱག་དྲུག་མ་ཐུགས་ཀ་ནས་ཕྱིར་སྤྲོས། སེམས་
ཅན་གྱི་དོན་བྱས། ཚུར་འདུས་ཕྱིའི་ཤར་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་ལྕགས་ཀྱུ་མ་སྔོ་བསངས་ཞལ་གསུམ་ཕྱག་དྲུག་མ་རྩ་ཞལ་སྔོ། གཡས་ནག ། 

༄༅། །གཡོན་དཀར། ཕྱག་གཡས་གསུམ་ན་ལྕགས་ཀྱུ་རལ་གྲི་འཁོར་ལོ། །གཡོན་གསུམ་ན་ཞགས་པ་སྡིགས་མཛུབ་དྲིལ་བུ་འཛིན་པ། ཧཱུྃ་ལས་ཞགས་པ་ཧཱུྃ་
གིས་མཚན་པ་ལས་རྡོ་རྗེ་ཞགས་པ་མ་དཀར་སེར་ཞལ་གསུམ་ཕྱག་དྲུག་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་ལྷོ་སྒོར་པད་ཉིའི་གདན་ལ་
འཁོད་པ་ནི། རྡོ་རྗེ་ཞགས་པ་མ་དཀར་སེར་ཞལ་གསུམ་ཕྱག་དྲུག་མ་རྩ་ཞལ་དཀར་སེར། གཡས་ནག །གཡོན་དམར། ཕྱག་གཡས་གསུམ་ན་ཞགས་པ་རྡོ་རྗེ་རལ་
གྲི༑ གཡོན་གསུམ་ན་འཁོར་ལོ་དྲིལ་བུ་སྡིགས་མཛུབ་དང་བཅས་པའི་ཞགས་པ་འཛིན་པ། བྃ་ལས་ལྕགས་སྒྲོག་བྃ་གྱིས་མཚན་པ་ལས་རྡོ་རྗེ་ལྕགས་སྒྲོག་མ་དམར་མོ་
ཞལ་གསུམ་ཕྱག་དྲུག་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་འདུས་ནུབ་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་ལྕགས་སྒྲོག་མ་དམར་མོ་
ཞལ་གསུམ་ཕྱག་དྲུག་མ། རྩ་ཞལ་དམར། གཡས་ནག །གཡོན་དཀར། ཕྱག་གཡས་གསུམ་ན་ལྕགས་སྒྲོག་རྡོ་རྗེ་རལ་གྲི། གཡོན་གསུམ་ན་འཁོར་ལོ་དྲིལ་བུ་

ལྕགས་ཀྱུ་འཛིན་པ། ཧོལས་དྲིལ་བུ་ཧོས་མཚན་པ་ལས་རྡོ་རྗེ་དྲིལ་བུ་མ་ལྗང་གུ་ཞལ་གསུམ་ཕྱག་དྲུག་མ་ཐུགས་ཀ་ནས་ཕྱིར་སྤྲོས། སེམས་ཅན་གྱི་དོན་བྱས། ཚུར་
འདུས་བྱང་སྒོར་པད་ཉིའི་གདན་ལ་འཁོད་པ་ནི། རྡོ་རྗེ་དྲིལ་བུ་མ་ལྗང་གུ་ཞལ་གསུམ་ཕྱག་དྲུག་མ། རྩ་ཞལ་ལྗང་། གཡས་ནག །གཡོན་དཀར། ཕྱག་གཡས་
གསུམ་ན་རྡོ་རྗེ་འཁོར་ལོ་རལ་གྲི། གཡོན་གསུམ་ན་དྲིལ་བུ་ལྕགས་ཀྱུ་ཞགས་པ་འཛིན་པ། ཐམས་ཅད་ཀྱང་ཞལ་གསུམ་ཕྱག་དྲུག་མ་སྤྱན་གསུམ་དང་ལྡན་པ། སྒྲ་
དམར་སེར་གྱེན་དུ་འབར་བ་ཞལ་མཆེ་བ་གཙིགས་ཤིང་མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན་ཕྱག་རྒྱ་ལྔ་དང་ལྡན་པ། སྟག་གི་པགས་
པའི་ཤམ་ཐབས་ཅན། གཡོན་བརྐྱང་གི་སྟབས་ཀྱིས་ཡེ་ཤེས་མེ་རབ་ཏུ་འབར་བའི་དབུས་ན་བཞུགས་པའོ། །འདིའི་སྐབས་སུ་ལྷ་སྤྲོས་པ་ཚུར་འདུས་པ་སོ་སོའི་མཚན་མ་དང་རོ་གཅིག་ཏུ་འདྲེས་
པ་ལས་བསྐྱེད་པ་ཡིན་ཀྱང་ངག་འདོན་སྟ་གོན་ལྟར་ལས་ལྷག་པོ་མི་མཛད། དེ་ནས་དངོས་གཞི་དང་པོའི་ཚེ། རང་གི་སྙིང་གའི་ས་བོན་ལས་འོད་ཟེར་འཕྲོས་པས་སྟ་གོན་གྱི་ལྷ་ནམ་མཁར་གནས་པའི་ཕྱི་

༄༅། །འབྲང་གི་བགེགས་བསྐྲད་པར་བསམས་ལ། རྡོ་རྗེ་གསོར་ཞིང་། ན་མསྶ་མནྟ་བུདྡྷེ་བྷོ། ན་མོ་བཛྲ་ཀྲོ་དྷ་ཡ། མ་ཧཱ་དིཊྚ་ཏ་ར་བྷེ་ར་ཝཱ་ཡ་བཛྲ་སནྟོ་ཧ་དརླ་ཡ་ཨ་མྲྀ་
ཏ་ཀུནྜ་ལི་ཧཱུྃ་ཕཊ། ཨོཾ་ཨཱཿཨྃ་ཧྃ་སྭཱ་ཧཱ། ཨོཾ་ཨཱཿ  ཨྃ་ཧྃ་སྭཱ་ཧཱ། ཨོཾ་ཨཱཿ  ཨྃ་ཧྃ་སྭཱ་ཧཱ། ཨོཾ་ཨཱཿ  ཨིཾ་ཧྃ་སྭཱ་ཧཱ། ཨོཾ་ཨཱཿ  ཨུྃ་ཧྃ་སྭཱ་ཧཱ། ཨོཾ་ཨཱཿ  ཨཱུྃ་ཧྃ་སྭཱ་ཧཱ། ཨོཾ་ཨཱཿཨྃ་ཧྃ་སྭཱ་
ཧཱ༑ ཨོཾ་ཨཱཿཨཿ  ཧྃ་སྭཱ་ཧཱ། ཞེས་བརྗོད། སྟ་གོན་གྱི་ལྷ་ལ་ཕྱག་རྒྱ་དང་བཅས། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཝཾ་སྱེ་བཛྲི་ནཱི་བཛྲ་པཱུ་ཛི་ཏེ་ཨཱ༔ ཧཱུྃ། སྔགས་ཀྱི་
ཐོག་མཐའ་འདྲ་བ་ལ། ཝཱི་ཎི་བཛི་ནཱི། མུརྫ། མྲྀ་ཏངྒེ། པུ། དྷུ་པེ། ཨཱ་ལོ་ཀེ །གནྡྷེ། བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་མཆོད་ནས། ཨོཾ་ཨཱཿབཛྲ་ཨངྐུ་ཤ་ཛཿཧྃ་སྭཱ་
ཧཱ༑ ཨོཾ་ཨཱཿབཛྲ་པཱ་ཤ་ཧཱུྃ་ཧྃ་སྭཱ་ཧཱ། ཨོཾ་ཨཱཿབཛྲ་སྤོཊ་བྃ་ཧྃ་སྭཱ་ཧཱ། ཨོཾ་ཨཱཿབཛྲ་ཨཱ་ཝེ་ཤ་ཡ་ཧོཿཧྃ་སྭཱ་ཧཱ། ཞེས་མདུན་བསྐྱེད་ལ་བསྟིམ། སྒྲུབ་མཆོད་ཞག་སྦྲེལ་ཡིན་ན་དངོས་གཞི་གཉིས་པ་མན་
ཆད་ལ་མི་དགོས་སོ། །དེ་ནས་རང་གི་སྙིང་གའི་ས་བོན་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་སེམས་དཔའི་དཀྱིལ་འཁོར་གྱི་ལྷ་ཚོགས་ལ་སངས་རྒྱས་དང་

བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿསོ་སོའི་ཕྱག་རྒྱ་དང་བཅས། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཝཾ་སེ་བཛྲི་ནི་བཛྲ་པཱུ་ཛི་ཏེ་ཨཱཿཧཱུྃ།
དེ་བཞིན་དུ་ཐོག་མཐའ་འདྲ་བ་སྦྱར་ཞིང་། ལྡི་ཎི་བཛི་ནཱི༔ མུརྫ་བཛི་ནཱི༔ མྲྀ་ཏངྒེ་བཛི་ནཱི༴ པུཥྤེ་བཛི་ནཱི༴ དྷཱུ་པེ་བཛི་ནཱི༴ ཨཱ་ལོ་ཀེ་བཛི་ནཱི༴ གནྡྷེ་བཛི་ནཱི་བཛྲ་པཱུ་ཛི་ཏེ་
ཨཱཿཧཱུྃ། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ཨཱཿབཛྲ་ཨཾ་ཀུ་ཤ་ཛཿཧྃ་སྭཱ་ཧཱ། ཨོཾ་ཨཱཿབཛྲ་པཱ་ཤ་ཧཱུྃ་ཧྃ་སྭཱ་ཧཱ། ཨོཾ་ཨཱཿབཛྲ་སྥོཊ་བྃ་ཧྃ་སྭཱ་ཧཱ། ཨོཾ་ཨཱཿ  བཛྲ་
ཨཱ་ཝེ་ཤ་ཡ་ཧོཿ  ཧཾ་སྭཱ་ཧཱ། ལྷ་ཐམས་ཅད་ཀྱི་མིག་ཏུ་མཾ་ལས་གཏི་མུག་རྡོ་རྗེ་མ་དཀར་མོ། རྣ་བར་དྃ་ལས་ཞེ་སྡང་རྡོ་རྗེ་མ་སྔོན་མོ། སྣར་པཾ་ལས་སེར་སྣ་རྡོ་རྗེ་མ་སེར་མོ།
ལྕེར་རྃ་ལས་འདོད་ཆགས་རྡོ་རྗེ་མ་དམར་མོ། དཔྲལ་བར་ཨོཾ་ལས་ཕྲག་དོག་རྡོ་རྗེ་མ་ལྗང་གུ། སྙིང་གར་ནྃ་ལས་བདག་མེད་རྡོ་རྗེ་མ་ནག་མོ། སྤྱི་བོར་ཨོཾ་ལས་སྐུ་རྡོ་རྗེ་
མ་དཀར་མོ། མགྲིན་པར་ཨཱཿཋལས་གསུང་རྡོ་རྗེ་མ་དམར་མོ། སྙིང་གར་ཧཱུྃ་ལས་ཐུགས་རྡོ་རྗེ་མ་ནག་མོ་ཐམས་ཅད་ཀྱང་ཞལ་གཅིག་ཕྱག་གཉིས་མ་གཡས་གྲི་གུག་གཡོན་

༄༅། །ཐོད་པ། གྲུ་མོ་ན་ཁ་ཊྭཱཾ་ག་འཛིན་པ་རོའི་གདན་ལ་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སླར་ཡང་རང་གི་སྙིང་གའི་ཧཱུྃ་ལས་འོད་འཕྲོས་པས་
དབང་བསྐུར་གྱི་ལྷ་དེ་བཞིན་གཤེགས་པ་རིགས་ལྔ། ཡུམ་བཞི། བྱང་ཆུབ་སེམས་དཔའ་བརྒྱད། ཁྲོ་བོ་བཅུ། ལྷ་མོ་དྲུག་དང་བཅས་པ་མདུན་གྱི་ནམ་མཁར་ཨོཾ་
བཛྲ་ས་མ་ཛཿ  ཨོཾ་པཉྩ་ཀུ་ལ་ས་པ་རི་ཝཱ་ར་ཝཾ་སེ་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་ཝཱི་ཎི་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་
མུརྫ་བཛི་ནཱི་བཛྲ་པཱུ་ཛི་ཏེ་ཨཱཿ  ཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་མྲྀ་ཏངྒེ་བཛི་ནཱི་བཛྲ་པཱུ་ཛི་ཏེ་ཨཱཿ  ཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་པུཥྤེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་
ལ་ས་པ་རི་ཝཱ་ར་དྷ་པེ་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་ཨཱ་ལོ་ཀེ་བཛི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཨོཾ་པཉྩ་ཀུ་ལ་ས་པ་རི་ཝཱ་ར་གནྡྷེ་བཛི་ནཱི་བཛྲ་པཱུ་ཛི་ཏེ་
ཨཱཿཧཱུྃ། ཞེས་བརྒྱད་ཀྱིས་མཆོད། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་

འདི་ལ་དབང་བསྐུར་ཅིག །སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རྡོ་རྗེའི་
དབང་བསྐུར་ཆེན་པོ་སྦྱིན། །ཨོཾ་བཛྲ་ཨབྷི་ཥིཉྩ་ཧཱུྃ་ཞེས་གསུང་ཞིང་དབང་བསྐུར་སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རྡོ་རྗེ་སེམས་དཔའ་ཡབ་ཡུམ་ལ་མི་
བསྐྱོད་པ། བྱང་ཤར་དང་ཤར་གྱི་ལྷ་རྣམས་ལ་རྣམ་པར་སྣང་མཛད། ཤར་ལྷོ་དང་ལྷོའི་ལྷ་རྣམས་ལ་རིན་ཆེན་འབྱུང་ལྡན། ལྷོ་ནུབ་དང་ནུབ་ཀྱི་ལྷ་རྣམས་ལ་འོད་
དཔག་མེད། ནུབ་བྱང་དང་བྱང་གི་ལྷ་རྣམས་ལ་དོན་ཡོད་གྲུབ་པས་དབུར་བརྒྱན་ཞེས་པའི་བར་ཡང་ལྷ་སྟ་གོན་ལྟར་བྱ། མདུན་བསྐྱེད་ཀྱི་ལྷ་རྣམས་ལ་དམིགས་ཏེ་གོང་བུམ་བསྐྱེད་ཀྱི་སྐབས་ལྟར་ལྷ་སོ་སོའི་
སྔགས་ལན་བདུན་རེ་ཞེས་གསུངས་པས་སྔགས་རྣམས་ནི། ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་ཧྃ་སྭཱ་ཧཱ། ཨོཾ་བཛྲ་བེ་རོ་ཙ་ནཱ་ཡ་སྭཱ་ཧཱ། ཨོཾ་ཛྭ་ལ་ཛྭ་ལ་ཧཱུྃ་ཕཊ་བྷྱོ་སྭཱ་ཧཱ། ཨོཾ་བཛྲ་དྷརྨ་ཧྲཱིཿ  སྭཱ་ཧཱ།
ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿ  ཧྲཿ  ། ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ།

༄༅། །བྷཀྵ་བྷཀྵ། བ་ཤ་རུ་དྷི་ར་ཨན་མཱ་ལཱ་བ་ལམྦི་ན་གྲིཧྣ་གྲིཧྣ། སཔྟ་པཱ་ཏཱ་ལ་ག་ཏ་བྷུ་ཛཾ་ག་སརྤྃ་ཝཱ་ཏ། ཏརྫ་ཡ་ཏརྫ་ཡ། ཨཱ་ཀཌྷྱ་ཨཱ་ཀ་ཌྷྱ། ཧྲིཾ་ཧྲིཾ།
ཛྞཽཾ་ཛྞཽཾ། ཀྵྨཱཾ་ཀྵྨཱཾ། ཧཱཾ་ཧཱཾ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཙི་ལི་ཙི་ལི། དྷི་ལི་དྷི་ལི། ཧུཾ་ཧཱུྃ་ཕཊ་ཕཊ་སྭཱ་ཧཱ། ཨོཾ་ཁྃ་ལྃ་ཧྃ་སཱ་ཧཱ། ཨོཾ་གྷི་
སྭཱ་ཧཱ། ཨོཾ་ཀ་ཊ་བི་ཀ་ཊེ་ནི་ཀ་ཊེ་ཀ་ཊྭཱཾ་ཀ་ཊེ་སྭཱ་ཧཱ། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཨོཾ་ཨཱཿ  ཨྃ་ཧྃ་སྭཱ་ཧཱ། ཨོཾ་ཨཱཿ  ཨཱྃ་ཧྃ་སྭཱ་ཧཱ། ཨོཾ་ཨཱཿ  ཨཱིཾ་ཧྃ་སྭཱ་ཧཱ། ཨོཾ་ཨཱཿ  ཨཱི་ཧྃ་སྭཱ་ཧཱ།
ཨོཾ་ཨཱཿ  ཨུྃ་ཧྃ་སྭཱ་ཧཱ། ཨོཾ་ཨཱཿ  ཨཱུྃ་ཧྃ་སྭཱ་ཧཱ། ཨོཾ་ཨཱཿ  ཨྃ་ཧྃ་སྭཱ་ཧཱ། ཨོཾ་ཨཱཿ  ཨཿ  ཧྃ་སྭཱ་ཧཱ། ཨོཾ་ཨཱཿ མཻཾ་ཧྃ་སྭཱ་ཧཱ། ཨོཾ་ཨཱཿ  ཨཱྃ་ཧྃ་སྭཱ་ཧཱ། ཨོཾ་ཨཱཿཧཱུྃ་ཧྃ་སྭཱ་ཧཱ། ཨོཾ་ཨཱཿ  ཏྲཱྃ་ཧྃ་སྭཱ་ཧཱ།
ཨོཾ་ཨཱཿ  ཨཱྃ་ཧྃ་སྭཱ་ཧཱ། ཨོཾ་ཨཱཿ  མྃ་ཧྃ་སྭཱ་ཧཱ། ཨོཾ་ཨཱཿཧྃ་ཧྃ་སྭཱ་ཧཱ། ཨོཾ་ཨཱཿཧཱུྃ་ཧྃ་སྭཱ་ཧཱ། ཨོཾ་ཨཱཿ   ཨོཾ་ཧྃ་སྭཱ་ཧཱ། ཨོཾ་ཨཱཿ  ཨོཾ་ཧྃ་སྭཱ་ཧཱ། ཨོཾ་ཨཱཿ  ཨེཾ་ཧྃ་སྭཱ་ཧཱ། ཨོཾ་ཨཱཿ  ཨཻཾ་ཧྃ་སྭཱ་ཧཱ།
ཨོཾ་ཨཱཿ  རྀཾ་ཧྃ་སྭཱ་ཧཱ། ཨོཾ་ཨཱཿ   རཱྀཾ་ཧྃ་སྭཱ་ཧཱ། ཨོཾ་ཨཱཿ  ལྀཾ་ཧྃ་སྭཱ་ཧཱ། ཨོཾ་ཨཱཿ  ལྀཾ་ཧྃ་སྭཱ་ཧཱ། ཨོཾ་ཨཱཿབཛྲ་ཨཾ་ཀུ་ཤ་ཛཿཧྃ་སྭཱ་ཧཱ། ཨོཾ་ཨཱཿབཛྲ་པཱ་ཤ་ཧཱུྃ་ཧྃ་སྭཱ་ཧཱ། ཨོཾ་ཨཱཿབཛྲ་སྥོ་ཊ་བྃ་

ཧྃ་སྭཱ་ཧཱ། ཨོཾ་ཨཱཿབཛྲ་གྷཎྜ་ཧོཿ  ཧྃ་སྭཱ་ཧཱ། ཐུན་མོང་དུ་ཧེ་རུ་ཀའི་ཡིག་བརྒྱ་མང་དུ་བཟླས་པའི་མཐར། རྡོ་རྗེ་ཐལ་མོ་སྦྱར་ལ། རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་བརྟན་
པར་བཞུགས་སུ་གསོལ། བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད།
མཆོད་པ་ལ་ནང་དུ་དཀྱིལ་འཁོར་གྱི་ལྷ་ལ་མཆོད་པ་དང་། ཕྱི་རོལ་ཏུ་འབྱུང་པོ་གཏོར་མས་མཆོད་པ་གཉིས་ཀྱི་དང་པོ་ནི། སྒོས་མཆོད་ཀྱི་སྤོས་མར་མེ་རྣམས་སྤར་ལ་བྱིན་གྱིས་བརླབ། དྲི་མེད་ཡིད་འོང་མ་ནས། ཏེ་ན་ཏེ་ཏེ་ཧཱུྃ་གི་
བར་གོང་དུ་བསྟན་པ་ལྟར་རྒྱས་པར་བྱ། གཉིས་པ་ནི། སྒྲུབ་གྲོགས་གཅིག་གཙོ་བོའི་སྔགས་བཟླ་ཞིང་དཀྱིལ་འཁོར་བསྲུང་དུ་འཇུག་པའམ། སྒྲུབ་མཆོད་གཞན་དང་འབྲེལ་ཚེ་མེད་ཀྱང་རུང་། སློབ་དཔོན་རང་ཉིད་ཀྱིས་རྡོ་རྗེ་དྲིལ་བུ་དང་།
སྒྲུབ་གྲོགས་རྣམས་ཀྱིས་དུང་དང་ཆ་ལང་ལ་སོགས་པ་ཁྱེར་ལ་སྒོའམ། ཡོལ་བའི་ཕྱི་རོལ་དུ་ཕྱིན་ལ། སྟེགས་གཙང་མར་མཎྜལ་ལ་ཙནྡན་དཀར་པོའི་ཆོས་འབྱུང་གྲུ་གསུམ་པ་དང་། དེའི་དབུས་སུ་ཙནྡན་དམར་པོའམ་གུར་གུམ་གྱིས་དཀྱིལ་
འཁོར་གྲུ་བཞི་པ་བྱ། དེ་ལེ་ཚེ་དགུར་བཅད་ལ་དབུས་མར་དཀྱིལ་འཁོར་གྱི་ལྷ་སོ་བདུན་གྱི་མེ་ཏོག་གི་ཚོམ་བུའམ། མ་ཤོང་ན་ཚོན་གྱི་ཐིག་ལེ་རེ་བཀོད། ཕྱི་རོལ་གྱི་ལེ་ཚེ་བརྒྱད་ལ་མེ་ཏོག་གི་ཚོམ་བུའམ་ཚོན་གྱི་ཐིག་ལེ་ལྔ་ལྔ་བྱའོ། །རང་གི་

༄༅། །གཡོན་མཎྜལ་གྱི་གཡས་ངོས་སུ་ཆུ་བཞི། རང་གི་གཡས་མཎྜལ་གྱི་གཡོན་དུ་ཉེར་སྤྱོད་ལྔ་མདུན་ནས་རྒྱབ་ཏུ་སྒྲེང་ཚར་དུ་བཤམ། མདུན་དུ་གཏོར་མ་ཁ་ཟས་དཀུ་བག་ཅན་དང་འབྲེལ་པ་བཤམ། མཆོད་པ་རྣམས་བསང་
སྦྱངས༑ སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་
བསིལ༑ འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ། ཞིང་
སྐྱོང་བ་བརྒྱད་འཁོར་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོདྷ་ནེ་སྭཱ་ཧཱ། ཨོཾ་
ཛཿཧཱུྃ་བྃ་ཧོཿ ཁྃ་རཾ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ་བར་གྱིས་བྱིན་གྱིས་བརླབ་གཏོར་མ་ལ་སྔར་གྱི་བར་ཕུད་བྲན་ལ་ཆུ་ལ་སོགས་པས་སྦྱངས། བསང་སྦྱངས། སྟོང་པའི་ངང་ལས་
ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་

སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ། །
ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། །ཤར་དུ་བྷྲཱུྃ་ལས་དྲི་
ཆེན༑ ལྷོར་ཨཾ་ལས་རཀྟ། ནུབ་ཏུ་ཛཾ་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་
བུའི་ཡེ་ཤེས། ལྷོར་ཨཾ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་
ཤེས༑ ཟླ་བའི་མཐར་གཡོན་སྐོར་གྱིས་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོཾ་ཨཽ། ཨཾ་ཨ༔ གཡས་སྐོར་གྱིས་ཀ་ཁ་ག་གྷ་ང་། ཙ་ཚ་
ཛཿ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། 

༄༅། །དེའི་སྟེང་དུ་རཾ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་
ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་སྤར་བས་ཤ་ལྔ་བདུད་རྩི་ལྔ་རྣམས་སྒྲོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེ་ལྟེ་བའི་ཧཱུྃ་ལ་
ཕོག་པས་བདུད་རྩིའི་རྒྱུན་འཛཿག །ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་བས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་
སྤྱན་དྲངས་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོཾ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་
གཉིས་སུ་མེད་པར་གྱུར་ཏེ་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་གྱུར། ཨོཾ་ཨཱཿཧཱུྃ་ཧ་ཧོ་ཧྲིཿ  ་ཡང་ཡང་བརྗོད། མཎྜལ་བསང་
སྦྱངས། སྟོང་པའི་ངང་ལས་ཨེ་ལས་བྱུང་བའི་ཆོས་ཀྱི་འབྱུང་གནས་གྲུ་གསུམ་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ་ལེ་ཚེ་དགུ་དང་བཅས་པའི་དབུས་སུ། བཅོམ་

ལྡན་འདས་རྡོ་རྗེ་སེམས་དཔའ་ལྷ་སུམ་ཅུ་སོ་བདུན་གྱི་དཀྱིལ་འཁོར་རྟེན་དང་བརྟེན་པར་བཅས་པ་སྐད་ཅིག་གིས་བཞུགས་པ། དེའི་ཕྱིར་རོལ་གྱི་ལེ་ཚེ་བརྒྱད་ལ་པཾ་ལས་སྣ་
ཚོགས་པདྨ་འདབ་མ་བརྒྱད་པ་རེ་རེ། བྱང་ཤར་གྱི་པདྨའི་ལྟེ་བར་དྲག་པོ་ནག་པོ་སྐུ་མདོག་སྐྱ་ནག་ཁྱུ་མཆོག་ལ་ཞོན་པ་ཞལ་གཅིག་ཕྱག་བཞི་པ། ཕྱག་དང་པོ་གཉིས་
ཀྱིས་བཅོམ་ལྡན་འདས་ལ་ཕྱག་འཚལ་བ། འོག་མ་གཉིས་ཀྱིས་ཐོད་པ་དང་རྩེ་གསུམ་འཛིན་པ། འདབ་མ་བཞི་ལ་གདོལ་པ་མོ་དང༌། འཇིགས་པའི་གཟུགས་དང་༌།
དཀའ་བཟློག་མ་དང་། མི་སྡུག་མ་བཞིས་བསྐོར་བ། ཤར་གྱི་པདྨའི་ལྟེ་བར་དྲག་པོ་ཆེན་པོ་མདོག་སེར་པོ་གླང་པོ་ཆེ་ལ་ཞོན་པ་ཞལ་གཅིག་ཕྱག་བཞི་པ། ཕྱག་དང་པོ་
གཉིས་ཀྱིས་བཅོམ་ལྡན་འདས་ལ་ཕྱག་འཚལ་བ། འོག་མ་གཉིས་ཀྱིས་རྡོ་རྗེ་དང་གླང་པོ་ཆེ་ལ་བསྣུན་པ། འདབ་མ་བཞི་ལ་རྒྱལ་མ་དང༌། རྣམ་རྒྱལ་མ་དང་། མི་
ཐུབ་མ་དང་། གཞན་གྱིས་མི་ཐུབ་མ་བཞིས་བསྐོར་བ། །ཤར་ལྷོའི་པདྨའི་ལྟེ་བར་ལྷ་སྦྱིན་མཉམ་དུ་བསྟེན་པ་དམར་པོ་ར་སྐྱེས་ལ་ཞོན་པ་ཞལ་གཅིག་ཕྱག་བཞི་པ། 

༄༅། །ཕྱག་དང་པོ་གཉིས་ཀྱི་བཅོམ་ལྡན་འདས་ལ་ཕྱག་འཚལ་བ། འོག་མ་གཉིས་ཀྱིས་དགང་གཟར་དབྱུ་གུ། བ་དན་གུནྡྷེ་འཛིན་པ། འདབ་མ་བཞི་ལ་ནག་
མོ་བཟང་མོ་དང་། ནག་མོ་ཆེན་མོ་དང་། ནག་སྦོམ་མ་དང་། རྣལ་འབྱོར་མའི་དབང་ཕྱུག་མ་བཞིས་བསྐོར་བ། ལྷོའི་པདྨའི་ལྟེ་བར་ནག་པོ་མ་ཧེ་ལ་ཞོན་པ་མདོག་
ནག་པོ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཀྱིས་བཅོམ་ལྡན་འདས་ལ་ཕྱག་འཚལ་བ། འོག་མ་གཉིས་ཀྱིས་དབྱུག་པ་དང་མདུང་འཛིན་པ། འདབ་མ་བཞི་
ལ་ཟླ་བ་མོ་དང་། འཇིགས་པ་མོ་དང་། གདུག་པ་ཅན་དང་། ལམྦ་ཀཱི་བཞིས་བསྐོར་བ། ལྷོ་ནུབ་ཀྱི་པདྨའི་ལྟེ་བར་གཙིགས་པ་ནག་པོ་རོ་ལངས་ལ་ཞོན་པ་ཞལ་
གཅིག་ཕྱག་བཞི་པ། ཕྱག་དང་པོ་གཉིས་ཀྱིས་བཅོམ་ལྡན་འདས་ལ་ཕྱག་འཚལ་བ། འོག་མ་གཉིས་ཀྱིས་དབྱུག་པ་དང་ཕུབ་འཛིན་པ། འདབ་མ་བཞི་ལ་སུམ་ཅུ་རྩ་
གསུམ་གྱི་དབང་ཕྱུག་མ་དང་། གཡོ་ལྡན་མ་དང་། མར་མེ་མ་དང་། འཇིབས་བྱེད་མ་བཞིས་བསྐོར་བ། ནུབ་ཀྱི་པདྨའི་ལྟེ་བར་མི་སྡུག་པ་དཀར་པོ་ཆུ་སྲིན་ལ་ཞོན་

པ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཀྱིས་བཅོམ་ལྡན་འདས་ལ་ཕྱག་འཚལ་བ། འོག་མ་གཉིས་ཀྱིས་གདེངས་ཀ་བདུན་གྱིས་མཚན་པའི་ཞགས་པ་དང་
གདན་ལ་བརྟེན་པ། །འདབ་མ་བཞི་ལ་འཇིགས་པའི་གཟུགས་དང་། གཟུགས་ཆེན་མོ་དང་། མཆེ་བའི་གཟུགས་དང༌། གཙིགས་མ་བཞིས་བསྐོར་བ། ནུབ་
བྱང་གི་པདྨའི་ལྟེ་བར་དགའ་ལས་འདས་ལྗང་གུ་རི་དྭགས་ལ་ཞོན་པ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཀྱིས་བཅོམ་ལྡན་འདས་ལ་ཕྱག་འཚལ་བ། འོག་མ་
གཉིས་ཀྱིས་རླུང་གིས་བསྐྱོད་པའི་རས་དང་གདན་ལ་བརྟེན་པ། འདབ་མ་བཞི་ལ་ཐོད་པའི་ཕྲེང་བ་མ་དང་། འཕྱང་བ་མ་དང་། མཐུ་ཆེན་མ་དང་། ལག་ན་ཁ་ཊྭཱཾ་
ག་བཞིས་བསྐོར་བ། བྱང་གི་པདྨའི་ལྟེ་བར་ལོག་འདྲེན་སེར་པོ་མི་ལ་ཞོན་པ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཀྱིས་བཅོམ་ལྡན་འདས་ཕྱག་འཚལ་བ།
འོག་མ་གཉིས་ཀྱིས་ལྕགས་ཀྱུ་དང་དབྱུག་ཏོ་འཛིན་པ། འདབ་མ་བཞི་ལ་ལག་ན་དགྲ་སྟྭ་དང་། ལག་ན་རལ་གྲི་དང་། རྡོ་རྗེ་ལག་མ་དང་། གཞུ་ལག་མ་བཞིས་

༄༅། །བསྐོར་བ། གཙོ་བོ་རྣམས་ནི་རུས་པ་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། འཁོར་གྱི་ལྷ་རྣམས་རང་རང་གི་གཙོ་བོ་དང་མཚུངས་ཤིང་ཞལ་
གཅིག་ཕྱག་བཞི་པའི་ཕྱག་དང་པོ་གཉིས་ཀྱིས་མེ་ཏོག་ལ་སོགས་པའི་མཆོད་པ་སྣ་ཚོགས་ཐོགས་ཤིང་འོག་མ་གཉིས་ཀྱིས་གཙོ་བོ་དང་མཚུངས་པའི་ཕྱག་མཚན་འཛིན་པ།
ལག་ན་ཁ་ཊྭཱཾ་ག་ལ་སོགས་པ་ལྔ་ནི་རང་མིང་གི་ལག་ཆ་འཛིན་པ། སྤྱི་བོའི་ཕོ་ཡིག་ལས་འོད་ཟེར་འཕྲོས་པས་ཤིང་གཅིག་དང་དུར་ཁྲོད་ལ་སོགས་པའི་གནས་བཅུ་གཅིག་
ནས་ཞིང་སྐྱོང་མ་མོའི་ཚོགས་དང་བཅས་པ་ལ་སྲིད་པ་གསུམ་གྱི་འབྱུང་པོའི་ཚོགས་ཀྱིས་བསྐོར་བ། ༀ་བཛྲ་ས་མཱ་ཛཿ ལག་པ་གཡས་ཁུ་ཚུར་བཅངས་པའི་གུང་མཛུབ་གཉིས་གཤིབས་པ་
དཔུང་པའི་ཐད་དཀར་ཕྱར། གཡོན་གཏོར་མ་འཛིན་པའི་ཚུལ་བྱས་ལ། །ཨོཾ་ཤིང་གཅིག་དང་ནི་དུར་ཁྲོད་དང་། །རི་བོ་དང་ནི་འབབ་ཆུ་དང་། །ཁྱིམ་དང་གྲོང་གི་ངོས་དང་ནི། །ཞིང་དང་
གྲོང་ནི་སྟོང་བ་དང་། །སེམས་ཅན་སྣོད་དང་ཐང་སོན་དང་། །ཆུ་ལ་ཡང་ནི་ཁྱད་པར་དུའོ། །དྲག་པོ་ནག་པོ་དྲག་པོ་ཆེ། །ལྷ་སྦྱིན་མཉམ་དུ་བསྟེན་པ་དང་། །

ནག་པོ་གཙིགས་པ་འཇིགས་སུ་རུང་། །དགའ་ལས་འདས་དང་ལོག་འདྲེན་མ། །གདོལ་པ་མོ་དང་འཇིགས་པའི་གཟུགས། །ལྷ་མོ་དཀའ་བཟློག་མི་སྡུག་མ། །རྒྱལ་
མ་དང་ནི་རྣམ་རྒྱལ་ཉིད། །མི་ཐུབ་མ་དང་གཞན་མི་ཐུབ། །ནག་མོ་བཟང་མོ་ནག་མོ་ཆེ། །ནག་སྦོམ་རྣལ་འབྱོར་མ་དབང་མོ། །ཟླ་བ་མོ་དང་འཇིགས་པ་མོ།།
གདུག་པ་ཅན་དང་ལམྦ་ཀཱི། །སུམ་ཅུ་རྩ་གསུམ་དབང་ཕྱུག་མ། །གཡོ་ལྡན་མར་མེ་འཇིབས་བྱེད་མ། །གྲོང་དུ་གནས་པ་རྣལ་འབྱོར་མ། །འཇིགས་པའི་གཟུགས་
དང་གཟུགས་ཆེན་མོ། །མཆེ་བའི་གཟུགས་དང་གཙིགས་པ་ཉིད། །ཐོད་པའི་ཕྲེང་བ་འཕྱང་བ་ཅན། །མཐུ་ཆེན་ལག་ན་ཁ་ཊྭཱཾ་ག །ལག་ན་དགྲ་སྟ་རལ་གྲི་དང་། །
རྡོ་རྗེའི་ལག་མ་གཞུ་ཡི་ལག །མཁའ་འགྲོ་མ་ཡི་དེ་ཉིད་ཆེ། །ལས་རྣམས་རྗེས་སུ་གྲུབ་པར་བྱེད། །རྣལ་འབྱོར་དཀྱིལ་འཁོར་རྒྱལ་མོ་ཆེ། །དེ་བཞིན་རྡོ་རྗེའི་དབང་
ཕྱུག་གཙོ། །དེ་བཞིན་གཤེགས་པའི་སྐུ་ཅན་ལས། །སྐྱོན་མེད་རྣལ་འབྱོར་སྦྱིན་པ་མོ། །རྡོ་རྗེ་དབང་ཕྱུག་བཀའ་ལུང་གིས། །ཐམས་ཅད་གནས་ནས་ཐམས་ཅད་

༄༅། །དགུག ༑ཨོཾ་ཀ་ཀ་ཀཱ་དྷ་ཡ། བ་བ་བནྡྷ་ན། ཁ་ཁ་ཁཱ་དྷ་ན་སརྦ་དུཥྚཱ་ན། ཧ་ན་ཧ་ན། གྷ་གྷ། གྷ་ཏ་ཡ། གྷ་ཏ་ཡ། སརྦ་དུཥྚཱཾ་ཤནྟིཾ་ཀུ་རུ་ཧཱུྃ་
ཧཱུྃ་ཕཊ་ཕཊ་ཛཿ  སྭཱ་ཧཱ། པདྨ་ཀ་མ་ལཱ་ཡ་སྟྭཾ། ཨོཾཀྵེ་ཏྲ་པཱ་ལ་ས་པ་རི་ཝཱ་ར་ཨོཾ་བཛྲ་པུཥྤེ་ནས་ནཻ་ཝི་དྱེ་ཨཱཿཧཱུྃ། ཛཿཧཱུྃ་བྃ་ཧོ། དཔྲལ་བར་ཨོཾ། མགྲིན་པར་ཨཱཿ ཐུགས་
ཀར་ཧཱུྃ། སླར་ཡང་ཐུགས་ཀའི་ས་བོན་ལས་འོད་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་པཉྩ་ཀུ་ལ་ས་པ་རི་ཝཱ་ར་ཨོཾ་བཛྲ་པུཥྤེ་སོགས་
སོ༑ །དེ་བཞིན་གཤེགས་པ་ཐམས་ཅད་ཀྱིས་འདི་རྣམས་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུངས་ཤིང་བུམ་པའི་ཆུས་སྤྱི་བོ་
ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། ༀ་ཀྵེ་ཏྲ་པཱ་ལ་ས་པ་རི་ཝཱ་ར་ཨོཾ་ནི་རཱི་སོགས་ནས་ཤབྡ་ཨཱཿཧཱུྃ། ཨི་
དམ་ཡན་ཆད་ལ་པད་སྐོར་དང་། དེ་མན་ལ་རྡོ་རྗེ་ཐལ་མོ་ཁ་ཕྱེ་བ་དང་བཅས། ཨོཾ་ཨེ་ཀ་བྲི་ཀྵ་ཤྨ་ཤཱ་ན། བརྦ་ཏེ་ཀནྡ་རེ། གྲྀ་ཧེ་གྲ་མ་པཱ་ར་ཤེ །ཀྵེ་ཏྲ་གྲ་མ་ཤུ་ནྱ་ག་ཏེ། ས་ཏྭ་བྷཉྫ་སྦྲ་ལ་

ག་ཏེ། མཱ་ཏག་ན་བེ་ཤི་ཥེ་ཏཱ། ཀྲཥྞི་རུ་དྲ་མ་ཧཱ་རུ་དྲ། དེ་ཝ་དཏྟ་ས་མ་ཤྲཱི་ཏཱ། ཀྲྀཥྞི་ཨཱ་ཀ་རཱ་ལ་བི་བྷ་ཏྠ། ཨཱ་ནནྡཱ་ཏཱི་བི་ནཱ་ཡ་ཀཱ། ཙ་མུཎྜཱ་གྷོ་རཱི་རཱུ་པཱི། བི་བྷ་
ཏྭ་ཨུ་མ་དེ་ཝཱི་ཙ་མ་ཏཱ་ར། ཛཿ་ཡ་ཙ་བི་ཛཿ་ཡ་ཙ། ཨ་ཛི་ཏེ་ཨ་པ་རཱ་ཛི་ཏཱ། བྷ་དྲཱ་ཀཱ་ལཱི་མ་ཧཱ་ཀཱ་ལཱི། སྠཱུ་ལ་ཀཱ་ལཱི་ཡོ་གཱི་ཨིནྡྲི། ཙནྡྲི་གྷོ་རཱི། དུཥྚཱ་ཙ་ལ་མྦ་ཀཱི། ཏྲ་
ཡ་ཏྲི་ཤ་ཏཱི་ཤྭ་རཱི། ཀི་བོ་ཛ་དཱི་པ་ཙུྃ་བི་ནྱཱ། གྲ་མེ་ཝ་ས་ན་ཡོ་གི་ནཱི། གྷོ་ར་རཱུ་པཱི་མ་ཧཱ་རཱུ་པཱི། དཾ་ཥྚཱ་རཱུ་པཾ་ཀ་རཱ་ལི་ནཱི། ཀ་པཱ་ལ་མཱ་ལི་ནྱཱ། ཁ་ཊྭྃ་ག་ཨོཾ་གི་ནཱི་མ་ཧཱ་དྷཱ་
ཀཱ༑ ཁཟླ་པ་ར་ཤུ་ཧསྟ་ཡ། བཛྲ་ཧསྟེ་ཡ་དྷ་ནུ་ཧ་སྟེ། མ་ཧཱ་སུ་ཁ་ཨཛྙཱ་ཨི་དཾ་བ་ལིཾ། ཁ་ཁ། ཁཱ་ཧི་ཁཱ་ཧི། གྲིཉྩནྟ་ས་མ་ཡ་རཀྵནྟུ། མ་མ་སརྦ་སིདྡྷི་མྲ་ཡཙྪནྟུ་
ཧཱུྃ་ཧཱུྃ་ཕཊ་ཕཊ་སྭཱ་ཧཱ། ལན་གསུམ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལུ་གུ་རྒྱུད་དུ་བྱས་པ་དཀྲོལ་ཞིང་། ཨོཾ་ཏིཥྛ་ཧཱུྃ་བྷ་ཀྵ་བྷ་ཀྵ་ཕཊ་སྭཱ་ཧཱ། ལན་གསུམ། ཨོཾ་བཛྲ་པུཥྤེ་ནས་ནེ་ཝི་དྱེ་ཨཱཿཧཱུྃ། ཨོཾ་
ཨཱཿཧཱུྃ་ཞིང་སྐྱོང་བ་ཆེན་པོ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་པས་ནང་མཆོད་མཐོར། རྡོ་རྗེ་སྙིང་གར་བཟུང་། དྲིལ་བུ་ཆིག་བརྡུང་བྱ་ཞིང་། རྡོ་རྗེ་ཅན་གྱི་རྣམ་འཕྲུལ་ལས། །

༄༅། །སུམ་ཅུ་རྩ་གཉིས་གནས་རྣམས་སུ། །འཇིག་རྟེན་སྐྱོང་བའི་ཚུལ་འཛིན་པའི། །ཞིང་སྐྱོང་མ་མོ་འཁོར་བཅས་དང་། །ལྷ་ཡི་ཚོགས་རྣམས་མ་ལུས་དང་། །
ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི་ཚོགས་རྣམས་མ་མ་ལུས་དང་། །འབྱུང་པོའི་ཚོགས་རྣམས་མ་ལུས་དང་། །
ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང༌། །སྨྱོ་བྱེད་ཚོགས་རྣམས་མ་ལུས་དང་། །བརྗེད་བྱེད་ཚོགས་རྣམས་མ་ལུས་དང་། །
མཁའ་འགྲོའི་ཚོགས་རྣམས་མ་ལུས་དང༌། །མ་མོའི་ཚོགས་རྣམས་མ་ལུས་དང་། །མ་ལུས་པར་ནི་ཐམས་ཅད་དག །འདིར་གཤེགས་བདག་དགོངས་སུ་གསོལ། །
བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་བཞེས་པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་
པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང་། །མཐུ་

སྟོབས་བྱིན་རླབས་བསམ་གྱིས་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་བསྟོད། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་
ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །
ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག །དུས་མིན་འཆི་
དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་
ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །རྡོ་རྗེ་འཆང་གིས་སངས་
རྒྱས་ཀྱི་བསྟན་པ་དང་བསྟན་པ་འཛིན་པའི་གང་ཟག་རྣམས་བསྲུང་ཞིང་སྐྱོང་བ་བཀའ་བསྒོ་ཞིང་། ཞལ་གྱིས་བཞེས་པའི་ཞིང་སྐྱོང་ཆེན་པོ་འཁོར་དང་བཅས་པ་ཁྱེད་རྣམས་

༄༅། །ལ་མཐུ་དང་ནུས་པ་བསམ་གྱིས་མི་ཁྱབ་པ་མངའ་བ་ལགས་པས། སངས་རྒྱས་ཀྱི་བསྟན་པ་དར་བ་དང་། སེམས་ཅན་ཐམས་ཅན་ལ་བདེ་སྐྱིད་ཀྱི་
དཔལ་ཕུན་སུམ་ཚོགས་པ་འབྱུང་བ་དང་། ཁྱད་པར་དུ་ཡང་དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། སེམས་ཅན་ཐམས་ཅན་ཀྱི་དོན་དུ་
ཕྱག་རྒྱ་ཆེན་པོ་མཆོག་གི་དངོས་གྲུབ་རྡོ་རྗེ་སེམས་དཔའི་གོ་འཕང་ཐོབ་པའི་ཆེད་དུ་སའི་ཕྱོགས་འདིར་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་
པ་དང་བདག་ཉིད་འཇུག་ཅིང་དབང་བླང་བར་འཚལ་ན། སྲུང་མའི་དབང་པོ་ཁྱེད་རྣམས་སྒྲུབ་ཁང་གི་ཕྱིར་རོལ་གྱི་ཕྱོགས་མཚམས་རྣམས་སུ་བཞུགས་ནས་དཀྱིལ་
འཁོར་གྱི་བྱ་བ་མཐར་མ་ཕྱིན་གྱི་བར་དུ་བར་དུ་གཅོད་པ་ཐམས་ཅད་ཞི་བ་དང་། བསམ་པ་ཐམས་ཅད་ཆོས་མཐུན་ཡིད་བཞིན་དུ་འགྲུབ་པའི་དངོས་གྲུབ་མ་ལུས་པ་
སྩལ་དུ་གསོལ། ཨོཾ་ཤྲཱི་བཛྲ་ཧེ་རུ་ཀ་སོགས་ལན་གསུམ། མ་འབྱོར་བ་དང་སོགས་བརྗོད། ཡིག་བརྒྱའི་ཚེ་ལས་ཀྱི་རྡོ་རྗེ་ཞལ་ཟས་ནས་བཟུང་མཆོད་ཡོན་མ་གཏོགས་པའི་མཆོད་པ་རྣམས་གཡོན་སྐོར་གྱིས་

གཏོར་སྣོད་དུ་བསྡུའོ། །སློབ་དཔོན་གྱིས་གཡོན་རྡོ་རྗེ་ཁུ་ཚུར་སྙིང་གར་དང་གཡས་བརྐྱང་པས་ས་ལ་རེག་སྟེ། ལེ་ཚེ་དབུས་མའི་འདས་པའི་ཡེ་ཤེས་པ་རང་བཞིན་གྱི་གནས་སུ་གཤེགས། ཨོཾ་ཨཱཏྨ་
ཏིཥྛ་ཧཱུྃ་སྭཱ་ཧཱ། དམ་ཚིག་པ་རང་ལ་ཐིམ། ཨོཾཀྵེ་ཏྲ་པཱ་ལ་ས་པ་རི་ཝཱ་ར་ཨརྒྷཾ་སྭཱ་ཧཱ། སྔར་གྱི་མཆོད་ཡོན་གཏོར་མ་ལ་བསྐོར་ཏེ་འགྲོ་ཕྱོགས་སུ་བསྒྲེང་། ཨོཾ་སརྦ་དུཥྚཱ་གྲིཧྣ་གྲིཧྣ་གཙྪ་ཧཱུྃ་
ཕཊ་༑ ཞེས་དང་མཐེབ་སྲིན་གྱིས་སེ་གོལ་ལན་གསུམ་ཕྱིར་གཏོགས་ཤིང་། གཏོར་མགྲོན་རྣམས་དཀྱིལ་འཁོར་གྱི་ཁང་པའི་ཕྱི་རོལ་གྱི་ཕྱོགས་མཚམས་བརྒྱད་དུ་འཁོད། གང་དག་
ནག་པོའི་ཕྱོགས་ལ་དགའ་བའི་འབྱུང་པོ་གདུག་པ་ཅན་གསང་སྤྱོད་ལྟ་བ་མི་དབང་པ་རྣམས་སའི་ཕྱོགས་འདིར་མ་གནས་པར་གཞན་དུ་སོང་ཤིག །གཏོར་མ་གཙང་སར་དོར།
གཙོ་བོའི་ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་ཧྃ་སྭཱ་ཧཱ། ཞེས་བཟླས་པས་རང་དང་གྲོགས་རྣམས་བསྲུང་ངོ་། གསུམ་པ་ནི། ནང་དུ་ལོག་སྟེ་རོལ་མོ་དང་བཅས་པས་དངོས་སུ་ཤོང་ན་རྡོ་རྗེ་དྲིལ་བུ་གསིལ་ཞིང་དཀྱིལ་འཁོར་ལ་
བསྐོར་བ་བདུན་བྱ། དངོས་སུ་མི་ཤོང་ན་ཡིད་ཀྱིས། འདོད་སྣམ་གྱི་སྟེང་ནས་བསྐོར་བ་བྱེད་པར་བསམས་ལ་རྡོ་རྗེ་དྲིལ་བུ་གསིལ་ཞིང་ཡིག་བརྒྱ་མང་དུ་བཟླ། མཐར་དཀྱིལ་འཁོར་གྱི་ཤར་ཕྱོགས་ནས་རྡོ་རྗེ་ཐལ་མོ་སྦྱར་ཏེ།

༄༅། །བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། བྱིང་བ་དང༌། རྒོད་པའི་དབང་དུ་གྱུར་པ་ཐམས་ཅད་དང་། 
ཆོ་ག་ལྷག་པ་དང་མ་ཚང་བར་གྱུར་བ་དང་། མཆོད་པའི་ཡོ་བྱད་མ་འབྱོར་པ་དང་། ཉམས་པ་དང་དཀྱིལ་འཁོར་འདྲི་བ་ལ་སྐྱོན་དུ་གྱུར་པ་ལ་སོགས་པ་དེ་དག་ཐམས་
ཅད་བཟོད་པར་མཛད་དེ་ལྷག་ཆད་ཁ་བསྐང་བར་མཛད་དུ་གསོལ། ཞེས་པའི་རྗེས་སུ་ཕྱག་བྱས་ནས་གྲལ་ལ་འཁོད། དངོས་གཞི་གཉིས་པ་མན་ཆད་ལ་སྐབས་འདིར་བུམ་པ་སྟ་གོན་ལྟར་སྒྲུབ་བོ། །འཇུག་ཅིང་
དབང་བསྐུར་བ་ལ། བདག་འཇུག་གི་ཁྲིགས་གཙོར་བྱས་ན། །དཀྱིལ་འཁོར་མངོན་སུམ་ལྟར་དམིགས་ལ་གཙོ་བོ་དང་རང་གི་དབང་བསྐུར་འདི་ཉིད་ཐོབ་པའི་བླ་མ་དབྱེར་མེད་དུ་བསམ། རང་ཉིད་ཤར་ཕྱོགས་ཀྱི་སྒོ་ཁང་དུ་འཁོད་པ་ལ། ཆོ་
ག་རྣམས་གཙོ་བོས་འབོག་ཅིང་དབང་རྫས་གཏོད་པ་སོགས་ལས་རྣམས་དེའི་ཐུགས་ཀ་ནས་སྤྲུལ་པའི་ཧེ་རུ་ཀ་ཕྱག་གཉིས་པ་ཞིག་གིས་མཛད་པར་བསམས་ལ། ལས་བུམ་གྱི་ཆུས། ཇི་ལྟར་བལྟམས་པ་སོགས་ནས་ཤྲི་ཡེ་ཧཱུྃ་ཞེས་པས་
ཁྲུས་བྱ། བུམ་ཆུ་མཎྜལ་གྱི་སྟེང་དུ་ཅུང་ཟད་བླུགས་ལ། བྱུག་པ་ཚོམ་བུ་འགོད་པ་དང་བཅས་ཨོཾ་བཛྲ་བྷུ་མི་ཨཱཿཧཱུྃ་སོགས་ནས་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་

དཀྱིལ་འཁོར་དུ་འཇུག་པའི་ཆོས་རྣམས་ཞུ་བའི་ཡོན་དུ་དབུལ་བར་བགྱིའོ་སོགས་འདྲ། ཐལ་མོ་སྦྱར་ཏེ། དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་
དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་སྩལ་དུ་གསོལ། །སྡོམ་པ་རྣམས་ཀྱང་
བདག་ལ་སྩོལ། །སངས་རྒྱས་རོལ་མོ་ལས་བྱུང་བའི། །མི་ལྡོག་འཁོར་ལོའི་འབྱོར་བར་ལྡན། །ཐར་པ་ཆེན་པོའི་གྲོང་ཁྱེར་མཆོག །གསང་བ་ཆེན་པོར་
འཇུག་པར་བགྱི། །གསང་བའི་རིགས་མཆོག་ཐམས་ཅད་དུ། །སློབ་དཔོན་ཆེན་པོ་བདག་འཇུག་མཛོད། །མི་ལྡོག་པ་ཡི་དབང་བསྐུར་བ། །སྐལ་བ་ཆེན་པོ་
བདག་ལ་སྩོལ། །མཚན་རྣམས་ཀུན་གྱི་རྒྱས་བཏབ་ཅིང་། །དཔེ་བྱད་རྣམས་དང་ཡང་དག་ལྡན། །སངས་རྒྱས་སྐུ་ནི་ཡིད་འོང་བ། །སློབ་དཔོན་ཆེན་པོ་
བདག་ལ་སྩོལ། །དབང་བསྐུར་བ་ནི་རྨད་བྱུང་ཆེ། །སེམས་ཅན་ཀུན་གྱི་དོན་བགྱིད་ཕྱིར། །བདག་ནི་རྟག་ཏུ་སློབ་དཔོན་གྱུར། །སློབ་དཔོན་ཆེན་པོ་བདག་

༄༅། །ལ་སྩོལ། །ཞེས་ལན་གསུམ། ལས་ཀྱི་ཧེ་རུ་ཀས་མཛད་པར་བསམས་ལ་རྡོ་རྗེ་དྲིལ་བུ་བསིལ་ཞིང་། རྣམ་དག་སློབ་མ་འདི་རྣམས་ནི། །བྱང་ཆུབ་སེམས་ནི་ཡོངས་འཛིན་ཞིང་། །
གསང་བའི་དཀྱིལ་འཁོར་འདིར་ཞུགས་ནས། །དམ་ཚིག་དང་ནི་སྡོམ་པ་འཚལ། །ཞེས་ལན་གསུམ་གསོལ། གཙོ་བོས། གསང་བ་ཆེན་པོའི་རིགས་དག་ལས། །གསང་བ་
ཡོངས་སུ་འཛིན་པ་རུ། །བདག་པོ་ཆེན་པོ་ཁྱོད་འདོད་དམ། །ཞེས་དྲིས་པ་ལ། གསང་བ་ཆེན་པོའི་རིགས་དག་ལས། །གསང་བ་ཡོངས་སུ་འཛིན་པ་རུ། །སེམས་
དཔའ་ཆེན་པོ་བདག་འཚལ་ལོ། །ཞེས་ལན་གསུམ་གསོལ། སྡོམ་པ་བསྒྲག་པ་བདག་འཇུག་གི་ཚེ་མི་མཛད། བདག་གིས་ཐོག་མ་མེད་དུས་ནས། །ལོག་རྟོག་དབང་གིས་སྡིག་བགྱིས་
གང་༑ །ཐུགས་རྗེའི་མངའ་བདག་ཁྱེད་རྣམས་ཀྱི། །སྤྱན་སྔར་བཤགས་ཀྱི་སླན་ཆད་བསྡམ། །རྒྱལ་དང་དེ་ཡི་སྲས་རྣམས་དང་། །རང་སངས་རྒྱས་དང་དགྲ་བཅོམ་
དང་༑ །འགྲོ་བའི་བསོད་ནམས་མ་ལུས་པ། །དེ་དག་ཀུན་ལ་ཡི་རང་ངོ་། །ཀུན་འདོད་དབུགས་འབྱིན་གསོལ་མཛད་པའི། །སངས་རྒྱས་ཀུན་ལ་བདག་བསྐུལ་

བས༑ །བསྟན་པ་ནམ་མཁའི་མཐའ་མཉམ་པར། །འཇིག་རྟེན་ཀུན་སྡིག་མེད་སྣང་མཛོད། །འགྲོ་ཀུན་སངས་རྒྱས་གྱུར་གྱི་བར། །དེ་སྲིད་མགོན་པོ་བཞུགས་ནས་
ནི༑ །ནམ་ཡང་མྱ་ངན་མི་འདའ་བར། །ཐལ་མོ་སྦྱར་ནས་གསོལ་བར་འཚལ། །ལུས་ངག་ཡིད་ཀྱི་བསོད་ནམས་ནི། །བགྱིས་སམ་བགྱིད་དུ་སྩལ་བ་དང་། །རྗེས་
སུ་ཡི་རང་གང་ཅིའང་རུང་། །དེས་ནི་འཇིག་རྟེན་ཀུན་མཁྱེན་ཤོག །གང་དང་གང་གིས་འདུལ་འགྱུར་བ། །དེ་དང་དེ་ཡི་སྐུར་སྟོན་ཞིང་། །སྣ་ཚོགས་གཟུགས་ནོར་
ལྟ་བུ་ཡི། །རྫོགས་སངས་རྒྱས་ལ་སྐྱབས་སུ་མཆི། །ཀུན་རྟོག་མ་ལུས་དག་གྱུར་པ། །རང་རིག་ཡང་དག་ཡེ་ཤེས་བསྐྱེད། །ལྷན་ཅིག་སྐྱེས་དགའི་ངོ་བོ་ཉིད། །
དམ་པའི་ཆོས་ལ་སྐྱབས་སུ་མཆི། །གོ་རིམ་ཇི་བཞིན་དབང་བསྐུར་ཐོབ། །མ་ལོག་ལམ་ལ་ངེས་གནས་པའི། །སྲས་མཆོག་འཁོར་འདུས་དགེ་འདུན་ལ། །རྟག་
པར་བདག་ནི་སྐྱབས་སུ་མཆི། །ཡང་དག་ཡེ་ཤེས་མེ་བོ་ཆེ། །སྒྲིབ་པ་མ་ལུས་སྤང་བའི་ཕྱིར། །གཏི་མུག་མུན་པ་བསལ་བ་དང་། །བྱང་ཆུབ་མཆོག་ཏུ་སེམས་བསྐྱེད་

༄༅། །དོ༑ །རྒྱལ་སྲས་དཔའ་བོ་རྣམས་ཀྱི་ལམ། །སྤྱོད་པ་དཔག་ཡས་གང་ཡིན་དང་། །མ་བཅོས་ཇི་བཞིན་ལམ་གནས་ལ། །ད་ནི་ཡང་དག་གནས་པར་
བགྱི༑ །ཞེས་པས་རྒྱུན་བཤགས་ལན་གསུམ་བྱ་ཞིང་། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །
དུས་འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་
བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །
སོ་སོར་བརྟན་པོར་བཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །
སྡོམ་པ་དེང་ནས་བརྟན་པོར་གཟུང་། །རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་བཟུང་བར་བགྱི། །སློབ་དཔོན་དག་ཀྱང་

གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་
ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་
ལ༑ །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་
བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་
རྣམས་བདག་གིས་དགྲོལ། །དབུགས་མ་བྱུང་བ་དབུགས་ཕྱུང་ཞིང་། །སེམས་ཅན་མྱ་ངན་འདས་ལ་དགོད། །ཅེས་རིགས་ལྔའི་སྡོམ་བཟུང་ཡང་ལན་གསུམ་བྱའོ། །དེ་ནས། ཨོཾ་སརྦ་
ཏ་ཐཱ་ག་ཏ་ཨ་ནུཏྟ་ར་བོ་ངྷི་ཨ་ལངྐཱ་ར་ཝསྟྲ་པཱུ་ཛཿ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཞེས་པས་སྨད་གཡོགས་དམར་པོ་དང་། ཨོཾ་བཛྲ་རཀྵ་ཧྃ་གིས་སྟོད་གཡོགས་དང་། ཨོཾ་བཛྲ་ཨུཥྞཱི་ཥ་ཧཱུྃ་གིས་

༄༅། །གཙུག་ཏོར་དང་། ཨོཾ་ཙཀྵུ་བནྡྷ་ཝ་ར་མ་ན་ཡ་ཧཱུྃ་གིས་མིག་རས་རྣམས་བྱིན་པར་བསམ། ལས་བུམ་གྱི་ཆུ་འཐོར་ཞིང་། ན་མསྶ་མནྟ་བུདྡྷེ་བྷོ། ན་མོ་བཛྲ་ཀྲོ་དྷ་ཡ། མ་ཧཱ་དིཥྚོ་ཏྐ་
ར་བྷེ་ར་ཝཱ་ཡ་བཛྲ་སནྟོ་ཧ་དརླ་ཡ་ཨ་མྲྀ་ཏ་ཀུཎྜ་ལི་ཧཱུྃ་ཕཊ། ཅེས་པས་བསྲུང་། ཨཱ་ཁྃ་ཝཱི་ར་ཧཱུྃ་གིས་མེ་ཏོག་བྱིན་པར་བསམ། རང་གི་དཔྲལ་བར་ཨོཾ། མགྲིན་པར་ཨཱཿ སྙིང་གར་ཧཱུྃ་
ནག་པོ། དེ་རྣམས་ལས་འོད་ཟེར་འཕྲོས་རང་གི་ལུས་ཀྱི་ནང་ཐམས་ཅད་གང་བས་ལུས་ངག་ཡིད་གསུམ་གྱི་སྡིག་སྒྲིབ་ཉེས་ལྟུང་རྣམས་སྦྱང་བར་བསམས་ལ་སོ་སོའི་ཕྱག་རྒྱའམ།
འཁོར་ལོའི་ཕྱག་རྒྱ་སྤྱི་ལྟར་བཅས་པ་དཔྲལ་བ་མགྲིན་པ་སྙིང་ག་ལྟེ་བ་གསང་གནས་རྣམས་སུ་རེག་ཅིང་ཧཱུྃ་ཞེས་བརྗོད་པར་བྱའོ། །བུ་ཁྱོད་སུ་ཡིན་ཅི་ལ་དགའ་ཞེས་དྲིས་པ་ལ། སྐལ་བཟང་བདག་བདེ་བ་ཆེན་པོ་
ལའོ༑ །ཞེས་དང་། དེ་ཡིས་བུ་ལ་ཅི་ཞིག་བྱ། ཞེས་དྲིས་པ་ལ། སངས་རྒྱས་མཆོག་གི་དམ་ཚིག་གོ །ཞེས་ལན་བཏབ། རང་གི་སྙིང་གར་རྡོ་རྗེ་དཀར་པོ་རྩེ་ལྔ་པ་འོད་འཕྲོ་བར་
གྱུར༑ སྙིང་གར་རྡོ་རྗེ་བཞག་སྟེ། ཨོཾ་སརྦ་ཡོ་ག་ཙིཏྟ་ཨུཏྤ་ད་ཡཱ་མི། སུ་ར་ཏི་ས་མ་ཡ་སྟྭཾ་ཧོཿ སིདྡྷི་བཛྲ་ཡ་ཐཱ་སུ་ཁྃ། ཞེས་པས་བརྟན་པར་བྱས། རྡོ་རྗེ་སྤྱི་བོར་དང་། དེང་ཁྱོད་དེ་

བཞིན་གཤེགས་པ་ཐམས་ཅད་དང་དཔའ་བོ་དང་རྣལ་འབྱོར་མ་ཐམས་ཅད་ཀྱི་རིགས་སུ་ཞུགས་ཀྱི། དེ་བཞིན་གཤེགས་པ་ཐམས་ཅད་ཀྱི་གསང་ཆེན་དམ་པ་འདི། དེ་
བཞིན་གཤེགས་པ་རྣམས་ཀྱི་དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བ་མི་བྱ་སྟེ་མ་དད་པ་རྣམས་ལའང་མ་ཡིན་ནོ། །ཞེས་གསང་བ་གདམས་ནས། རང་གི་ལག་པ་ནས་བཟུང་
སྟེ༑ ཨོཾ་ཀི་ལི་ཀི་ལི་མ་ལི་གུ་ཎི་ཏྭཾ་བཛྲ་ས་ཏཱ་ཙ་ལེ་ཡུཾ་ཡུཾ་སྭཱ་ཧཱ། ཞེས་བརྗོད་ཅིང་དཀྱིལ་འཁོར་གྱི་ནང་དུ་བཅུག་པར་བསམ་མོ། །རང་ཉིད་སྐུ་རྡོ་རྗེ་རྣམ་པར་སྣང་མཛད་དུ་གྱུར་པའི་དཔྲལ་
བར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ། མགྲིན་པར་ཨཱཿལས་པདྨའི་ལྟེ་བར་ཉི་མ་ལ་ཨཱཿ སྙིང་གར་ཧཱུྃ་ལས་རྡོ་རྗེའི་ལྟེ་བར་ཉི་མ་ལ་ཧཱུྃ་བསམས་ནས། ཨོཾ་སངས་
རྒྱས་ཀུན་ཏུ་ཉེར་གནས་ཕྱིར། །བདག་གི་ལུས་འདི་དབུལ་བར་བགྱི། །ཨོཾ་སློབ་དཔོན་དུ་ནི་ཉེར་གནས་ཕྱིར། །བདག་གི་ལུས་འདི་དབུལ་བར་བགྱི། །ཨོཾ་སེམས་
ཅན་ཐམས་ཅད་སྐྱབས་དོན་དུ། །བདག་གི་ལུས་འདི་དབུལ་བར་བགྱི། །ཅེས་པས་ཕྱག་བྱས་ནས་ལུས་དབུལ་ལོ། །དམ་བཞག་བཞིའི་དང་པོ་ནི། སྙིང་གར་ཟླ་བའི་དཀྱིལ་འཁོར་ལ་རྡོ་རྗེ་

༄༅། །གནས་པར་གྱུར། དྲིལ་བུ་གསིལ་ཞིང་རྡོ་རྗེ་སྙིང་གར་བཞག་སྟེ། ས་མ་ཡ་སྟྭཾ་ཞེས་གསུང་བ་ལ་རང་གིས་ཀྱང་ས་མ་ཡ་ཨ་ཧྃ། ཞེས་བརྗོད། རྡོ་རྗེ་སྤྱི་བོར་དང་། དེང་ཁྱོད་
དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས། ངས་ཁྱོད་ལ་ཡེ་ཤེས་གང་གིས་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཀྱང་ཐོབ་ན་དངོས་
གྲུབ་གཞན་ལྟ་ཅི་སྨོས། དེ་ལྟ་བུའི་སེམས་བསྐྱེད་པར་བྱ་ཡིས་ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ལ་མ་སྨྲ་ཤིག །དམ་ཚིག་ཉམས་པར་འགྱུར་
ཏ་རེ། ཞེས་ཕན་ཡོན་དང་། གཉིས་པ་ནི། རྡོ་རྗེ་སྙིང་གར་དང་། རྡོ་རྗེ་སེམས་དཔའ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་གྱུར། །གལ་ཏེ་ཚུལ་འདི་སྨྲས་ན་ནི།།
དེ་མ་ཐག་ཏུ་དྲལ་ཏེ་གཤེགས། །ཞེས་ཉེས་དམིགས་དང་། གསུམ་པ་ནི། རྣམ་རྒྱལ་བུམ་པའི་ཆུ་ལྕེ་ལ་བཞག་ཅིང་། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་
པར་བྱེད། །དམ་ཚིག་བསྲུངས་ན་དངོས་གྲུབ་པས། །རྡོ་རྗེ་བདུད་རྩིའི་ཆུ་འཐུངས་ཤིག །ཨོཾ་ཨཱཿ  སྭཱ་ཧཱ། ཨོཾ་པཉྩ་ཨ་མྲྀ་ཏ་ཨུ་ད་ཀ་ཋཿ  ཋཿ  ཋཿ  ཞེས་གཉིས་ཀ་དང་།

བཞི་པ་ནི། སྤྱི་བོར་རྡོ་རྗེ་དང་། དེ་རིང་ཕན་ཆད་བུ་ཁྱོད་ཀྱི། །ཕྱག་ན་རྡོ་རྗེ་ང་ཡིན་གྱིས། །ང་ཡིས་ཅུང་ཟད་གང་སྨྲས་པ། །དེ་དག་ཐམས་ཅད་ཁྱོད་ཀྱིས་ནི། །ངེས་
པ་ཁོ་ནར་བྱ་དགོས་སོ། །བདག་ལ་སྨད་པར་བྱ་བ་མིན། །སྨད་ན་བར་ཆད་མ་སྤངས་པར། །དུས་ཀྱི་བྱ་བ་བྱས་ནས་ནི། །དམྱལ་བ་ཉིད་དུ་འགྲོ་བར་འགྱུར། །
ཞེས་བླ་མའི་བཀའ་མཉན་པའི་སྒོ་ནས་སོ། །མཎྜལ་གླིང་བཞི་རི་རབ་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་
འཁོར་གྱི་གཙོ་བོ་ཐ་མི་དད་པ་ལ་ཡེ་ཤེས་དབབ་པ་ཞུ་བའི་ཡོན་དུ་དབུལ་བར་བགྱིའོ་སོགས། དེ་བཞིན་གཤེགས་པ་རྣམས་ཀྱིས་བྱིན་གྱིས་རློབས་ཤིག །དཔལ་རྡོ་
རྗེ་སེམས་དཔའ་བདག་ལ་དབབ་པར་མཛད་དུ་གསོལ། ཞེས་ལན་གསུམ་གསོལ། འོག་ཏུ་ཡཾ་ལས་རླུང་གི་དཀྱིལ་འཁོར་ཡཾ་གིས་མཚན་པ་གཞུའི་དབྱིབས་ཅན་ཆང་
ཟུང་ཐུར་ལ་བསྟན་པའི་སྟེང་དུ་རང་ཉིད་སྐད་ཅིག་གིས་གསུང་རྡོ་རྗེ་འོད་དཔག་མེད་དུ་གསལ་བའི་རྐང་པ་གཉིས་བགྲད་པའི་བར་དུ་མེའི་དཀྱིལ་འཁོར་འབར་བའི་

༄༅། །དབུས་ན་ཛྷཻ་ལྗང་གུ། སྙིང་གར་ལཾ་ལས་སའི་དཀྱིལ་འཁོར་གྲུ་བཞི་རྡོ་རྗེ་རྩེ་གསུམ་པ་ལ་ཧཱུྃ་གིས་མཚན་པ། མགྲིན་པར་ཝཾ་ལས་ཆུའི་དཀྱིལ་
འཁོར་ཟླུམ་པོ་བུམ་པ་ལ་ཨཱཿ སྤྱི་བོར་ཡཾ་ལས་རླུང་གི་དཀྱིལ་འཁོར་ལ་ཧས་མཚན་པ། གཙོ་བོའི་ཐུགས་ཀ་ནས་འོད་ཟེར་འཕྲོས་པས་རྐང་འོག་གི་རླུང་གི་དཀྱིལ་
འཁོར་བསྐྱོད་པས་མེ་སྦར། དེ་ལོང་བུའི་རྩ་ནང་ནས་ཞུགས་ཏེ་ལྟེ་བའི་བར་དུ་འབར་བས། དེའི་དྲོད་ཀྱིས་སྙིང་གའི་ས་བསྲེག །མགྲིན་པའི་ཆུ་བསྐོལ་སྤྱི་
བོའི་རླུང་གིས་ཡས་མར་མནན། འོག་གི་རླུང་གིས་མས་ཡར་འདེགས་བཞིན་པ་ལ། མདུན་བསྐྱེད་ཀྱི་རྡོ་རྗེ་སེམས་དཔའ་ལྷ་སུམ་ཅུ་སོ་བདུན་གྱི་ཐུགས་ཀ་དང་
ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་དང་པོའི་རྡོ་རྗེའི་རྣམ་པས། རང་གི་བ་སྤུའི་བུ་ག་ནས་དཔག་ཏུ་མེད་པ་འཇུག་པར་གྱུར།
ཧཱུྃ་ཨཱཿཧ་ཛྷཻཾ་ཞེས་པས་ཡང་ཡང་གསལ་བཏབ་ནས། རྡོ་རྗེ་དྲིལ་བུ་དཀྲོལ་ཞིང་། ཨོཾ་ལོ་ལེ་ལོ་ལེ་ཧཱུྃ་ཨཱ། ཨཱ་ཝེ་ཤ་ཡ་སྟྭཾ་བྷ་ཡ། ར་ར་ར་ར། ཙ་ལ་ཡ་ཙ་ལ་ཡ་ཧཱུྃ་ཨཱཿ  ཧ་ཛྷཻཾ། ཞེས་

མང་དུ་བརྗོད། བདག་འཇུག་གི་ཚེ་རོལ་ཆེན་དང་བདུག་པ་མི་མཛད། བརྟན་པར་བྱ་བའི་ཕྱིར། སྤྱི་བོར་རྡོ་རྗེ་རྒྱ་གྲམ་དུ་བཞག་སྟེ། ཏིཥྛ་བཛྲ་ཞེས་པ་ཙམ་མམ། ཨོཾ་ཏིཥྛ་བཛྲ་ས་མ་ཡ་པྲ་ཏི་པཱ་ལི་ཏ་ཧཱུྃ་
ཞེས་བརྗོད། ནམ་མཁའི་ཁ་དོག་བརྟག་ལ་དངོས་གྲུབ་གང་འགྲུབ་ཀྱི་སྤྲོ་བ་བསྐྱེད། ལས་ཀྱི་ཧེ་རུ་ཀས་དཀྱིལ་འཁོར་ལ་གསོལ་བ་བཏབ་པར་སམས་ལ། རྡོར་དྲིལ་འཛིན་པས།དེ
བཞིན་གཤེགས་པ་ཀུན་གྱི་གནས། །རྡོ་རྗེ་སེམས་དཔའི་གྲོང་ཁྱེར་མཆོག །སྙིང་པོའི་དཀྱིལ་འཁོར་འདི་རུ་ནི། །བདག་གི་སློབ་མ་གཞུག་པར་བགྱི། །ལྷ་
ཡི་རིགས་ཀྱི་རིམ་པ་དང་། །བསོད་ནམས་རིམ་པའང་དེ་བཞིན་ཤོག །རིགས་ནི་གང་གི་སྣོད་དུ་འགྱུར། །འདི་ལ་བསོད་ནམས་ཅི་ཡོད་པ། །དཀྱིལ་འཁོར་
འདིར་ནི་དེ་བཞིན་ཤོག །ཅེས་ལན་གསུམ་བརྗོད། གནས་གསུམ་གྱི་ཡི་གེ་གསུམ་ལས་སྤྲོས་པའི་འོད་ཀྱིས་ལུས་ཀྱི་ནང་གསལ་ཞིང་སྡིག་པ་བཀྲུས་པར་བསམས་ལ། ཨོཾ་པྲ་ཏིཚྩ་བཛྲ་ཧོཞེས་པས་མེ་ཏོག་
གཙོ་བོ་ལ་འབུལ། དེས་ཀྱང་རང་གི་མགོ་བོར་བཅིངས་ཏེ། ཨོཾ་པྲ་ཏི་གྲྀཧྣ་སྟྭཾ་ཨི་མཾ་ས་ཏཱ་མ་ཧཱ་བ་ལཾ། ཞེས་པའམ། སྟོབས་པོ་ཆེན་པོ་སེམས་དཔའ་ཆེ། །འདི་ནི་སོ་སོར་གཟུང་

༄༅། །བར་བྱ། ཞེས་མེ་ཏོག་ཕྲེང་བའི་དབང་བྱིན་པར་བསམ། རང་གི་སྙིང་གར་ཟླ་བ་ལ་ཧཱུྃ། དཔྲལ་བར་རྃ། མིག་གཉིས་ལ་འབར་བ་དང་བཅས་པའི་ཨོཾ་
བསམས་ནས། ཨོཾ་རྡོ་རྗེ་སེམས་དཔའ་དེང་ཁྱོད་ཀྱིས། །མིག་འབྱེད་པར་ནི་བརྩོན་པར་མཛད། །མིག་ནི་ཐམས་ཅད་འབྱེད་མཛད་དེ། །རྡོ་རྗེའི་མིག་ནི་བླ་ན་
མེད་༑ ཨོཾ་ཛྙཱ་ན་ཙཀ་ཧཱུྃ་ཨཱ་སྭཱ་ཧཱ། ཞེས་པས་མིག་རས་བསལ་ཏེ། དཀྱིལ་འཁོར་འདི་ལ་ད་ལྟ་ཉིད། །དད་པའི་ཤུགས་ཀྱིས་བལྟ་བར་བྱ། །ཁྱོད་ཀྱང་སངས་རྒྱས་
རིགས་ལས་སྐྱེས། །སྔགས་དང་ཕྱག་རྒྱས་བྱིན་གྱིས་བརླབ། །ཞེས་བལྟ་བར་བསྐུལ་བར་བསམ། རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་མངོན་
སུམ་ལྟ་བུ་མཐོང་ངོ་སྙམ་པའི་དགའ་བས་བླ་མའི་ཞབས་ལ་ཕྱག་བྱས་པར་བསམ་ཞིང་། ཨོཾ་རྡོ་རྗེའི་དཀྱིལ་འཁོར་ཆེན་པོ་ཡི། །དཀྱིལ་འཁོར་དུ་ནི་བདག་ཞུགས་སོ། །ཨོཾ་རྣལ་
འབྱོར་དཀྱིལ་འཁོར་ཆེན་པོ་ཡི། །དཀྱིལ་འཁོར་བདག་གིས་དེ་རིང་མཐོང་། །ཨོཾ་གསང་བའི་དཀྱིལ་འཁོར་ཆེན་པོ་ཡི། །དཀྱིལ་འཁོར་དུ་ནི་བདག་དབང་

བསྐུར༑ །ས་མ་ཡ་ཧོ་ཧོ་ཧོ། ཞེས་བརྗོད་པ་ཡན་ཆད་ནི་འཇུག་པའི་ཆོ་གའོ། །དངོས་གཞི་དབང་ལ། མཎྜལ་གླིང་བཞི་སོགས་ནས་རྡོ་རྗེ་སློབ་མའི་དབང་ཞུ་བའི་ཡོན་དུ་དབུལ་བར་
བགྱིའོ་སོགས། ཁྱོད་ནི་རྡོ་རྗེ་སེམས་དཔའ་སྟེ། །བདེ་གཤེགས་རྣམས་ཀྱིས་བདེ་སྩོལ་མཛོད། །བྱང་ཆུབ་སེམས་དཔའ་ཆེ་རྣམས་ཀྱི། །ཡང་དག་དོན་མཆོག་
རྣམ་དག་པ། །ཇི་ལྟར་དེ་ཉིད་བདུད་རྩི་ཡིས། །དབང་གི་མཆོག་ནི་བསྐུར་བ་བཞིན། །དེ་བཞིན་བདག་ལ་འཁོར་བ་ཡི། །དུཿཁ་རྣམས་ནི་བསལ་བར་
མཛོད༑ །རྣལ་འབྱོར་བདུད་རྩི་དྲི་མེད་མཆོག །མ་རིག་པ་ཡི་རབ་རིབ་འཇོམས། །གང་གི་བྱང་ཆུབ་བླ་མེད་པ། །དེ་རིང་བདག་གིས་ཐོབ་པར་མཛོད། །
ཅེས་ལན་གསུམ་གསོལ། དཀྱིལ་འཁོར་གྱི་ཤར་ཕྱོགས་སུ་དབང་སྟེགས་ཀྱི་དཀྱིལ་འཁོར་གྲུ་བཞི་པ། སྒོ་བཞི་པ། རྟ་བབས་བཞིས་མཛེས་པ། འདོད་སྣམ་ཕ་གུ་
དྲ་བ་དྲ་ཕྱེད་མདའ་ཡབ་པུ་ཤུ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་སེང་གེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཉི་མ་དང་

༄༅། །ཐོད་པའི་གདན་གྱི་སྟེང་དུ། རང་ཉིད་ཐུགས་རྡོ་རྗེ་མི་བསྐྱོད་པ་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ། སྐུ་དང་རྩ་ཞལ་
ཟླ་བ་ལྟར་དཀར་བ་ཞལ་གསུམ་ཕྱག་དྲུག་པ་རང་འདྲའི་ཤེས་རབ་མ་དང་མཉམ་པར་སྦྱོར་བའི་སྐུར་གྱུར། དེའི་སྟེང་དུ་བླ་རེ། གཡས་སུ་གདུགས། གཡོན་
དུ་རྒྱལ་མཚན། མཐའ་སྐོར་ཀུན་དུ་དུང་དང་འཕན་དང་མེ་ཏོག་གི་ཕྲེང་བ་ལ་སོགས་པ་མཆོད་པའི་རྣམ་གྲངས་བསམ་གྱིས་མི་ཁྱབ་པས་བསྐོར་བ་དང་བཅས་པར་
གྱུར། ལས་ཀྱི་ཧེ་རུ་ཀས། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་པྲ་ཏིཙྪ་ཨརྒྷཾ་ཨཱཿཧཱུྃ་ཞེས་ཆུ་བཞི་དང་། བདག་གི་ཚེ་
ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྡིག་པའི་ས་བོན་ཀཾ་ཡིག་གི་རྣམ་པས་སྣ་སྒོར་ཐོན་ནས། མདུན་གྱི་ཏིལ་ལ་ཐིམ། ཞེས་དང་། ཁུ་ཚུར་གཡས་
པས་གཡས་ནས་ལན་༡གཉིས་༢དང་། གཡོན་པས་གཡོན་ནས་ལན་༣གཉིས་༤དང་། གཉིས་ཀས་གཡས་སུ་ལན་གཅིག་༤བསྐོར་ཏེ་ཐུར་དུ་མེ་ཆུར་དོར་བའི་ཚུལ་བྱ་ཞིང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་བཛྲ་སཏྭ་

སྱ་སརྦ་པཱ་པྃ་ད་ཧ་ན་སྭ་ཧཱ། ཞེས་ལན་གསུམ་དང་། ཡང་ཁུ་ཚུར་གཡས་གཡོན་སོ་སོར་ལན་རེ་དང་། གཉིས་ཀས་གཡས་སུ་ལན་གཅིག་བསྐོར་ཏེ་སྔར་བཞིན་བླུག་པའི་ཚུལ་དང་བཅས། ཨོཾ་ཧཱུྃ་ཌ་ཌི་ཏ་
ཕཊ༑ ཅེས་ལན་གསུམ་སྟེ། ཏིལ་དང་ཆུས་སྦྱངས་ནས། བདག་གི་བྱུར་དང་སྐལ་བ་ངན་པ་དང་། བཀྲ་མི་ཤིས་པ་ཐམས་ཅད་ཉེ་བར་ཞི་བར་གྱུར་ཅིག །ཅེས་བརྗོད།
འདི་དག་སློབ་མ་ལ་བྱེད་པའི་ཚེ་ལག་གཉིས་བསྣོལ་ནས་དོར་ཚུལ་དགོས་ཀྱང་། བདག་འཇུག་གི་ཚེ་མི་དགོས་གསུང་། དེ་ནས་ཨོཾ་བཛྲ་པུཥྤེ་ཨཱཿཧཱུྃ་སོགས་ལྔས་མཆོད། དཀྱིལ་འཁོར་བ་རྣམས་ཀྱིས་བདག་ལ་བཀྲ་ཤིས་
མཛད་པར་བསམས་ལ། སྒྲུབ་གྲོགས་ཀྱིས་རྣམ་རྒྱལ་བུམ་པ་བཏེག །དྲིལ་བུ་གསིལ་ཞིང་མེ་ཏོག་སྤྱི་བོར་འགོད་ཅིང་། ཕུན་སུམ་ཚོགས་འཛིན་གསེར་གྱི་རི་བོ་ལྟ་བུའི་མདོག །འཇིག་རྟེན་
གསུམ་མགོན་དྲི་མ་གསུམ་ནི་རབ་ཏུ་སྤངས། །སངས་རྒྱས་ཆུ་སྐྱེས་འདབ་རྒྱས་ལྟ་བུའི་སྤྱན་མངའ་བ། །བཀྲ་ཤིས་དེས་ཀྱང་དེང་འདིར་ཁྱོད་ལ་བཀྲ་ཤིས་ཤོག །
དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །དམ་ཆོས་རབ་མཆོག་སྐྱེ་དགུ་རྣམས་ལ་ཞི་

༄༅། །བྱེད་པ། །འཇིག་རྟེན་བཀྲ་ཤིས་གཉིས་པ་དེང་འདིར་ཁྱོད་ལ་ཤོག །དམ་པའི་ཆོས་དང་ལྡན་ཞིང་ཐོས་པའི་བཀྲ་ཤིས་ཕྱུག །དགེ་འདུན་ལྷ་
དང་ལྷ་མ་ཡིན་དང་མིས་མཆོད་པ། །ངོ་ཚ་དཔལ་གནས་ཚོགས་ཀྱི་ནང་ན་རབ་ཀྱི་མཆོག །འཇིག་རྟེན་བཀྲ་ཤིས་གསུམ་པ་དེང་འདིར་ཁྱོད་ལ་ཤོག། ༈
དགའ་ལྡན་ལྷ་ཡི་གཞལ་མེད་ཁང་ནི་སྙིང་པོར་གནས། །འགྲོ་ལ་ཕན་ཕྱིར་འདིར་གཤེགས་དབང་པོར་བཅས་པའི་ལྷ། །རྗེས་སུ་འབྲང་བ་དེ་བཞིན་གཤེགས་
པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །འདབ་གསར་འཚེར་བའི་མེ་ཏོག་ཆར་འབེབ་ལུམྦིའི་ཚལ། །མང་པོ་ལྷ་ཡིས་བསྟེན་
པར་མགོན་པོ་བལྟམས་པ་ན། །སྲིད་པའི་མཐར་གྱུར་པ་ཡི་བཀྲ་ཤིས་གང་ཡིན་པ། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །སྣ་ཚོགས་སྐྱོན་རྣམས་
རྣམ་པར་གཞོམ་པར་བྱ་བའི་ཕྱིར། །དགྱེས་པས་དཀའ་ཐུབ་ཚལ་དུ་ནམ་ཕྱེད་མངོན་པར་བྱུང་། །དབང་བཅས་ལྷ་རྣམས་རྗེས་སུ་འབྲང་བའི་བཀྲ་ཤིས་གང་། །

བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཆུ་བོའི་འགྲམ་དུ་མཆོད་ཡོན་ཕྲེང་བས་ཡོངས་སུ་བསྐོར། །ཞི་ཕྱིར་ངོ་མཚར་གྱུར་པ་སྲིད་པ་དག་བྱེད་པ། །
ཀླུ་ཡི་རྒྱལ་པོས་ལེགས་པར་བསྟོད་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །གྲོང་ཁྱེར་མཆོག་གྱུར་སེར་སྐྱ་ཞེས་ནི་བྱ་བ་དེར། །
རྨད་དུ་གྲགས་པ་ཆེན་པོའི་ལྷ་ཡིས་མངོན་བསྟོད་པ། །བསམ་ཡས་དགེ་བསྒྲུབ་དེ་བཞིན་གཤེགས་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་
ལ་ཞི་བྱེད་ཤོག །སེམས་ཅན་ཐམས་ཅད་ལ་ནི་ཕན་ཕྱིར་བྱང་ཆུབ་པ། །དམ་ཆོས་རིན་ཆེན་ཚོགས་ནི་ཐུབ་པ་ལས་བྱུང་བ། །སེམས་ཅན་དོན་བསྒྲུབ་རབ་
རྒྱས་བརྩོན་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །རབ་ཏུ་འོད་འབར་གསེར་མདོག་ལྟ་བུའི་སྐུ་མངའ་བ། །བཻཌཱུརྻ་
མདོག་ལྟ་བུའི་རྩ་གདན་སྟེང་དུ་བཞུགས། །སྐྱིལ་ཀྲུང་ལེགས་བཅས་མི་གཡོ་སྐུ་མངའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག ། 

༄༅། །ཤིང་གི་རྒྱལ་པོའི་རྩ་བར་བཅོམ་ལྡན་བྱམས་སྟོབས་ཀྱིས། །བདུད་ཚོགས་ཀུན་ལས་རྣམ་པར་རྒྱལ་ཚེ་ས་དང་མཁར། །རྣམ་པ་སྣ་ཚོགས་ངོ་
མཚར་གྱུར་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཝཱ་ར་ཎཱ་སཱིར་བཞུགས་ནས་བདེ་བར་གཤེགས་སྟོན་པས། །ས་དང་
མཁའ་ལ་ངོ་མཚར་ཤིན་ཏུ་གསལ་བྱུང་བས། །ཆོས་ཀྱི་འཁོར་ལོ་དམ་པ་བསྐོར་བའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །
བཀྲ་ཤིས་གང་ཞིག་ཕན་བྱེད་དམ་པ་མཆོད་ཕྱིར་ཐོགས། །བསོད་ནམས་བྱ་བྱེད་འཕགས་པའི་སྐྱེ་བོས་མངོན་བསྟོད་པ། །བཅོམ་ལྡན་ཐུབ་པ་ཤཱཀྱ་སེང་གེས་གང་
གསུངས་པའི། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །བདག་ཅག་དཔོན་སློབ་འཁོར་དང་བཅས་པ་རྣམས་སྤང་བྱ་མི་མཐུན་པའི་ཕྱོགས་ཐམས་
ཅད་ལས་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག །ཅེས་བརྗོད། དབང་དངོས་ལ། རྡོ་རྗེ་སློབ་མའི་དབང་ནི། ལས་བུམ་གྱི་ཆུ་འཐོར་ཞིང་། ཨོ་ཤཱ་ནྱ་སོགས་དང་། བདག་གི་རྣམ་

པར་ཤེས་པའི་ཕུང་པོ་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་
པ་དེ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས། གཉིས་ཀའང་མི་བསྐྱོད་པ་སྐུ་མདོག་སྔོན་པོ་ཞལ་གསུམ་ཕྱག་དྲུག་པ་རྩ་ཞལ་སྔོན་པོ། གཡས་
དཀར༑ གཡོན་དམར་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་ཞལ་འཛུམ་པ་དང་བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་
པས་རང་འདྲའི་ཤེས་རབ་མ་ལ་འཁྱུད་ཅིང་སྙོམས་པར་ཞུགས་པའི་དགའ་བ་དང་ལྡན་པ། གཡས་གཉིས་ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་
ཐོད་པ་དང་ཞགས་པ་འཛིན་པ། རལ་པའི་ཐོར་ཅོག་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་
གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཅིང་ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་དང་ལྡན་པ། སྐྱིལ་

༄༅། །ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། གཙོ་བོའི་ཐུགས་ཀའི་ས་བོན་ལས་འོད་ཟེར་འཕྲོས་པས་དེ་བཞིན་
གཤེགས་པ་ཐམས་ཅད་མི་བསྐྱོད་པ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ ལན་གཉིས། མིག་ཏུ་གཏི་མུག་རྡོ་རྗེ་ནས་ཐུགས་རྡོ་རྗེ་མ། སླར་ཡང་
ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་དེ་བཞིན་གཤེགས་པ་རིགས་ལྔ། ཡུམ་བཞི། བྱང་ཆུབ་སེམས་དཔའ་བརྒྱད། ལྷ་མོ་དྲུག།
ཁྲོ་བོ་བཅུ་དང་བཅས་པ་ཨོཾ་བཛྲ་ས་མཱ་ཛཿ  ༈ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། དབང་གི་ལྷས་ཨོ་
བཛྲ་ཨ་བྷི་ཥཉྩ་ཧཱུཾ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན།
དབང་རྫས་ཀྱི་མི་བསྐྱོད་པ་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྣམ་རྒྱལ་བུམ་པའི་ཆུར་གྱུར། གཙོ་བོས་དབང་ལྷ་ལ། ཨོཾ་བཛྲ་པུཥྤེ་ཨཱཿཧཱུྃ་

ནས་ནཻ་ཝཻ་དྱེ་ཨཱཧཱུཾ། ཧེ་རུ་ཀ་དཔལ་དབང་བསྐུར་བ། འགྲོ་བ་སྐྱོབ་ཕྱིར་གཟི་བརྗིད་ཅན། །ཡོན་ཏན་འབྱུང་གནས་ཇི་ལྟར་སྩལ། །དེ་བཞིན་འདི་ལ་སྩལ་
དུ་གསོལ། །ཞེས་དང་། རང་གིས་ཀྱང་། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་
ཀྱི༑ །ཁྱེད་ཀྱིས་བདག་ལ་དབང་བསྐུར་སྩོལ། །ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་ཧེ་རུ་ཀའི་གཟུགས་སུ་གྱུར་ཏེ་བུམ་པ་དཀར་པོ་བྱང་ཆུབ་ཀྱི་
སེམས་ཀྱིས་གང་བ་བསྣམས་ནས་དབང་བསྐུར། ཡུམ་བཞིས་རྡོ་རྗེའི་གླུ་ལེན། སེམས་དཔའ་རྣམས་ཀྱིས་བཀྲ་ཤིས་ཀྱི་ཚིགས་སུ་བཅད་པ་བརྗོད། སྒོ་མ་
རྣམས་ཀྱིས་བགེགས་བསྐྲད། ལྷ་མོ་རྣམས་ཀྱིས་མཆོད་པའི་ལས་བྱས་པར་བསམས་ལ་རྣམ་རྒྱལ་བུམ་པ་མགོར་བཞག་ཅིང་། སངས་རྒྱས་རྣམས་ནི་ཐམས་ཅད་ཀྱི། །གསང་
གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་ཧཾ་སྭཱ་ཧཱ། བཛྲཱི་

༄༅། །བྷ་ཝ་ཨ་བྷི་ཥིཉྩ་ཧཱུཾ། བུམ་ཆུ་སྤྱི་བོར་འཐོར་ཞིང་། ཨོཾ་བཛྲ་བེ་རོ་ཙ་ནཱ་ཡ་སྭཱ་ཧཱ། བཛྲ་བྷ་ཝ་ཨ་བྷི་ཥིཉྩ་ཧཱུྃ། ཨོཾ་ཛྭ་ལ་ཛཱ་ལ་ཧཱུྃ་ཕཊ་བྷོ་སྭཱ་ཧཱ། བཛཱི་
བྷ་ཝ་ཨ་བྷི་ཥིཉྩ་ཧཱུྃ། ཨོཾ་བཛྲ་དྷརྨ་ཧྲཱིཿ  སྭཱ་ཧཱ། བཛྲཱི་བྷ་ཝ༴ ཨོ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ།
ཧྲཿ ཧྲཿ ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ཤ་རུ་དྷི་ར་ཨནྟྲ་མཱ་ལཱ་བ་ལམྦི་ན་གྲི་ཧྣ་གྲི་ཧྣ། སཔྟ་པཱ་ཏཱ་ལ་ག་ཏ་བྷུ་ཛཾ་ག་
སརྤྃ་ཝཱ་ཏ། ཏརྫ་ཡ་ཏརྫ་ཡ། ཨཱ་ཀཌྷྱ་ཨཱ་ཀཌྷྱ། ཧྲཱིཾ་ཧྲཱིཾ།ཛྞཽཾ་ཛྞཽཾ། ཀྵྨཱཾ་ཀྵྨཱཾ། ཧཱཾ་ཧཱཾ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཙི་ལི་ཙི་
ལི༑ དྷི་ལི་དྷི་ལི། ཧཱུྃ་ཧཱུྃ་ཕཊ་ཕཊ་སྭཱ་ཧཱ། བཛྲ་བྷ་ཝ་ཨ་བྷི་ཥིཉྩ་ཧཱུཾ། ཨོ་ཁྃ་ལོ་ཧཾ་སྭཱ་ཧཱ། བཛྲ་བྷ་ཝ༴ ཨོ་གྷི་སྭཱ་ཧཱ། བཛྲ་བྷ་ཝ༴ ཨོ་ཀ་ཊེ་བི་ཀ་
ཊེ་ནི་ཀ་ཊེ་ཀ་ཊ་ཀ་ཊེ་སྭཱ་ཧཱ། བཛཱི་བྷ་ཝ༴ ཨོ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿཨོཾ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿཨོཾ་ཧཾ་སྭཱ་ཧཱ། བཛྲཱི་བྷ་

ཝ༴ ཨོ་ཨཱཿ ཨཱིཾ་ཧཾ་སྭཱ་ཧཱ། བཛྲཱི་བྷ་ཝ༴ ཨོ་ཨཱཿ ཨཱིཾ་ཧཾ་སྭཱ་ཧཱ། བཛྲ་བྷ་ཝ༴ ༀ་ཨཱཿ  ཨུྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ ཨཱུྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་
ཨཱཿ  ཨྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿཨཿཧྃ་སྭཱ་ཧཱ། བཛྲཱི་བྷ་ཝ༴ ཨོ་ཨཱཿ མེ་ཧྃ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཿ  ཨྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿཧཱུྃ་ཧྃ་སྭཱ་
ཧཱ༑ བཛྲཱི་བྷ་ཝ༴ ཨོཾ་ཨཱཿ ཧཱུྃ་ཧཱྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ ཨཱྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ མཾ་ཧྃ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཿཧྃ་ཧྃ་སྭཱ་ཧཱ། བཛྲཱི་
བྷ་ཝ༴ ཨོཾ་ཨཱཧཱུྃ་ཧཱུྃ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཨོཾ་ཧྃ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཨོཾ་ཧྃ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཿ ཨེཾ་ཧྃ་སྭཱ་ཧཱ། བཛྲཱི་བྷ་ཝ༴
ཨོཾ་ཨཱཿ ཨཻཾ་ཧྃ་སྭཱ་ཧཱ། བཛྲཱི་བྷ་ཝ༴ ཨོ་ཨཱཿ  རྀཾ་སྭཱ་ཧཱ། བཛྲཱི་བྷ་ཝ༴ ཨོ་ཨཱཿརཱྀཾ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཿ ལྀཾ་སྭཱ་ཧཱ། བཛྲཱི་བྷ་ཝ༴ ཨོ་ཨཱཿལཱྀཾ་སྭཱ་ཧཱ།
བཛྲཱི་བྷ་ཝ༴ ཨོཾ་ཨཱཿ  བཛྲ་ཨཾ་ཀུ་ཤ་ཛཧྃ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཿ  བཛྲ་པཱ་ཤ་ཧཱུཾ་ཧོ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱབཛྲ་སྤོ་ཊ་བོ་ཧྃ་སྭཱ་ཧཱ། བཛྲཱི་བྷ་ཝ།

༄༅། །ཨོཾ་ཨཱཿ བཛྲ་གྷནྡྷེ་ཧོཧྃ་སྭཱ་ཧཱ། བཛྲ་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །།
ཆུའི་ལྷག་མ་ཡར་ལུད་པ་ལས། སྤྱི་བོར་མི་བསྐྱོད་པས་དབུར་བརྒྱན། ཨོཾ་བཛྲ་པུབྦེ་ཨཱཿཧཱུྃ་སོགས་ལྔ་དང་། དེ་ལྟར་ན་མི་བསྐྱོད་པའི་སྒོ་ནས་ཆུའི་དབང་ཐོབ། ཉོན་
མོངས་པ་ཞེ་སྡང་དག །རྣམ་པར་ཤེས་པའི་ཕུང་པོ་གནས་གྱུར། ཆོས་དབྱིངས་ཡེ་ཤེས་མངོན་དུ་བྱས། མི་བསྐྱོད་པ་ཡབ་ཡུམ་གྱི་ས་བོན་དང་བག་ཆགས་
རྒྱུད་ལ་བཞག །ཡང་ལས་བུམ་གྱི་ཆུ་འཐོར་ཞིང༌། ཨོཾ་ཤཱུ་ནྱ་ཏཱ་སོགས། བདག་གི་ཚོར་བའི་ཕུང་པོ་དང་དབང་རྫས་དབུ་རྒྱན་མི་དམིགས་ཏེ་སྟོང་པར་གྱུར། སྟོང་པའི་
ངང་ལས་པདྨ་དང་ཉི་མའི་སྟེང་དུ་ཨཱྃ་ལས་རིན་པོ་ཆེ་ཨཱྃ་གིས་མཚན་པ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་གཉིས་ཀའང་རིན་ཆེན་འབྱུང་ལྡན་སྐུ་མདོག་
སེར་པོ་ཞལ་གཅིག་ཕྱག་བཞི་པ། དང་པོ་གཉིས་ཀྱིས་རྡོ་རྗེ་དང་ཐོད་པ། འོག་མ་གཉིས་ཀྱིས་ལྕགས་ཀྱུ་དང་ཞགས་པ་འཛིན་པ། རལ་པའི་ཐོར་ཅོག་ནག་

པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་
ལྔས་དབུ་ལ་བརྒྱན་ཅིང་ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་
འབར་བའི་དབུས་ན་བཞུགས་པ། ཡུམ་མཱ་མ་ཀཱི་སྔོན་མོ་ཞལ་གཅིག་ཕྱག་བཅུ་གཉིས་མ། གཡས་དྲུག་ན་མདའ་རལ་གྲི་རྡོ་རྗེ་འཁོར་ལོ་རིན་པོ་ཆེ་པདྨ་འཛིན་
པ༑ གཡོན་དྲུག་ན་གཞུ་ལྕགས་ཀྱུ་དྲིལ་བུ་ཞགས་པ་ཐོད་པ་ཁ་ཊཾ་ག་འཛིན་པ་དང་མཉམ་པར་སྦྱོར་བ། གཙོ་བོའི་ཐུགས་ཀའི་ས་བོན་ལས་འོད་ཟེར་འཕྲོས་
པས་དེ་བཞིན་གཤེགས་པ་ཐམས་ཅད་རིན་ཆེན་འབྱུང་ལྡན་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ  ཛཿ ཧཱུྃ་བཾ་ཧོཿ ལན་གཉིས། མིག་ཏུ་གཏི་མུག་རྡོ་རྗེ་མ་སོགས་ནས།
ཐུགས་ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། རྣམ་རྒྱལ་བུམ་ཆུ་དབང་རྫས་ལ་འཐོར་བ་འོག་མ་

༄༅། །རྣམས་ལའང་འགྲེ་བས། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་། དྲི་མ་དག ། 
ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། དབང་རྫས་ཀྱི་རིན་ཆེན་འབྱུང་ལྡན་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་
དབང་རྫས་རིན་པོ་ཆེའི་ཅོད་པན་དུ་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཅོད་པན་ཐོགས་ཏེ། རིན་
པོ་ཆེ་ཡི་དབུ་བརྒྱན་དང༌། །དར་དཔྱངས་ཅོད་པན་དག་གི་དབང་། །དེ་རིང་ཁྱོད་ལ་དབང་བསྐུར་བས། །ཁྱོད་ཀྱིས་ཀྱང་ནི་རྟག་ཏུ་ཟུང་། །ཨོ་མུ་ཀུ་ཊ་ཨ་
བྷི་ཥིཉྩམི། ཞེས་པས་མགོ་ལ་བཅིང་། རྣམ་རྒྱལ་བུམ་ཆུ་སྤྱི་བོར་འཐོར་ཞིང་། ཧཱུཾ་བུྃ་ཨཱྃ་ཧྲཱིཿ  ཁཾ། བྷྲཱུྃ་ཧཱུཾ་ཧྲཱིཿ  ཏཱྃ། ཨོཾ་ཨཱོཾ། ཨིཾ་ཨཱི། ཨུྃ་ཨཱུྃ༑ ཨྃ་ཨཿ  མཻཾ་ཨྃ་ཧཱུྃ་ཏྲཱྃ།
ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེཾ་ཨཻཾ། རྀ་རཱྀཾ། ལྀཾ་ལཱྀཾ། ཛཿ ཧཱུྃ་བྃ་ཧོཿ ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར།

སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། ཨོཾ་བཛྲ་པུཥྤེ་ཨཱཿཧཱུྃ། སོགས་ལྔས་མཆོད། དེ་ལྟར་ན་རིན་ཆེན་འབྱུང་
ལྡན་གྱི་སྒོ་ནས་དབུ་རྒྱན་གྱི་དབང་ཐོབ། ཉོན་མོངས་པ་སེར་སྣ་དག །ཚོར་བའི་ཕུང་པོ་གནས་གྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་
འབྱུང་ལྡན་ཡབ་ཡུམ་གྱི་ས་བོན་དང་བག་ཆགས་རྒྱུད་ལ་བཞག །ༀ་ཤུ་ནྱ་ཏཱ་སོགས། བདག་གི་འདུ་ཤེས་ཀྱི་ཕུང་པོ་དང་དབང་རྫས་རྡོ་རྗེ་མི་དམིགས་ཏེ་སྟོང་པར་
གྱུར་༑ སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུྃལས་པདྨ་ཧྲཱིཿ  ས་མཚན་པ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་གཉིས་ཀའང་འོད་དཔག་མེད་སྐུ་
མདོག་དམར་པོ་ཞལ་གཅིག་ཕྱག་བཞི་པ། དང་པོ་གཉིས་ཀྱིས་མདའ་གཞུ་འགེངས་ཤིང་། འོག་མ་གཉིས་ཀྱིས་པདྨ་དང་ཞགས་པ་འཛིན་པ། རལ་པའི་ཐོར་
ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་

༄༅། །པ་སྐམ་པོ་ལྔས་དབུ་ལ་བརྒྱན་ཅིང་ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་
ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། ཡུམ་གོས་དཀར་མོ་དམར་མོ་ཞལ་གཅིག་ཕྱག་བརྒྱད་མ། གཡས་བཞི་ན་མདའ་པདྨ་རལ་གྲི་རྡོ་རྗེ།
གཡོན་བཞི་ན་གཞུ་ཐོད་པ་ཞགས་པ་དྲིལ་བུ་འཛིན་པ་དང་མཉམ་པར་སྦྱོར་བ། གཙོ་བོའི་ཐུགས་ཀའི་ས་བོན་ལས་འོད་ཟེར་འཕྲོས་པས་དེ་བཞིན་གཤེགས་པ་
ཐམས་ཅད་འོད་དཔག་མེད་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཛཧཱུྃ་བྃ་ཧོཿ ལན་གཉིས། མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། དེ་
བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་རྫས་ཀྱི་ལྷའི་སྤྱི་
བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན། དབང་རྫས་ཀྱི་འོད་དཔག་མེད་ཡབ་

ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་
གསོལ༑ རྡོ་རྗེ་བླངས་ཏེ། སངས་རྒྱས་རྡོ་རྗེའི་དབང་གིས་ནི། །དེ་རིང་ཁྱོད་ལ་དབང་བསྐུར་བྱ། །འདི་དེ་སངས་རྒྱས་ཐམས་ཅད་དེ། །ཤིན་ཏུ་གྲུབ་ཕྱིར་རྡོ་
རྗེ་ཟུང་། །ཨོཾ་བཛྲ་ཨཱ་རལླི་ཧོ་བཛྲ་ཝ་ར་ཏ་ཀ་ཧཱུྃ། ཞེས་དང་། བུམ་ཆུ་འཐོར་ཞིང༌། ཧཱུྃ་བུྃ་ཨཱྃ་ཧྲཱིཿ  ཁཾ་བྷྲཱུྃ་ཧཱུྃ་ཧྲཱིཿ  ཏཱྃ། ཨྃ་ཨཱྃ། ཨི་ཨཱི། ཨུ་ཨཱུྃ།ཨྃ་ཨཿ མཻཾ་ཨྃ་
ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོ་ཨཽཾ། ཨེཾ་ཨཻཾ།རྀཾ་རཱྀཾ། ལྀཾ་ལཱྀཾ ཛཿ  ཧཱུྃ་བྃ་ཧོཿ ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་
དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན། ཨོཾ་བཛྲ་པུཥྤེ་སོགས་ལྔས་མཆོད། དེ་ལྟར་ན་འོད་
དཔག་མེད་ཀྱི་སྒོ་ནས་རྡོ་རྗེའི་དབང་ཐོབ། ཉོན་མོངས་པ་འདོད་ཆགས་དག །འདུ་ཤེས་ཀྱི་ཕུང་པོ་གནས་གྱུར། སོ་སོར་རྟོག་པའི་ཡེ་ཤེས་མངོན་དུ་བྱས། 

༄༅། །འོད་དཔག་མེད་ཡབ་ཡུམ་གྱི་ས་བོན་དང་བག་ཆགས་རྒྱུད་ལ་བཞག །ༀ་ཤུ་ནྱ་ཏཱ་སོགས། བདག་གི་འདུ་བྱེད་ཀྱི་ཕུང་པོ་དང་དབང་རྫས་དྲིལ་བུ་
མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཁཾ་ལས་རལ་གྲི་ཁཾ་གིས་མཚན་པ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་
གཉིས་ཀའང་དོན་ཡོད་གྲུབ་པ་སྐུ་མདོག་ལྗང་གུ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་རལ་གྲི་དང་དྲིལ་བུ། འོག་མ་གཉིས་ཀྱིས་ལྕགས་ཀྱུ་དང་ཐོད་པ་
འཛིན་པ། རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་
ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཅིང་ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་
པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། ཡུམ་སྒྲོལ་མ་ལྗང་གུ་ཞལ་གཅིག་ཕྱག་བརྒྱད་མ། གཡས་བཞི་ན་ཨུཏྤལ་དམར་

པོ་རལ་གྲི་ལྕགས་ཀྱུ་མདའ། གཡོན་བཞི་ན་འཁོར་ལོ་ཞགས་པ་ཐོད་པ་གཞུ་འཛིན་པ་དང་མཉམ་པར་སྦྱོར་བ། གཙོ་བོའི་ཐུགས་ཀའི་ས་བོན་ལས་འོད་ཟེར་
འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་དོན་ཡོད་གྲུབ་པ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿཧཱུྃ་བྃ་ཧོཿ ལན་གཉིས། མིག་ཏུ་གཏི་མུག་
རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲཱི་བྷ་ཝ་ཨ་བྷི་
ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་དོན་ཡོད་གྲུབ་པས་དབུར་བརྒྱན།
དབང་རྫས་ཀྱི་དོན་ཡོད་གྲུབ་པ་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་དྲིལ་བུར་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་
ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲ་ཨདྷི་པ་ཏི་སྟྭཾ་ཨ་བྷི་ཥིཉྩམི་ཏིཥྛ་བཛྲ་ས་མ་ཡ་སྟྭཾ། ཞེས་པས་དྲིལ་བུ་བླང་ཞིང་དཀྲོལ། བུམ་ཆུ་འཐོར་ཞིང་། ཧཱུྃ་བུྃ་ཨཱྃ

༄༅། །ཧྲཱིཿ  ཁྃ། བྷྲཱུྃ་ཧཱུྃ་ཧྲཱིཿ  ཏཱྃ། ཨྃ་ཨཱ་ཨིཾ་ཨཱི། ཨུ་ཨཱི་ཨྃ་ཨཿ   མཻཾ་ཨོཾ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨོ་ཨེ་ཨེ། རྀཾ་རཱྀཾ་ལྀཾ་ལཱྀཾ། ཛཿཧཱུྃ་བྃ་ཧོཿ ཨོཾ་
བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་དོན་ཡོད་གྲུབ་
པས་དབུར་བརྒྱན། ཨོ་བཛྲ་པུབྦེ་ཨཱཿཧཱུྃ་སོགས་ལྔས་མཆོད། དེ་ལྟར་ན་དོན་ཡོད་གྲུབ་པའི་སྒོ་ནས་དྲིལ་བུའི་དབང་ཐོབ། ཉོན་མོངས་པ་ཕྲག་དོག་དག །འདུ་བྱེད་
ཀྱི་ཕུང་པོ་གནས་གྱུར། །བྱ་བ་གྲུབ་པའི་ཡེ་ཤེས་མངོན་དུ་བྱས། དོན་ཡོད་གྲུབ་པ་ཡབ་ཡུམ་གྱི་ས་བོན་དང་བག་ཆགས་རྒྱུད་ལ་བཞག །ༀ་ཤུ་ནྱ་ཏཱ་སོགས།
བདག་གི་གཟུགས་ཀྱི་ཕུང་པོ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་བུྃ་ལས་འཁོར་ལོ་བུྃ་གྱིས་མཚན་པ་ལས་འོད་ཟེར་འཕྲོས་
འདུས་གཅིག་ཏུ་གྱུར་པ་ལས། རྣམ་པར་སྣང་མཛད་དཀར་པོ་ཞི་བ་ཞལ་གཅིག་ཕྱག་བཞི་པ་དང་པོ་གཉིས་ཀྱིས་འཁོར་ལོ་དང་དེས་ཡུ་བ་བྱས་པའི་དྲིལ་བུ། འོག་

མ་གཉིས་ཀྱིས་ཐོད་པ་དང་ཞགས་པ་འཛིན་པ། རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེ་ཡིད་བཞིན་ནོར་བུ་རིན་པོ་ཆེ་དང་། དེའི་གཡོན་ངོས་སུ་
ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཅིང་ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་
དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། ཡུམ་སངས་རྒྱས་སྤྱན་མ་དཀར་མོ་ཞལ་གཅིག་ཕྱག་
བརྒྱད་མ། གཡས་བཞི་ན་འཁོར་ལོ་རྡོ་རྗེ་རལ་གྲི་མདའ། གཡོན་བཞི་ན་ཐོད་པ་དྲིལ་བུ་ཞགས་པ་གཞུ་འཛིན་པ་དང་མཉམ་པར་སྦྱོར་བ། གཙོ་བོའི་ཐུགས་
ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྣམ་པར་སྣང་མཛད་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿཧཱུྃ་བྃ་ཧོཿ
མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། 

༄༅། །རྡོ་རྗེ་དྲིལ་བུ་ལྷན་ཅིག་ཏུ་བཟུང་བ་སྤྱི་བོར་དཀྲོལ་ཏེ། ཨོཾ་བཛྲ་ས་ཏྭ་སྟྭཾ་ཨ་བྷི་ཥིཉྩ་མི་བཛྲ་ནཱ་མ། ཨ་བྷི་ཥེ་ཀ་ཏ་ཀྱེ་དཔལ་རང་གི་གསང་མཚན་གྱི་མཐར་རྡོ་རྗེ་ཞེས་བྱའོ། ། །
ཞེས་དང་བུམ་ཆུ་འཐོར་ཞིང་། ཧཱུྃ་བུྃ་ཨཱྃ་ཧྲཱིཿ  ཁཾ། བྷྲཱུྃ་ཧཱུྃ་ཧྲཱིཿ  ཏཱཾ། ཨྃ་ཨཱྃ་ཨིཾ་ཨཱི། ཨུ་ཨཱུྃ་ཨྃ་ཨཿ   མཻཾ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེཾ་ཨཻཾ། རྀཾ་རཱྀཾ། ལྀཾ་ལཱྀཾ།
ཛཧཱུྃ་བྃ་ཧོཿ ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་
ལས་རྣམ་པར་སྣང་མཛད་ཀྱིས་དབུར་བརྒྱན། ཨོཾ་བཛྲ་པུཥྤེ་ཨཱཧཱུྃ་སོགས་ལྔས་མཆོད། དེ་ལྟར་ན་རྣམ་པར་སྣང་མཛད་ཀྱི་སྒོ་ནས་མིང་གི་དབང་ཐོབ། ཉོན་མོངས་
པ་གཏི་མུག་དག །གཟུགས་ཀྱི་ཕུང་པོ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་པར་སྣང་མཛད་ཡབ་ཡུམ་གྱི་ས་བོན་དང་བག་ཆགས་རྒྱུད་
ལ་བཞག །དངོས་ཀུན་གང་དང་གང་སྣང་བ། །གཙོ་དེ་རང་གི་ལྷག་པའི་ལྷ། །ཆོས་རྣམས་རང་བཞིན་རྙོག་མེད་གང་། །སངས་རྒྱས་ཡེ་ཤེས་བལྟ་བར་

བྱ༑ །ཞེས་པས་ཆོས་ཅན་གྱི་སྣང་བ་ལྷར་ངོ་སྤྲད་པར་བསམ་མོ། །རྡོར་སེམས་ལ་སྦྱང་གཞི་ཕྲ་བའི་གནད་ཀྱིས་བུམ་ཆུ་འཐོར་མི་དགོས་ལ། ཨོཾ་ཤཱ་ནྱ་ཏཱ་སོགས་དང་། བདག་གི་
ཕུང་པོ་ལྔའི་ཆོས་ཉིད་ལ་ཐ་མལ་དུ་འཛིན་པའི་རྣམ་རྟོག་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་
ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་བདག་གི་ཕུང་པོ་ལྔའི་ཆོས་ཉིད་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ་སྐུ་དང་རྩ་ཞལ་ཟླ་བ་
ལྟར་དཀར་ཞིང་ཆུ་ཤེལ་ལྟར་དངས་པ་ནོར་བུ་རིན་པོ་ཆེ་ལྟར་འོད་ཟེར་སྣ་ཚོགས་པ་འཕྲོ་བ། གཡས་ཞལ་ཨིནྡྲ་ནཱི་ལ་ལྟར་སྔོ་ཞིང་། གཡོན་ཞལ་པདྨ་རཱ་ག་ལྟར་
དམར་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་ཞལ་འཛུམ་པ་དང་བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་
རབ་མ་ལ་འཁྱུད་ཅིང་། སྙོམས་པ་ཞུགས་པའི་དགའ་བ་དང་ལྡན་པ། གཡས་གཉིས་ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་ཐོད་པ་དང་ཞགས་

༄༅། །པ་འཛིན་པ། རལ་པའི་ཐོར་ཅོག་ནག་པོ་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་
ལ་གནས་པའི་སྣ་ཚོགས་རྡོ་རྗེས་སྨྲས་པ། ཐོད་པ་སྐམ་པོ་ལྔས་དབུ་ལ་བརྒྱན་ཅིང་ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་དང་ལྡན་པ།
སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། གཙོ་བོའི་ཐུགས་ཀའི་ས་བོན་ལས་འོད་ཟེར་འཕྲོས་པས། ཕྱོགས་
བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿ ཧཱུྃ་བྃ་ཧོཿ མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་
ཀར་ཐུགས་རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་
གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། ཨོ་ཤུ་ནྱ་ཏཱ་སོགས།

དབང་རྫས་རྡོ་རྗེ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་ཧཱུྃ་དང་གསེར་སོགས་ལས་གྲུབ་པའི་རྡོ་རྗེ་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པའི་
ལྟེ་བར་རྡོ་རྗེ་སེམས་དཔའ་ཡབ་ཡུམ། སྟེང་གི་ར་ལྔ་ལ་དབུས་སུ་རྣམ་པར་སྣང་མཛད། ཤར་དུ་མི་བསྐྱོད་པ། ལྷོར་རིན་འབྱུང་། ནུབ་ཏུ་འོད་དཔག་མེད།
བྱང་དུ་དོན་ཡོད་གྲུབ་པ། རའི་འོག་གི་པདྨ་འདབ་བརྒྱད་ལ་ཤར་དུ་སྤྱན་རས་གཟིགས། ལྷོར་བྱམས་པ། ནུབ་ཏུ་ནམ་མཁའ་མཛོད། བྱང་དུ་ཀུན་ཏུ་བཟང་
པོ༑ བྱང་ཤར་དུ་ཕྱག་ན་རྡོ་རྗེ། ཤར་ལྷོར་འཇམ་པའི་དབྱངས། ལྷོ་ནུབ་ཏུ་སྒྲིབ་པ་རྣམ་སེལ། ནུབ་བྱང་དུ་སའི་སྙིང་པོ། འོག་གི་པདྨ་འདབ་བརྒྱད་ལ་
ཤར་དུ་རྡོ་རྗེ་ལྕགས་ཀྱུ་མ། ལྷོར་རྡོ་རྗེ་ཞགས་པ་མ། ནུབ་ཏུ་རྡོ་རྗེ་ལྕགས་སྒྲོག་མ། བྱང་དུ་རྡོ་རྗེ་སྒྲོལ་མ། བྱང་ཤར་དུ་བསྐུལ་བྱེད་མ། ཤར་ལྷོར་རིན་
ཆེན་གློག་མ། ལྷོ་ནུབ་ཏུ་ལུ་གུ་རྒྱུད་མ། ནུབ་བྱང་དུ་གཞན་གྱིས་མི་ཐུབ་མ། འོག་གི་ར་ལྔ་ལ་དབུས་སུ་ཡེ་ཤེས་མཁའ་འགྲོ་མ། ཤར་དུ་རྡོ་རྗེ་མཁའ་འགྲོ་

༄༅། །མ༑ ལྷོར་གཏུམ་མོ། ནུབ་ཏུ་རོ་ལངས་མ། བྱང་དུ་འཇིགས་པའི་མཁའ་འགྲོ་མ། གཙོ་བོའི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་
བཅུའི་དེ་བཞིན་གཤེགས་པ་ཐམས་ཅད་རྡོ་རྗེའི་ལྷ་ཉི་ཤུ་རྩ་བརྒྱད་ཀྱི་རྣམ་པར་ཨོཾ་བཛྲ་ས་མཱ་ཛཿ ཛཧཱུྃ་བྃ་ཧོཿ མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ།
དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། བུམ་ཆུ་འཐོར་ཞིང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་རྫས་ཀྱི་
ལྷའི་སྤྱི་བོ་ནས་དབང་བསྐུར། སྐུ་གང༌། དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། དེ་ཉིད་གསོར་ཞིང་། འདི་དེ་སངས་རྒྱས་ཐམས་ཅད་
ཉིད༑ །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །རྡོ་རྗེ་སྙིང་པོའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་བཛྲ་
ས་མ་ཡ་སྟྭཾ། དྷ་ར་ཡཱ་མི་ཧི་ཧི་ཧི་ཧཱུྃ། ཞེས་པའི་མཐར་སྙིང་གར་བཟུང་ངོ༌། །དེ་ནས། སྔགས་ཀྱི་དབང་བསྐུར་ཡེ་ཤེས་མཆོག །དངོས་གྲུབ་སྟེར་བ་བདག་ལ་སྩོལ། །ཞེས་ལན་གསུམ་

གསོལ༑ གཙོ་བོའི་ཐུགས་ཀར་ཉི་མ་ལ་གནས་པའི་ཧཱུྃ་གི་མཐར་སྔགས་ཀྱིས་བསྐོར་བ་ལས། སྔགས་ཕྲེང་གཉིས་པ་འོད་ཟེར་དང་བཅས་པ་གཙོ་བོའི་ཞལ་ནས་འཐོན། 
རང་གི་སྙིང་གར་ཐིམ་པས་སྔགས་རྣམས་ལ་དབང་ཐོབ་པར་བསམས་ལ། ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་ཧྃ་སྭཱ་ཧཱ། ཞེས་ལན་གསུམ་དང་། མེ་ཏོག་གཏོར་ཏེ། བཅོམ་ལྡན་བདག་གིས་
བཟུང་ལགས་ཀྱིས། །བདག་ལ་ཉེ་བར་མཛད་དུ་གསོལ། །ལན་གསུམ། མེ་ཏོག་སྤྱི་བོར་བཞག་སྟེ། བཅོམ་ལྡན་འདི་ལ་སྩལ་ལགས་ཀྱིས། །འདི་ལ་འགོ་བར་མཛད་དུ་
གསོལ༑ །ལན་གསུམ། མཎྜལ་གླིང་བཞི་སོགས་ནས་རྡོ་རྗེ་སློབ་དཔོན་གྱི་དབང་ཞུ་བའི་ཡོན་དུ་དབུལ་བར་བགྱིའོ་སོགས། བྱང་ཆུབ་རྡོ་རྗེས་སངས་རྒྱས་ལ། །ཇི་ལྟར་མཆོད་
ཆེན་སྩལ་བ་ལྟར། །བདག་ཀྱང་རབ་ཏུ་བསྐྱབ་པའི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །ཞེས་ལན་གསུམ་གསོལ། དབང་སྟེགས་ཀྱི་སྟེང་དུ་རང་ཉིད་རྡོ་རྗེ་སེམས་དཔའི་རྣམ་པས་འཁོད་པར་
གྱུར༑ སྒྲུབ་གྲོགས་ཀྱིས་རྣམ་རྒྱལ་བུམ་པ་སྔར་བཞིན་བཏེག་སྟེ། རྡོར་དྲིལ་མེ་ཏོག་ཐོགས་པས། བརྟན་གཡོ་ཀུན་ཁྱབ་སྟོང་ཉིད་ཆོས་ཀྱི་དབྱིངས། །དམིགས་མེད་སྙིང་རྗེའི་རོས་གང་བདེ་བ་ཆེ། ། 

༄༅། །འཁོར་ལོའི་དབང་ཕྱུག་དཔལ་ལྡན་རྡོར་སེམས་ཀྱི། །བཀྲ་ཤིས་དེས་ནི་དེང་འདིར་བདེ་ལེགས་ཤོག །ཉོན་མོངས་གནས་གྱུར་ཕུང་པོ་རྣམ་དག་ཅིང་། །
ཡེ་ཤེས་ཆེན་པོའི་རང་བཞིན་བཅོམ་ལྡན་འདས། །རྣམ་སྣང་ལ་སོགས་ཕྱོགས་ཀྱི་རྒྱལ་བ་བཞིའི། །བཀྲ་ཤིས་དེས་ནི་དེང་འདིར་བདེ་ལེགས་ཤོག །ས་ཆུ་མེ་རླུང་འབྱུང་
བཞི་རྣམ་དག་ཅིང་། །བྱམས་སོགས་ཚད་མེད་བཞི་ཡི་ངོ་བོ་ཉིད། །སྤྱན་མ་ལ་སོགས་རིགས་ཀྱི་ཡུམ་བཞི་ཡི། །བཀྲ་ཤིས་དེས་ནི་དེང་འདིར་བདེ་ལེགས་ཤོག །སོ་
སོ་ཡང་དག་རིགས་བཞི་རྣམ་དག་ཅིང་། །ཟག་མེད་བདེ་བ་ཆེན་པོའི་མཛོད་འཛིན་པ། །རྡོ་རྗེ་དྲག་མོ་ལ་སོགས་ཕྱོགས་མ་བཞིའི། །བཀྲ་ཤིས་དེས་ནི་དེང་འདིར་བདེ་
ལེགས་ཤོག །སྦྱིན་དང་སྙན་སྨྲ་དོན་སྤྱོད་ལ་སོགས་པ། །བསྡུ་བའི་དངོས་པོ་བཞི་ཡི་ངོ་བོ་ཉིད། །རྡོ་རྗེ་གནོད་སྦྱིན་ལ་སོགས་མཚམས་མ་བཞིའི། །བཀྲ་ཤིས་དེས་ནི་
དེང་འདིར་བདེ་ལེགས་ཤོག །མིག་སོགས་ནང་གི་སྐྱེ་མཆེད་རྣམ་དག་ཅིང་། །ཚིགས་དང་ཉོན་མོངས་ཅན་ཡིན་རྣམ་སྦྱོང་བ། །བྱམས་པ་ལ་སོགས་བྱང་སེམས་བརྒྱད་པོ་

ཡི༑ །བཀྲ་ཤིས་དེས་ནི་དེང་འདིར་བདེ་ལེགས་ཤོག །སྦྱིན་དང་ཚུལ་ཁྲིམས་བཟོད་བརྩོན་བསམ་གཏན་དང་། །ཤེས་རབ་ཐབས་དང་སྨོན་ལམ་རྣམ་དག་པའི། །
གླིང་བུ་མ་སོགས་ལྷ་མོ་བརྒྱད་རྣམས་ཀྱི། །བཀྲ་ཤིས་དེས་ནི་དེང་འདིར་བདེ་ལེགས་ཤོག །ཕུང་པོ་ལ་སོགས་བདུད་བཞི་རྣམ་འཇོམས་ཤིང་། །དད་བརྩོན་དྲན་དང་
ཏིང་འཛིན་རྣམ་དག་པ། །ལྕགས་ཀྱུ་མ་སོགས་སྒོ་སྲུང་ཆེན་མོ་བཞིའི། །བཀྲ་ཤིས་དེས་ནི་དེང་འདིར་བདེ་ལེགས་ཤོག། ༈ མ་དག་ཕུང་ཁམས་སྐྱེ་མཆེད་རྣམ་སྦྱོང་ཞིང་། །
བྱང་ཆུབ་ཕྱོགས་ཆོས་སོ་བདུན་ངོ་བོ་ཉིད། །བདེ་གཤེགས་བཞུགས་གནས་གཞལ་མེད་ཁང་ཆེན་གྱི། །བཀྲ་ཤིས་དེས་ནི་དེང་འདིར་བདེ་ལེགས་ཤོག །བསྟོད་སྨད་ལ་
སོགས་ཆོས་བརྒྱད་རྣམ་དག་ཅིང་། །ཆོས་ཀུན་གདོད་ནས་སྟོང་པར་རྟོགས་བྱེད་པ། །སྒྱུ་མའི་དཔེ་བརྒྱད་རང་བཞིན་དུར་ཁྲོད་ཀྱི། །བཀྲ་ཤིས་དེས་ནི་དེང་འདིར་བདེ་
ལེགས་ཤོག །བགེགས་དང་བར་ཆད་མི་མཐུན་ཕྱོགས་འཇོམས་ཤིང་། །ལུས་ངག་ཡིད་གསུམ་རྡོ་རྗེའི་ངོ་བོ་ཉིད། །རྡོ་རྗེའི་ས་གཞི་ར་གུར་ལ་སོགས་པའི། །བཀྲ་

༄༅། །ཤིས་དེས་ནི་དེང་འདིར་བདེ་ལེགས་ཤོག །ཅེས་དང་། བུམ་པ་སྤྱི་བོར་བཞག་ཅིང་། དབང་བསྐུར་རྡོ་རྗེ་ཆེན་པོ་ཆེ། །ཁམས་གསུམ་པ་ཡིས་ཕྱག་བྱས་པ། ། །
སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། རིན་པོ་ཆེ་ཡི་དབུ་རྒྱན་དང་། །དར་དཔྱངས་ཅོད་པན་དག་གི་
དབང་༑ །དེ་རིང་ཁྱོད་ལ་དབང་བསྐུར་བས། །ཁྱོད་ཀྱིས་ཀྱང་ནི་རྟག་ཏུ་ཟུང་། །ཨོ་མུ་ཀུ་ཊ་ཨ་བྷི་ཥིཉྩམི། སངས་རྒྱས་རྡོ་རྗེའི་དབང་གིས་ནི། །དེ་རིང་ཁྱོད་ལ་
དབང་བསྐུར་བྱ། །འདི་དེ་སངས་རྒྱས་ཐམས་ཅད་ཉིད། །ཤིན་ཏུ་གྲུབ་ཕྱིར་རྡོ་རྗེ་ཟུང་། །ཨོཾ་བཛྲ་ཨཱ་རལླི་ཧོ་བཛྲ་ཝ་ར་ཏ་ཀ་ཧཱུྃ། ཨོཾ་བཛྲ་ཨ་དྷི་པ་ཏི་སྟྭཾ་ཨ་བྷི་ཥིཉྩམི་ཏིཥྛ་བཛྲ་ས་མ་ཡ་སྟྭཾ། ཨོཾ་བཛྲ་ས་ཏྭ་སྟྭཾ་ཨ་བྷི་ཥིཉྩམི། བཛྲ་ནཱ་མ་ཨ་བྷི་ཥེ་ཀ་ཏ་ཀྱེ་དཔལ་རྡོ་རྗེ་ཞེས་བྱའོ། །འདི་རྣམས་ལ་སྔར་བཞིན་དབང་རྫས་སོ་སོ་ལེན་ཚུལ་བྱ། ཡང་རྡོ་རྗེའི་ལྷ་བསྐྱེད་མ་
ཐག་པ་བཞིན་དྲན་ཙམ་དང་། འདི་དེ་སངས་རྒྱས་ཐམས་ཅད་ཉིད་། །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །རྡོ་རྗེ་སྙིང་པོའི་བརྟུལ་ཞུགས་

བརྟན༑ །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་བཛྲ་ས་མ་ཡ་སྟྭཾ། དྷ་ར་ཡཱ་མི་ཧི་ཧི་ཧི་ཧཱུྃ། རྡོ་རྗེ་སྙིང་གར་བཟུང་སྟེ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་
སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་མའི་བདག་པོའི་བདག །རང་གི་སེམས་རིག་སྟོང་གཉིས་སུ་མེད་པ་ངེས་དོན་གྱི་རྡོ་རྗེ་
ཡིན་ནོ་སྙམ་དུ་བསམ། བུམ་ཆུ་འཐོར་ཞིང་། ཨོཾ་ཤུ་ནྱ་ཏཱ་སོགས། དབང་རྫས་དྲིལ་བུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་ཨ་དང་འཁར་བ་སོགས་ལས་གྲུབ་པའི་
དྲིལ་བུ་ཚད་དང་མཚན་ཉིད་ཡོངས་སུ་རྫོགས་པའི་བུམ་པར་ཤེས་རབ་ཀྱི་ཕ་རོལ་ཏུ་ཕྱིན་མ་ཡབ་དང་བཅས་པ། ཁོག་པའི་སྟེང་གི་ཨུཏྤལ་གྱི་འདབ་མ་ལ་ཤར་དུ་ལྷ་མོ་སྒྲོལ་
མ༑ ལྷོར་སྤྱན་མ། ནུབ་ཏུ་མཱ་མ་ཀཱི། བྱང་དུ་གོས་དཀར་མོ། བྱང་ཤར་དུ་ནོར་རྒྱུན་མ། ཤར་ལྷོར་ཙུནྡ་མ། ལྷོ་ནུབ་ཏུ་ཁྲོ་གཉེར་ཅན་མ། ནུབ་བྱང་དུ་རྡོ་རྗེ་
ཕྲེང་བ་མ། སྟེང་གི་ར་ལྔ་ལ་དབུས་སུ་རྣམ་པར་སྣང་མཛད། ཤར་དུ་མི་བསྐྱོད་པ། ལྷོར་རིན་འབྱུང་། ནུབ་ཏུ་འོད་དཔག་མེད། བྱང་དུ་དོན་ཡོད་གྲུབ་པ། རའི་

༄༅། །འོག་གི་པདྨ་འདབ་མ་བརྒྱད་ལ་ཤར་དུ་སྤྱན་རས་གཟིགས། ལྷོར་བྱམས་པ། ནུབ་ཏུ་ནམ་མཁའ་མཛོད། བྱང་དུ་ཀུན་ཏུ་བཟང་པོ། བྱང་ཤར་དུ་ཕྱག་
ན་རྡོ་རྗེ། ཤར་ལྷོར་འཇམ་པའི་དབྱངས། ལྷོ་ནུབ་ཏུ་སྒྲིབ་པ་རྣམས་སེལ། ནུབ་བྱང་དུ་སའི་སྙིང་པོ། གཙོ་བོའི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་
བཅུའི་དེ་བཞིན་གཤེགས་པ་ཐམས་ཅད་དྲིལ་བུའི་ལྷ་ཉི་ཤུ་རྩ་གསུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཧཱུྃ་བྃ་ཧོཿ མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་
རྡོ་རྗེ་མ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། བུམ་ཆུ་དང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་
རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་དོན་ཡོད་གྲུབ་པས་དབུར་བརྒྱན། དེ་ཉིད་བླངས་ཏེ། འདི་དེ་སངས་རྒྱས་
ཐམས་ཅད་ཀྱི། །ཤེས་རབ་དབྱངས་ཀྱི་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་ཟུང་། །བྱང་ཆུབ་མཆོག་ཏུ་རྒྱལ་བས་བཞེད། །ཅེས་པའི་མཐར་དཀྲོལ་ཞིང་དཀུ་གཡོན་པར་

ཁ་གྱེན་དུ་བསྟན་ནས་བཟུང་སྟེ། སྲིད་པ་ངོ་བོ་ཉིད་ཀྱིས་དག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་དཔའ་མཆོག །སྲིད་པ་མཆོག་ནི་བྱེད་པ་ཡིན། །
རང་གི་ངག་གྲག་སྟོང་གཉིས་སུ་མེད་པ་ངེས་དོན་གྱི་དྲིལ་བུ་ཡིན་ནོ་སྙམ་དུ་བསམ། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་
མཉམ་སྦྱོར་བ། །སློབ་དཔོན་གྱི་ནི་དབང་དུ་འདོད། །རང་ཉིད་རྡོ་རྗེ་སེམས་དཔའ་རྣམ་པ་ཐམས་ཅད་ཀྱི་མཆོག་དང་ལྡན་པ། སྐུ་དང་རྩ་ཞལ་ཟླ་བ་ལྟར་དཀར་ཞིང་ཆུ་
ཤེལ་ལྟར་དངས་པ་ནོར་བུ་རིན་པོ་ཆེ་ལྟར་འོད་ཟེར་སྣ་ཚོགས་པ་འཕྲོ་བ། གཡས་ཞལ་ཨིནྡྲ་ནི་ལ་ལྟར་སྔོ་ཞིང་། གཡོན་ཞལ་པདྨ་རཱ་ག་ལྟར་དམར་བ། །ཞལ་རེ་རེ་ལ་
སྤྱན་གསུམ་གསུམ་དང་ལྡན་ཞིང་ཞལ་འཛུམ་པ་དང་བཅས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཤེས་རབ་མ་ལ་འཁྱུད་ཅིང་སྙོམས་པ་ཞུགས་
པའི་དགའ་བ་དང་ལྡན་པ། གཡས་གཉིས་ཀྱིས་རལ་གྲི་དང་ལྕགས་ཀྱུ། གཡོན་གཉིས་ཀྱིས་ཐོད་པ་དང་ཞགས་པ་འཛིན་པ། རལ་པའི་ཐོར་ཅོག་ནག་པོ་སྤྱི་བོར་

༄༅། །བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང་། དེའི་གཡོན་ངོས་སུ་ཟླ་བ་ཕྱེད་པ་ལ་གནས་པའི་སྣ་ཚོགས་རྡོ་རྗེས་སྤྲས་པ། ཐོད་པ་སྐམ་པོ་ལྔས་
དབུ་ལ་བརྒྱན་ཅིང་ཕྱག་རྒྱ་དྲུག་གིས་མཛེས་པར་བྱས་པ། གར་གྱི་ཉམས་དགུ་དང་ལྡན་པ། སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་
ན་བཞུགས་པ། གཙོ་བོའི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་རྣམ་པར་ཨོཾ་བཛྲ་ས་
མཱ་ཛཿ ཛཿཧཱུྃ་བྃ་ཧོཿ མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། ལག་པ་གཉིས་ཐུགས་ཀར་འཁྱུད་པའི་སྟངས་ཀ་དང་བཅས། རྡོ་རྗེ་ཆེ་དང་དྲིལ་བུ་ཆེ། །ཟུང་ཤིག་
རྡོ་རྗེ་རབ་གནས་པ། །དེ་རིང་རྡོ་རྗེ་སློབ་དཔོན་གྱུར། །སློབ་མ་བསྡུ་བ་ཉིད་དུ་གྱིས། །ཞེས་དང་། སྲིད་པའི་བདེ་བ་ཤིན་ཏུ་ཆུང་། །སྡུག་བསྔལ་ཆེན་པོ་དག་བྱའི་
ཕྱིར༑ །ཤིན་ཏུ་བདེ་བ་དམ་པའི་ཐབས། །དམ་ཚིག་འདི་ནི་རྟག་ཏུ་བསྐྱེད། །འདོད་པའི་ལོངས་སྤྱོད་ཐམས་ཅད་ནི། །ཅི་འདོད་པར་ནི་བསྟེན་བཞིན་དུ། །རང་གི་

ལྷ་ཡི་སྦྱོར་བ་ཡིས། །བདག་དང་གཞན་ལ་མཆོད་པར་བྱ། །དེ་བཞིན་གཤེགས་པ་ཐམས་ཅད་ཀྱིས། །འདའ་བ་རུ་ནི་མི་མཛད་པ། །དམ་ཚིག་ཕྱག་རྒྱ་ཞེས་སུ་
བསྒྲགས༑ །ཡིད་ཀྱི་ལུས་ནི་བརྟན་ཕྱིར་རོ། །རང་གི་ལུས་སྣང་སྟོང་བདེ་བས་བརྒྱན་པ་ངེས་དོན་གྱི་ལྷ་སྐུ་ཡིན་སྙམ་དུ་བསམ། དེ་དག་བརྟེན་པའི་ཕྱིར་དུ་ཆུ་དབང་རྒྱས་པའི་དམིགས་པ་སྔར་བཞིན་
དང་། དབང་བསྐུར་རྡོ་རྗེ་ཆེན་པོ་ལ། །ཁམས་གསུམ་པ་ཡིན་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཨོཾ་བཛྲ་ཨ་མྲྀ་
ཏ་མ་ཧཱ་སུ་ཁ་ཧྃ་སྭཱ་ཧཱ། བཛྲ་བྷ་ཝ་ཨ་བྷི་ཥིཉྩ་ཧཱུྃ། ཨོཾ་བཛྲ་བཻ་རོ་ཙ་ནཱ་ཡ་སྭཱ་ཧཱ། བཛྲ་བྷ་ཝ་ཨ་བྷི་ཥིཉྩ་ཧཱུྃ། ཨོཾ་ཛྭ་ལ་ཛཱ་ལ་ཧཱུྃ་ཕཊ་བྷོ་སྭཱ་ཧཱ། བཛྲ་བྷ་ཝ་ཨ་བྷི་ཥིཉྩ་ཧཱུྃ། 
ཨོཾ་བཛྲ་དྷརྨ་ཧྲཱིཿ སྭཱ་ཧཱ། བཛྲ་བྷ་ཝ༴ ཨོ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿ  ཧྲཿ   ཕེཾ་ཕེཾ། ཕཊ་ཕཊ།
ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ཤ་རུ་དྷི་ར་ཨནྟྲ་མཱ་ལཱ་བ་ལམྦི་ན་གྲིཧྣ་གྲིཧྣ། སཔྟ་བཱ་ཏཱ་ལ་ག་ཏ་བྷུ་ཛཾ་ག་སརྤྃ་ཝཱ་ཏཱ། ཏརྫ་ཡ་ཏརྫ་ཡ། ཨཱ་ཀཌྷྱཨཱ་ཀཌྷྱ།

༄༅། ། ཧཱུྃཧཱུྃ། ཛྞཽ་ཛྞཽ།ཀྵྨཱཾ་ཀྵྨཱཾ། ཧཱཾ་ཧཱཾ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཙི་ལི་ཙི་ལི། དྷི་ལི་དྷི་ལི། ཧུཾ་ཧཱུྃ་ཕཊ་ཕཊ་སྭཱ་ཧཱ། 
བཛྲ་བྷ་ཝ་ཨ་བྷི་ཥིཉྩ་ཧཱུྃ། ཨོཾ་ཁྃ་ལྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་གྷི་སྭཱ་ཧཱ། བཛྲ་བྷ་ཝ༴ ཨོཾ་ཀ་ཊེ་བི་ཀ་ཊེ་ནི་ཀ་ཊེ་ཀ་ཊ་ཀ་ཊེ་སྭཱ་ཧཱ། བཛྲ་བྷ་ཝ༴ ཨོཾ་ཏཱ་རེ་ཏུཏྟཱ་རེ་
ཏུ་རེ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ ཨྃ་ཧྃ་སྭཱ་ཧཱ། བཛྲ་བྷ་ཝ༴ ཨོ་ཨཱཿ  ཨཱྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཨིཾ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཨིཾ་ཧྃ་སྭཱ་ཧཱ། བཛྲཱི་བྷ་
ཝ༴ ཨོ་ཨཱམསུཾ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཨཱུྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཨྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཨཿ  ཧྃ་སྭཱ་ཧཱ། བཛྲ་བྷ་ཝ༴ ཨོ་ཨཱཿ  མཻཾ་ཧྃ་སྭཱ་ཧཱ།
བཛྲ་བྷ་ཝ༴ ཨོཾ་ཨཱཿ  ཨྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཧཱུྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཏྲྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཨཱྃ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ   མྃ་
ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿ  ཧྃ་ཧྃ་སྭཱ་ཧཱ། བཛྲ་བྷ་ཝ༴ ཨོ་ཨཱཿ  ཧཱུྃ་ཧྃ་སྭཱ་ཧཱ། བཛྲ་བྷ་ཝ༴ ཨོ་ཨཱཿ ཨོཾ་ཧྃ་སྭཱ་ཧཱ། བཛྲ་བྷ་ཝ ཨོ་ཨཱཿ  ཨཽཾ་ཧྃ་སྭཱ་ཧཱ། བཛྲ་བྷ་ཝ༴

ཨོ་ཨཱཿ  ཨེཾ་ཧྃ་སྭཱ་ཧཱ། བཛྲ་བྷ་ཝ༴ ཨོཾ་ཨཱཿཨེ་ཧྃ་སྭཱ་ཧཱ། བཛྲ་བྷ་ཝ༴ ཨོ་ཨཱཿ  རྀཾ་སྭཱ་ཧཱ། བཛྲཱི་བྷ་ཝ༴ ཨོ་ཨཱཿ  རཱྀཾ་སྭཱ་ཧཱ། བཛྲཱི་བྷ་ཝ༴ ཨོཾ་ཨཱཿ  ལྀཾ་སྭཱ་ཧཱ། བཛྲཱི་བྷ་ཝ༴
ཨོ་ཨཱཿ  ལཱྀཾ་སྭཱ་ཧཱ། བཛྲ་བྷ་ཝ༴ ཨོ་ཨཱཿ  བཛྲ་ཨཾ་ཀུ་ཤ་ཛཧྃ་སྭཱ་ཧཱ། བཛྲ་བྷ་ཝ ཨོ་ཨཱཿ  བཛྲ་པཱ་ཤ་ཧཱུྃ་ཧྃ་སྭཱ་ཧཱ། བཛྲ་བྷ་ཝ ཨོ་ཨཱཿ བཛྲ་སྤོ་ཊ་བྃ་ཧྃ་སྭཱ་ཧཱ། བཛྲཱི་བྷ་
ཝ༴ ཨོཾ་ཨཱཿ  བཛྲ་གྷནྡྷེ་ཧོཿ  ཧྃ་སྭཱ་ཧཱ། བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་
ལུད་པ་ལས་སྤྱི་བོར་མི་བསྐྱོད་པས་དབུར་བརྒྱན། འདིའི་སྐབས་སུ་བཛྲ་ཨ་བྷི་ཥིཉྩ་ཧཱུྃ། ཞེས་པ་ལས་མེད་ཀྱང་ངག་འདོན་ལ་བཛྲ་བྷ་ཝ་བརྗོད་སྲོལ་ཡོད་པ་ལ་འགལ་བ་ཆེར་མེད། སྤྱི་བོར་མེ་ཏོག་བཞག་སྟེ།
ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ་དང་། ༀ་བཛྲ་པུཥྤེ་སོགས་ལྔས་མཆོད་ནས་དབུ་རྒྱན་སོགས་བསྡུའོ། །དེ་ནས། དཀྱིལ་འཁོར་པདྨ་ཞེས་སུ་གསུངས། །ཡིད་ཀྱི་དཀྱིལ་འཁོར་དམ་པ་ཉིད། །
གཞལ་མེད་ཁང་ཞེས་བཤད་པ་སྟེ། །སེམས་ནི་གཞལ་མེད་ཁང་བརྩེགས་འཕགས། །དེ་ཡི་ཕྱི་རོལ་གྲུ་བཞི་པའི། །ཚད་ནི་མཉམ་པར་གྱུར་པའོ། །གང་ཞིག་བྱམས་

༄༅། །པ་ལ་སོགས་སེམས། །ཐིག་སྐུད་བཞིར་ནི་བརྗོད་པའོ། །ཐིག་གདབ་ཡང་དག་བཤད་པ་ནི། །སྦྱོར་བ་ཆོས་ཀྱི་རྗེས་དྲན་པའོ། །ལྟ་བ་ཀུན་ལས་རྣམ་
གྲོལ་བ། །ཡེ་ཤེས་ཐིག་ཏུ་བརྗོད་པ་ཡིན། །རྒྱན་གང་ཡང་དག་བཤད་པ་ཉིད། །ཚུལ་ཁྲིམས་སོགས་ཀྱི་སྡོམ་པ་མཆོག །དབང་པོ་གཉིས་ལ་སོགས་པའི་སེམས། །ར་
བ་ལྔར་ནི་འབྱུང་བ་ཉིད། །གང་ཞིག་སྒོ་ཞེས་བཤད་པ་ནི། །རྣམ་པར་ཐར་པ་རྣམ་པ་བཞི། །རྟ་བབས་ཀ་བ་བཞི་པོ་ནི། །ཡང་དག་སྤོང་བ་བཞི་ཞེས་བརྗོད། །
དྲན་པ་ཉེ་བར་གཞག་པ་བཞི། །ཁ་ཁྱེར་བཞིར་ནི་བརྗོད་པ་ཉིད། །སྒོ་ཁང་བཞི་ནི་གང་ཡིན་པ། །རྫུ་འཕྲུལ་རྐང་པ་རྣམ་པ་བཞི། །དེ་བཞིན་མེ་ཏོག་ཕྲེང་རྒྱན་པ། །
བྱང་ཆུབ་ཡན་ལག་བདུན་པོ་ཡིན། །འཕགས་ལམ་ཡན་ལག་བརྒྱད་པོ་ནི། །ཀ་བ་བརྒྱད་པོ་ཞེས་བརྗོད་དོ། །ལམ་གྱི་ཡེ་ཤེས་ཁྱད་པར་ནི། །རྔ་ཡབ་ཏུ་ནི་ཡོངས་སུ་
གྲགས༑ །གང་ཞིག་དོ་ཤལ་བཤད་པ་ནི། །ཉོན་མོངས་ཐམས་ཅད་གཅོད་པ་སྟེ། །ཀུན་ཏུ་གཅོད་པའི་ངོ་བོ་ཡིན། །ཉོན་མོངས་འཕྲོག་པས་དྲ་བ་ཉིད། །ཚོགས་

གཉིས་དག་གི་སྦྱོར་བ་ལས། །འཁོར་ལོ་བསྐོར་བ་གང་ཡིན་པ། །ཉོན་མོངས་ཕྱེད་ནི་གཅོད་པས་ན། །དོ་ཤལ་ཕྱེད་པ་ཉིད་དུ་བརྗོད། །ཞེས་དཀྱིལ་འཁོར་གྱི་དེ་ཁོ་ན་ཉིད་དང་།
ཕུང་པོ་ལྔ་ནི་མདོར་བསྡུ་ན། །སངས་རྒྱས་ལྔར་ནི་རབ་ཏུ་གྲགས། །རྡོ་རྗེ་སྐྱེ་མཆེད་ཉིད་དག་ནི། །བྱང་ཆུབ་སེམས་དཔའི་དཀྱིལ་འཁོར་མཆོག །ས་ནི་སྤྱན་ཞེས་བྱ་
བར་བཤད། །ཆུ་ཡི་ཁམས་ནི་མཱ་མ་ཀཱི། །གོས་དཀར་མོ་དང་སྒྲོལ་མ་ནི། །མེ་དང་རླུང་དུ་རབ་ཏུ་གྲགས། །གཏི་མུག་གཏི་མུག་ལོངས་སྤྱོད་པ། །གཏི་མུག་ཟད་པ་
གཤིན་རྗེ་མཐར། །དེས་ནི་ཕུང་པོ་མཐར་བྱེད་དེ། །དེས་ན་ཤེས་བྱ་མཐར་བྱེད་པའོ། །ཞེ་སྡང་ཞེ་སྡང་མཐར་བྱེད་པས། །ཉེས་པ་ཟད་པ་ཤེས་རབ་མཐར། །དེས་
ན་སེམས་ཀྱི་མཐར་བྱེད་དེ། །དེས་ནི་ཉོན་མོངས་མཐར་བྱེད་འགྱུར། །འདོད་ཆགས་འདོད་ཆགས་ལོངས་སྤྱོད་པས། །འདོད་ཆགས་ཟད་པ་པདྨ་མཐར། །དེས་ནི་
ངག་གི་མཐར་བྱེད་འགྱུར། །དེ་བཞིན་སྙོམས་འཇུག་མཐར་བྱེད་དོ། །ཉོན་མོངས་ཀུན་ཟད་གང་ཡིན་དང་། །དེ་བཞིན་ལས་ཀུན་ཟད་པ་ཉིད། །སྒྲིབ་པ་ཀུན་ཟད་ཡེ་

མཐར་བྱེད་ཅེས་བྱར་བཤད། །ཅེས་པ་ལྷའི་དེ་ཁོ་ན་ཉིད་ཀྱང་དྲན་པར་བྱའོ། །མཐའ་རྟེན་གསུམ་གྱི་དང་པོ་ནི། གར་སྐོར་སྔོན་དུ་འགྲོ་བས་རྡོ་རྗེ་ཁུ་ཚུར་གཉིས་དཀུ་
གཡས་གཡོན་དུ་བཞག་སྟེ། དེང་ནས་བརྩམས་ཏེ་རྫོགས་སངས་རྒྱས། །སྲས་དང་བཅས་པ་རྣམ་རོལ་ཞིང་། །རྡོ་རྗེ་སྙེམས་མའི་རྣལ་འབྱོར་གྱི། །དགའ་སྟོན་བདེ་བས་མཆོད་
པར་གྱིས། ཨ། དེ་བཞིན་དུ་ཁུ་ཚུར་གཉིས་འགྲམ་པ་གཡས་གཡོན་དུ་ཕྱར་ཏེ། སྒེག་དང་བཅས་པས་ཕྲེང་བ་འཕང་། །སངས་རྒྱས་ཐམས་ཅད་མཆོད་པར་བྱ། །དེས་ནི་བཅོམ་ལྡན་
འབྲལ་མི་འགྱུར། །ཕྲེང་བ་དེ་ཡི་རྒྱན་ཡིན་ནོ། །ཨོ། ཁུ་ཚུར་གཉིས་ཁ་ནས་ཚིག་འབྱིན་པ་ལྟར་བྱས་ཏེ། ལུས་ཅན་ཀུན་ལ་དམ་ཆོས་ཀྱི། །གླུ་ནི་ཁྱོད་ཀྱིས་བླང་བར་བྱ། །དེ་ཡིས་
བདེ་གཤེགས་དངོས་གྲུབ་ནི། །མྱུར་དུ་བདེ་བ་མྱོང་བར་འགྱུར། །གཱི། རྡོ་རྗེ་ཐལ་མོ་སྤྱི་བོར་བསྐོར་བའི་གར་བྱས་ཏེ། དེ་ཉིད་ཐལ་མོའི་གར་གྱིས་ནི། །སངས་རྒྱས་ཐམས་ཅད་
མཆོད་པར་བྱ། །སངས་རྒྱས་འདུ་བའི་ཕྲིན་ལས་ཀྱིས། །གར་མཁན་ཚུལ་དུ་བསྒྱུར་བར་གྱིས། །ཧོ། ཁུ་ཚུར་གཉིས་བདུག་སྤོས་ཀྱི་ཕྱག་རྒྱ་དང་། རྫོགས་སངས་རྒྱས་ལ་སྤོས་

ཕུལ་བས། །བརྟུལ་ཞུགས་བཟང་པོས་ལེགས་བསྒོས་པའི། །ལུས་ཅན་བདེ་གཤེགས་ཆ་ལུགས་སུ། །ཡེ་ཤེས་ཀྱིས་ནི་ཚིམ་པར་གྱིས། །ཧཱུྃ། གཡོན་རྡོ་རྗེ་ཁུ་ཚུར་གྱེན་
བསྟན་ཟ་མ་ཏོག་འཛིན་པ་ལྟར་དང་། གཡས་པས་དེ་ནས་བླངས་ཏེ་འཐོར་བའི་ཚུལ་དང་། སངས་རྒྱས་རྣམས་ལ་མེ་ཏོག་དོར། །བྱང་ཆུབ་ཡན་ལག་ཚོགས་གྱུར་པ། །མཚན་དང་དཔེ་བྱད་ལྡན་པ་
ཡི༑ །བདེ་གཤེགས་སྐུ་ནི་ཐོབ་པར་གྱིས། །བྷྲཱུྃ། མར་མེའི་ཕྱག་རྒྱ་དང་། ཆོས་ཀྱི་མེ་ནི་ལེགས་སྦྱར་བས། །རྡོ་རྗེ་ཆོས་དང་འདྲ་བ་རུ། །སེམས་ཅན་མ་རིག་ལྡོངས་པ་
ལ༑ །ཡེ་ཤེས་སྒྲོན་མེས་གསལ་བར་གྱིས། །པྲ། གཡོན་པས་དུང་ཆོས་འཛིན་ཅིང་། གཡས་པས་དྲི་བཟང་བྱུག་པའི་ཚུལ་དང་། རྒྱལ་བ་རྣམས་ལ་དྲི་ཕུལ་བས། །ཚུལ་ཁྲིམས་ཤེས་རབ་
ཏིང་འཛིན་དང་། །རྣམ་གྲོལ་ཡེ་ཤེས་མཐོང་བ་ཡི། །བྱང་ཆུབ་ལུས་ཅན་རྣམས་ལ་བསྒོས། །ག །ཞེས་པ་ལྷ་མཆོད་པའི་རྗེས་གནང་ངོ་། །རྡོ་རྗེ་ལ། ཨོཾ་བཛྲ་ཨ་མྲྀ་ཏ་མ་ཧཱ་སུ་ཁ་
ཧྃ་སྭཱ་ཧཱ། ཞེས་པས་བསྔགས་ཏེ། ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་ལིང་ཐོག་བསལ་བ་ལྟར། །བུ་ཁྱོད་ཀྱིས་ནི་མི་ཤེས་པའི། །ལིང་ཐོག་རྒྱལ་བ་རྣམས་ཀྱིས་

༄༅། །བསལ༑ ཨོཾ་བཛྲ་ནེ་ཏྲ་ཨ་པ་ཧཱ་ར་པ་ཏྲ་ལཾ་ཧྲཱིཿ པྲཾ། ཞེས་མིག་ལ་བྱུག་པའི་ཚུལ་དུ་བྱས་ནས། མེ་ལོང་ལེན་པའི་ཚུལ་དང་། ཆོས་རྣམས་གཟུགས་བརྙན་ལྟ་བུ་སྟེ། །གསལ་
ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་བྱུང་། །ངོ་བོ་ཉིད་མེད་གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །
སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་བརྗོད་ལ། ཨལས་སྐྱེས་པའི་དྲིལ་བུ་བླངས་ཏེ། ཐམས་ཅད་ནམ་མཁའི་མཚན་ཉིད་དེ། །ནམ་མཁའ་
ལ་ཡང་མཚན་ཉིད་མེད། །ནམ་མཁའ་དང་ནི་མཉམ་སྦྱོར་བས། །ཀུན་མཆོག་མཉམ་པ་ཉིད་དུ་གསལ། །ཞེས་བརྗོད་ཅིང་དཀྲོལ། དེ་ནས་ཧོཞེས་བྱ་བས་མདའ་གཞུ་བྱིན་པར་བསམས་ལ།
དེ་བཞིན་གཤེགས་པ་ཐམས་ཅད་དང་རྗེས་སུ་ཆགས་པར་བྱོས་ཤིག །ཅེས་བརྗོད་དེ་ཕྱོགས་བཞི་དང་སྟེང་འོག་ཏུ་མདའ་རེ་འཕེན་པའི་ཚུལ་བྱའོ། །ཡང་མེ་ལོང་རྡོ་རྗེ་དང་བཅས་པ་ལེན་ཚུལ་དང་། ཨོཾ་བཛྲ་
སཏཱ། རྡོ་རྗེ་སེམས་དཔའ་མེ་ལོང་ལྟར། །གསལ་ཞིང་དག་ལ་རྙོག་པ་མེད། །བུ་ཁྱོད་ཀྱི་ནི་སྙིང་ལ་ཞུགས། །རྡོ་རྗེ་སེམས་དཔའི་རང་བཞིན་གཙོ། །ཞེས་དང་༌།

གང་ཡང་སངས་རྒྱས་ཐམས་ཅད་ཀྱི་བདག་པོ་བྱང་ཆུབ་ཀྱི་སེམས་འདི་ཉིད་ཡིན་པར་ཤེས་པར་གྱིས་ཤིག །ཅེས་པ་རྣམས་ནི་སེམས་ཅན་གྱི་དོན་བྱ་བའི་རྗེས་གནང་ཡིན། ཆོས་བཤད་པའི་རྗེས་གནང་
ནི༑ གཡས་རྡོ་རྗེ་དང་བཅས་པས་ལེན་ཚུལ་བྱ་ཤིང་། ཨོ་བཛྲ་ཧེ་ཏུ་མཾ། ཞེས་པས་འཁོར་ལོ་རྐང་པའི་འོག་ཏུ་གཞུག །ཨོཾ་བཛྲ་བྷ་ཥ་རཾ། ཞེས་པས་ལག་པ་གཡས་སུ་དུང་དང་། ཨོ་བཛྲ་གྷནྡྷེ་ཨཿ ཞེས་པས་
གཡོན་དུ་དྲིལ་བུ་དང་། ཨས་ལག་པ་གཉིས་ཀྱི་སྟེང་དུ་རྒྱུད་ཀྱི་པོ་ཏི་ཕྱིན་པར་བསམས་ལ། དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་ཀྱི་འཁོར་ལོ་བསྐོར། །ཁྱོད་ཀྱིས་ཐེ་ཚོམ་
དོགས་མེད་པར། །ཡིད་གཉིས་མེད་པའི་སེམས་ཀྱིས་སུ། །ཆོས་ཀྱི་དུང་ནི་བླ་མེད་པ། །དྲི་མེད་ཀུན་ཏུ་གང་བར་གྱིས། །སྔགས་ཀྱི་ཚུལ་གྱི་ཆོ་ག་ཡིས། །སྐྱེ་བོ་
རྣམས་ལ་རྟག་ཏུ་ཤོད། །དེ་ལྟར་བྱས་ན་སངས་རྒྱས་ལ། །ཕན་བཏགས་དྲིན་དུ་གཟོ་ཞེས་བྱ། །རྡོ་རྗེ་འཛིན་པ་དེ་ཀུན་ཡང་། །ཁྱོད་ལ་རྟག་ཏུ་སྲུང་བར་མཛད། །
ཞེས་བརྗོད་ནས་སོ་སོའི་འཁོར་ལོས་སྒྱུར་བའི་རྣལ་འབྱོར་དུ་བྱས་ནས། ཇི་ལྟ་ཇི་ལྟར་འདུལ་འགྱུར་བ། །དེ་ལྟ་དེ་ལྟར་སེམས་ཅན་དོན། །འདོད་ཆགས་ལ་སོགས་གཙང་བ་ཡིས། །སེམས་

༄༅། །ཅན་རྣམས་ལ་ཉེ་བར་སྦྱོར། །ཞེས་དང་། རིགས་ལྔ་སོ་སོའི་ཕྱག་ཆེན་དང་བཅས། འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་
སྣ་ཚོགས་འདུལ་འགྱུར་བ། །ཆོས་ཀྱི་འཁོར་ལོ་རབ་ཏུ་བསྐོར། །འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་
འགྱུར་བ། །རྡོ་རྗེ་འཁོར་ལོ་རབ་ཏུ་བསྐོར། །འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །རིན་
ཆེན་འཁོར་ལོ་རབ་ཏུ་བསྐོར། །འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །པདྨ་འཁོར་ལོ་རབ་
ཏུ་བསྐོར། །འཇིག་རྟེན་ཀུན་ལ་ཐམས་ཅད་དུ། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བ། །སྣ་ཚོགས་འཁོར་ལོ་རབ་ཏུ་བསྐོར།།
ཅེས་བརྗོད་ནས། བྱང་ཆུབ་སྙིང་པོའི་བར་དུ་ནི། །ཕྱོགས་ཀུན་དུ་ནི་འཁོར་ལོ་ནི། །ཆོས་ཀྱི་འཁོར་ལོ་བླ་ན་མེད། །ཀུན་དུ་མཆོག་ཏུ་རབ་ཏུ་བསྐོར། །ཐབས་དང་ཤེས་

རབ་རང་བཞིན་དག །ཡིད་བཞིན་ནོར་བུ་ལྟར་མཐོང་བས། །སྦྱོར་མེད་བྲལ་ཞིང་མ་ཞུམ་པས། །སེམས་ཅན་དོན་ནི་ད་ལྟར་གྱིས། །ཞེས་གདམས་པར་བསམ་མོ། །གཉིས་པ་
ནི༑ གཙོ་བོ་ཤཱཀྱ་ཐུབ་པའི་རྣམ་པར་འཕོས་ནས། ཕྱག་གཡོན་པས་ཆོས་གོས་ཀྱི་སྣ་སེང་གེའི་རྣ་བ་ལྟ་བུ་བྱས་ལ་བཟུང་། གཡས་པས་རྡོ་རྗེ་དྲིལ་བུ་བཟུང་སྟེ། ལུང་བསྟན་
པར་བསམ་ཞིང་། རང་གིས་ཀྱང་དེ་བཞིན་བྱས་ལ། །སྐྱེ་དང་རྒ་དང་འཆི་མི་འགྱུར། །འཇིགས་དང་མྱ་ངན་ནད་མི་འབྱུང་། །བདེ་ཆེན་ཐེག་པ་འདི་ལ་ནི། །བུ་ཁྱོད་ང་
ཡིས་ལུང་བསྟན་བྱ། །འདི་ལྟར་ང་ཡིས་ལུང་བསྟན་ཁྱོད། །རྡོ་རྗེ་སེམས་དབང་དེ་བཞིན་གཤེགས། །སྲིད་པ་ཤིན་དུ་གྲུབ་པའི་ཕྱིར། །སྲིད་པའི་ངན་འགྲོ་ལས་
བསྒྲལ་ཏོ། །ཀྱེ་དཔལ། ༈ རྡོ་རྗེ་ཞེས་བྱ་བ་ཡི། །དེ་བཞིན་གཤེགས་པ་ས་འོག་དང་། །མི་ཡུལ་མཐོ་རིས་ཉིད་དུ་འགྲུབ། །གང་ཡང་ངས་ལུང་བསྟན་པ་འདི་ལ་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། དཀྱིལ་འཁོར་གྱི་འཁོར་ལོ་དང་བཅས་པ་ཐམས་ཅད་ཀྱིས་མགྲིན་གཅིག་ཏུ་བྱང་ཆུབ་ཆེན་པོར་ལུང་སྟོན་པར་མཛད་

༄༅། །དེ༑ སྔགས་འདི་དང་ཕྱག་རྒྱ་འདིའི་མཐུ་ཡིན་ནོ། །ཞེས་བརྗོད་ལ་དཔལ། ཞེས་པའི་མཚམས་སུ་རང་རང་གི་གསང་མཚན་བརྗོད་པས་ལུང་བསྟན་པར་བསམ་མོ། །གསུམ་པ་ནི། མཆོག་ཏུ་
གསང་བ་དམ་པ་ཡི། །དཀྱིལ་འཁོར་མཐོང་དང་རབ་ཞུགས་པས། །སྡིག་པ་ཀུན་ལས་ངེས་གྲོལ་བར། །ཁྱེད་རྣམས་དེང་ནས་ལེགས་པར་གནས། །བདེ་ཆེན་ཐེག་པ་
འདི་ལ་ནི། །སླར་ཡང་འཆི་བར་འགྱུར་མ་ཡིན། །མི་ཚུགས་པ་དང་མི་འཆི་བས། །ཅིས་ཀྱང་མི་འཇིགས་རོལ་པར་གྱིས། །སྲིད་པ་ཤིན་ཏུ་དག་པའི་ཕྱིར། །སྲིད་
པའི་སྡུག་བསྔལ་ལས་ཁྱོད་འདས། །སྲིད་པ་ཤིན་ཏུ་གྲུབ་པའི་ཕྱིར། །སྟོན་པ་མཆོག་ཏུ་གྱུར་པ་ཡིན། །ཞེས་པ་འབྲས་བུའི་དུས་ཀྱི་དབུགས་དབྱུང་བ་དང་། དམ་ཚིག་སྡོམ་པ་གྲུབ་པ་
འདི༑ །ཁྱོད་ཀྱིས་རྟག་ཏུ་བསྲུང་བར་བྱ། །སངས་རྒྱས་ཀུན་གྱིས་མཐུན་པར་གསུངས། །མཆོག་ཏུ་རྟག་པའི་བཀའ་ཡིན་ནོ། །ཞེས་པ་དང་། དེ་རིང་ཕྱིན་ཆད་བུ་ཁྱོད་
ཀྱི༑ །སྲོག་དང་ལུས་ལ་བབ་གྱུར་ཀྱང་། །དམ་པའི་ཆོས་དང་བྱང་ཆུབ་སེམས། །སློབ་དཔོན་ལ་ནི་བརྙས་མི་བྱ། །རྡོ་རྗེ་སྤུན་རྣམས་བཀུར་སྟི་ཞིང་། །སྡང་ལ་

བྱམས་ཤིང་ཆགས་བྲལ་བ། །ནམ་ཡང་བྱ་བ་མ་ཡིན་ནོ། །དེ་ལྟར་བྱས་ན་སངས་རྒྱས་ཀྱིས། །ཁྱོད་ནི་དམྱལ་བའི་ནང་དུ་འདོར། །ཞེས་དང་། སྲོག་ཆགས་གསད་པར་
མི་བྱ་ཞིང་། །བུད་མེད་རིན་ཆེན་ཡོངས་མི་སྤོང་། །དེས་ནི་སློབ་དཔོན་སྨད་མི་བྱ། །སྡོམ་པ་ཤིན་ཏུ་འདའ་བར་དཀའ། །ཤེས་རབ་ཐབས་ཀྱི་བསམ་པ་ཡིས། །མི་
བྱ་ཅུང་ཟད་ཡོད་མ་ཡིན། །མ་འཇིགས་ཁྱོད་ལ་སྡིག་པ་མེད། །དེ་བཞིན་གཤེགས་པའི་གསུང་ཇི་བཞིན། །འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་
དམ་ཚིག་མི་ཟད་བདེ་སྟེར་བསྟེན་པར་གྱིས། །འགྲོ་བ་བདེ་བ་མྱུར་ལ་རྡོ་རྗེ་སེམས་དཔའ་དང་། །མཚུངས་པའི་རྟག་པ་ཉིད་དུ་ཁྱེད་རྣམས་ཕྱིན་པར་འགྱུར། །ཞེས་པས་
དབུགས་དབྱུང་ཞིང་གཟེངས་བསྟོད་ནས། དེ་ལྟར་ན་ཕྱི་དབྱིབས་ཀྱི་དཀྱིལ་འཁོར་དུ་བུམ་པའི་དབང་བསྐུར་བ་ཐོབ། ལུས་ཀྱི་དྲི་མ་དག །ལམ་བསྐྱེད་པའི་རིམ་པ་བསྒོམ་པ་ལ་
དབང་༑ སྡོམ་པ་དང་། དམ་ཚིག་ཉི་ཤུ་རྩ་གཉིས་བསྲུང་བ་ལ་དབང་། ས་དང་པོ་ནས་དྲུག་པའི་བར་ཐོབ། བརྡ་ལྔ་བསྡུས་རྩེ་མོས་མནན་པ། འབྲས་བུ་སྤྲུལ་པའི་

༄༅། །སྐུ་རང་བཞིན་ལྷུན་གྲུབ་ཀྱི་རྟེན་འབྲེལ་མངོན་དུ་བྱས། ཞེས་རྟོགས་པ་བསྐྱེད་པར་བསམ་མོ། །དེ་ནས། མཎྜལ་གླིང་བཞི་སོགས་ནས་གསང་བའི་དབང་ཞུ་བའི་ཡོན་དུ་།
དབུལ་བར་བགྱིའོ་སོགས་དང་། སྟོང་པའི་སྙིང་པོར་ཕྱག་འཚལ་བསྟོད། །རྟོག་པ་ཐམས་ཅད་ཡང་དག་སྤངས། །ཐམས་ཅད་མཁྱེན་པའི་ཡེ་ཤེས་ཚོགས། །ཡེ་ཤེས་སྐུ་ལ་
ཕྱག་འཚལ་བསྟོད། །འགྲོ་བའི་མི་ཤེས་གཅོད་པ་ཅན། །དག་པའི་དེ་ཉིད་དོན་སྟོན་མཛད། །བདག་མེད་ཆོས་ལས་བྱུང་བ་ཡི། །རྡོ་རྗེ་སེམས་དཔའ་ཕྱག་འཚལ་
བསྟོད་༑ །རྫོགས་སངས་རྒྱས་དང་བྱང་ཆུབ་སེམས། །ཕ་རོལ་ཕྱིན་པའི་ཡོན་ཏན་རྣམས། །མགོན་པོ་ལས་ནི་རྟག་ཏུ་བྱུང་། །བྱང་ཆུབ་སེམས་ལ་ཕྱག་འཚལ་བསྟོད། །
དཀོན་མཆོག་གསུམ་དང་ཐེག་ཆེན་དང་། །དེ་བཞིན་བརྟན་དང་འགྲོ་བ་དང་། །ཁམས་གསུམ་པོ་ནི་འདི་དག་ཀུན། །འགྲོ་བའི་དཔའ་བོར་ཕྱག་འཚལ་བསྟོད། །
ཡིད་བཞིན་ནོར་བུ་ལྟར་གྱུར་པའི། །འགྲོ་བའི་འདོད་པའི་དོན་བསྒྲུབ་ཕྱིར། །དཔལ་ལྡན་བདེ་གཤེགས་བཀའ་བཞིན་མཛད། །སངས་རྒྱས་སྲས་པོར་ཕྱག་འཚལ་

བསྟོད༑ །ཅེས་ལན་གཅིག་དང་། དེ་ཉིད་བླ་མེད་ཕྱག་འཚལ་བས། །ཡོན་ཏན་མཆོག་ཁྱོད་བཀའ་དྲིན་ལས། །ཀུན་མཁྱེན་རྡོ་རྗེའི་དབང་གིས་ནི། །ད་ལྟ་ཉིད་དུ་བཀའ་
དྲིན་སྐྱོབས། །སངས་རྒྱས་ཀུན་གྱི་གསང་བ་ནི། །ཇི་ལྟར་དཔལ་ཐུགས་རྡོ་རྗེ་ཡིས། །རྡོ་རྗེ་ཆོས་ཅན་ལ་གསུངས་པ། །དེ་བཞིན་མགོན་པོས་བདག་གྲུབ་མཛོད། །
བཅོམ་ལྡན་ཞབས་པད་སྤངས་ནས་ནི། །གཞན་དུ་བདག་ལ་འགྲོ་མ་མཆིས། །འཁོར་བའི་འགྲོ་ལས་ངེས་རྒྱལ་བར། །དེ་ཕྱིར་མགོན་པོས་ཐུགས་རྗེ་མཛོད། །ཞེས་ལན་
གསུམ་གྱིས་གསོལ་བ་བཏབ་ལ། ཨོཾ་ཨཱཿཧཱུྃ་གིས་མིག་རས་བཅིང་བར་བསམ། གཙོ་བོ་རྣམ་པར་སྣང་མཛད་དང་སྤྱན་མ་སྙོམས་པར་ཞུགས་པའི་སྦྱོར་མཚམས་ནས་བྱང་ཆུབ་ཀྱི་སེམས་དུང་དང་
ཀུནྡ་ལྟར་དཀར་བ། རང་གི་ལྕེ་ཐོག་ཏུ་བཞག་པར་བསམས་ལ། ནང་མཆོད་ནས། གཡོན་པའི་མཐེབ་སྲིན་གྱིས་བླངས་ཏེ། ལྕེ་ལ་བཞག་ཅིང་། ཇི་ལྟར་འདས་པའི་སངས་རྒྱས་ཀྱིས། །བྱང་
ཆུབ་སྲས་ལ་དབང་བསྐུར་བཞིན། །བདག་གིས་གསང་བའི་དབང་གི་ནི། །སེམས་ཀྱི་རྒྱུན་གྱིས་དབང་བསྐུར་རོ། །ཞེས་བརྗོད་ཅིང་བདུད་རྩིས་དབང་བསྐུར་ནས། དེ་ཁོ་ན་ཉིད་ངོ་སྤྲད་པར་

༄༅། །བསམས་ཤིང་། འདི་ནི་དེ་ཉིད་བླ་ན་མེད། །གཉིས་མེད་ཡི་གེས་བརྗོད་མི་ནུས། །ཆོས་དབྱིངས་རྣམ་པ་ལྟ་བུ་ཡིས། །དམ་པའི་བདེ་བ་ཡང་དག་མྱོང་། །
ཞེས་བརྗོད་ཅིང་བདེ་སྟོང་འཛིན་པ་མེད་པ་ལ་སེམས་གཟུང་། དེ་ནས་ཨོཾ་ཨཱཿཧཱུྃ་གིས་གདོང་གཡོགས་ཕྱེ་ལ། དེ་ལྟར་ན་སློབ་དཔོན་གྱི་ལུས་དང་ཕྱག་རྒྱའི་བྷ་ག་དང་གཉིས་ཀའི་བྱང་ཆུབ་སེམས་ཀྱི་དཀྱིལ་
འཁོར་དུ་གསང་བའི་དབང་བསྐུར་བ་ཐོབ། ངག་གི་དྲི་མ་དག །ལམ་ཙཎྜ་ལཱི་སྔགས་ཀྱི་རྣལ་འབྱོར་བསྒོམ་པ་དང་། དམ་ཚིག་ཏུ་ཤ་ལྔ་བདུད་རྩི་ལྔ་བསྟེན་པ་ལ་དབང་།
ས་བརྒྱད་པ་ལ་དབང་བར་བྱས། བརྡ་མཐེབ་སྲིན་ཨེ་ལ་རིག་བྱེད་གཅིག །འབྲས་བུ་ལོངས་སྤྱོད་རྫོགས་པའི་སྐུ་རང་བཞིན་ལྷུན་གྲུབ་ཀྱི་རྟེན་འབྲེལ་མངོན་དུ་བྱས་ཞེས་
རྟོགས་པ་བསྐྱེད་པར་བསམ་མོ། །མཎྜལ་གླིང་བཞི་སོགས་ནས་ཤེས་རབ་ཡེ་ཤེས་ཀྱི་དབང་ཞུ་བའི་ཡོན་དུ་དབུལ་བར་བགྱིའོ་སོགས་དང་། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་
འབྱོར་གཅིག་བཞེད་པ། །མི་ཕྱེད་རྡོ་རྗེ་རབ་བསྒྲུབ་བྱེད། །རྡོ་རྗེ་རྣལ་འབྱོར་ཡང་དག་འབྱུང་། །ཇི་ལྟར་ཁྱོད་ནི་བདག་ཉིད་ཆེ། །གཙོ་བོས་བདག་ལ་དེ་མཛད་དོ། །

འཁོར་བ་འདམ་གྱི་ཚོགས་སུ་ནི། །བྱིང་བ་སྐྱབས་མེད་བདག་ལ་སྐྱོབས། །ཞེས་ལན་གསུམ་གྱིས་གསོལ་བ་བཏབ་ལ། གཙོ་བོ་དང་རང་གཉིས་ཀ་འོད་དཔག་མེད་དུ་བསྒོམས་ཏེ། ཨོཾ་ཨཱ༔ཧཱུྃ་གིས་གདོང་
བཅིངས་ནས། གཙོ་བོའི་ཐུགས་ཀ་ནས་ཕྱག་རྒྱ་མ་མཚན་ཉིད་དང་ལྡན་པ་ཤེས་རབ་ཀྱི་ཕ་རོལ་ཏུ་ཕྱིན་མའི་ངོ་བོ་ཞིག་སྤྲུལ་ཏེ། དེའི་ཕྱག་གཡས་པ་རང་གི་གཡོན་དུ་གཏད་པར་བསམ་ཞིང་། ལྷ་མོ་མཐར་བྱེད་དགའ་སྟེར་མ། །
སྣ་ཚོགས་གཟུགས་ལྡན་བརྩེར་ལྡན་མ། །ཟུང་ཤིག་ཟུང་ཤིག་སེམས་དཔའ་ཆེ། །བཟུང་བར་བྱས་ནས་མཆོད་པར་གྱིས། །ཞེས་བརྗོད་ལ་གཏད་པ་དང་ཕྱག་རྒྱ་དེས། བཤང་གཅི་
དག་ནི་ཟ་བ་དང་། །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་བུ་སྤྲོ་འམ། །བུད་མེད་རྣམས་ལ་རྟག་གུས་དང་། །བྷ་གའི་པདྨར་འོ་བྱེད་པར། །བུ་ཁྱོད་ཅི་
དགར་སྤྲོ་གྱུར་ཏམ། །ཞེས་དྲིས་པ་ལ། རང་གིས་ཀྱང་། བཤང་གཅི་དག་ནི་ཟ་བ་དང་། །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་ཅིས་མི་སྤྲོ། །བུད་མེད་རྣམས་
ལ་རྟག་གུས་དང་། །བྷ་གའི་པདྨར་འོ་བྱེད་པ། །བདག་ནི་ཅི་དགར་སྤྲོ་གྱུར་ཏོ། །ཞེས་ལན་བཏབ་ནས། རང་ཉིད་འོད་དཔག་མེད་དང་ཕྱག་རྒྱ་གོས་དཀར་མོར་གསལ་བའི་

༄༅། །ཡུམ་གྱི་མཁའ་མི་དམིགས་པའི་ངང་ལས་ཨལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨས་མཚན་པ། ཡབ་ཀྱི་གསང་གནས་མི་དམིགས་པའི་ངང་
ལས་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་གིས་མཚན་པར་བསམས་ལ། ཨོཾ་པདྨ་སུ་ཁ་དྷ་ར་མ་ཧཱ་རཱ་ག་སུ་ཁནྡཱ་ད་ཙ་ཏུ་རཱ་ནནྡ་བྷ་ག་བི་ཤྭ་ཧཱུྃ་ཧཱུྃ་ཧཱུྃ་ཀརྱཾ་ཀུ་རུ་ཥྭ་མེ། ཞེས་པས་ཡུམ་གྱི་མཁའ་དང་། ཨོཾ་
བཛྲ་མ་ཧཱ་དེ་ཥ་ཙ་ཏུ་རཱ་ནན་དཱ་ཡ་ཀ་ཁ་ག་མུ་ཁ་ཨེ་ཀ་ར་སོ་ནཱ་ཐ་ཧཱུྃ་ཧཱུྃ་ཧཱུྃ་ཀརྱཾ་ཀུ་རུ་ཥྭ་མེ་ཞེས་པས་ཡབ་ཀྱི་གསང་གནས་བྱིན་གྱིས་བརླབས་ཏེ། ཐབས་འདི་ལ་བརྟེན་ནས་ལྷན་ཅིག་སྐྱེས་པའི་ཡེ་ཤེས་མངོན་དུ་བྱའོ། །
སྙམ་པའི་འདུ་ཤེས་གསུམ་དྲན་པར་བྱས་ལ། ཕྱག་རྒྱ་དེ་གཅེར་བུར་ཕྱུང་ནས་པདྨ་བལྟར་གཞུག་ཅིང་། རྨད་བྱུང་ང་ཡི་པདྨ་འདི། །བདེ་བ་ཐམས་ཅད་ཡང་དག་ལྡན། །རྟག་ཏུ་རིམ་བཞིན་འདི་ལ་སྤྱོད། །
འདི་དང་ནམ་ཡང་མི་འབྲལ་ལོ། །ཆོས་དབྱིངས་འདི་ནི་རྣམ་པར་དག །སེམས་ཅན་ཁམས་ནི་རྣམ་པར་གྲོལ། །བདེ་ཆེན་རྒྱལ་པོ་འདི་ཉིད་ནི། །རང་བཞིན་ཐམས་
ཅད་ལ་འདུན་གནས། །ནང་གི་རྩ་ཡི་འཁོར་ལོ་ལ། །པདྨ་ལ་བཞུགས་བར་དུ་གསུངས། །བྷ་ག་ནང་དུ་ནམ་མཁའ་བཞིན། །འབྱུང་བ་ལྔ་པོ་རྒྱན་བཞིན་འཆང་། །

ལྟེ་བ་ལ་ནི་གེ་སར་བཅས། །འདབ་མ་བརྒྱད་ཀྱིས་རྣམ་པར་བརྒྱན། །དེར་གནས་ན་ནི་བསྒོམ་པར་བྱ། །མི་འཆི་ལྷ་ཡི་གཟུགས་སུ་ནི། །འདི་ལ་རྟག་ཏུ་འཇོག་པ་
ཡིན༑ །ཞེས་བརྗོད་ཅིང་རང་དང་ལྷན་ཅིག་ཏུ་གནས་པས་ཐོག་མར་ཕྱག་རྒྱའི་གཟུགས་ལ་བལྟ་བ་དང་། སྒྲ་ལ་མཉན་པ་ལ་སོགས་པ་ཆོས་དྲུག་ཉམས་སུ་མྱོང་བས་བདེ་བ་དེ་དང་མི་རྟོག་པར་གྱུར་པ་དགའ་བའི་ཡེ་ཤེས། རྡོ་རྗེ་དང་པདྨ་མཉམ་
པར་སྦྱོར་བ་མཆོག་ཏུ་དགའ་བའི་ཡེ་ཤེས། ཕན་ཚུན་དྲུད་པ་ལ་སོགས་པ་དགའ་བྲལ་གྱི་དགའ་བའི་ཡེ་ཤེས། དལ་བར་རྒྱུ་བའི་རླུང་གིས་རྩ་གནས་རྣམས་ནས་གཉིས་ཀའི་ཐིག་ལེ་དཀར་དམར་བབས་པ། དེ་ཉིད་རླུང་གིས་འདྲེན་པའི་སྟོབས་ཀྱིས་
བཟུང་བས་བདེ་བ་མི་རྟོག་པས་བརྒྱན་པར་གྱུར་པ་ནི་ལྷན་ཅིག་སྐྱེས་པའི་ཡེ་ཤེས་ཡིན་ལ། དེ་ལྟར་བདེ་བ་དང་མི་རྟོག་པའི་ངང་ལས་སེམས་ཅུང་ཟད་མཉམ་པར་འཇོག །མཐར་ཨོཾ་ཨཱཿ ཧཱུྃ་གིས་གདོང་གཡོགས་དཀྲོལ་ལ། དེ་ལྟར་ན་ཀུན་
རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་དག །ལམ་ཆོས་ཀྱི་རྣལ་འབྱོར་བསྒོམ་པ་དང་། དམ་ཚིག་ཏུ་བཟའ་བསྲུང་
དང་ཕྱག་རྒྱ་ལ་མི་སྨད་ཅིང་མི་འབྲལ་བའི་དམ་ཚིག་བསྲུང་བ་ལ་དབང་། ས་བཅུ་གཅིག་པ་ཐོབ། བརྡ་བྱང་ཆུབ་མཆོག་གི་ཕྱག་རྒྱ། འབྲས་བུ་ཆོས་ཀྱི་སྐུའི་རྟེན་འབྲེལ་

༄༅། །རང་བཞིན་ལྷུན་གྲུབ་ཀྱི་རྟེན་འབྲེལ་མངོན་དུ་བྱས་ཞེས་རྟོགས་པ་བསྐྱེད་དེ་དབང་གསུམ་པའོ། །མཎྜལ་གླིང་བཞི་སོགས་ནས་དབང་བཞི་པ་ཞུ་བའི་ཡོན་དུ་དབུལ་བར་བགྱིའོ་
སོགས་དང་། ད་ནི་སངས་རྒྱས་ཐམས་ཅད་ཀྱིས། །བདག་ལ་བཀའ་དྲིན་ལེགས་པར་སྐྱོབས། །ཇི་ལྟར་བླ་མེད་བྱང་ཆུབ་དེ། །བྱིན་གྱིས་བརླབས་ཀྱིས་བདག་གིས་བསྒྲུབ། །
བླ་ན་མེད་པའི་བྱང་ཆུབ་གནས། །ཀུན་མཆོག་སྤྱོད་པ་ཡང་དག་མཆོད། །སེམས་ཅན་གནས་གསུམ་འཁོར་བ་རྣམས། །དེ་ཉིད་ལ་ནི་གཞག་པར་བགྱི། །ཅེས་ལན་གསུམ་
གྱིས་གསོལ་བ་བཏབ་ནས། ཨོཾ་ཨཱཿཧཱུྃ་གིས་གདོང་བཅིངས་ནས། དབང་བཞི་པ་ཚིག་ཙམ་གྱི་སྒོ་ནས་ངོ་སྤྲད་པ་ནི། གང་ཐོབ་དབང་རབ་མཆོག་ནི་རིགས་ཀྱི་བདག་པོ་བཟུང་བ་རྙེད་པར་དཀའ་ཞིང་མཚུངས་པ་མེད་པས་བསྡམས། ལོངས་
སྤྱོད་རྫོགས་པའི་ཞིང་གི་དཔལ་དག་བླང་བར་བྱས་པས་བྱང་ཆུབ་སེམས་དཔའ་ཆེན་པོའི་དབང་བསྐུར་བ། བཀའ་ཡི་གནང་བ་རྙེད་ནས་འཇིག་རྟེན་གསུམ་གྱི་དགྲ་བོ་ལས་རྒྱལ་རྩོམ་པའི་གོ་ཆ་བགོས་པའི་བློས། བྱང་ཆུབ་དག་ལ་འགོད་པའི་སེམས་
རྒྱས་འདིར་ནི་དེ་ཉིད་རྣལ་འབྱོར་པ་ཡི་དྲི་མ་མེད་པར་སྤྱོད། ཞེས་དང་། ཡེ་ཤེས་འདི་ནི་ཆེས་ཕྲ་ཞེས། །རྡོ་རྗེ་སྙིང་པོ་མཁའ་དང་མཚུངས། །རྡུལ་བྲལ་མཐའ་སྟེར་ཞི་བ་ཉིད། །ཁྱོད་རང་

ཡང་ནི་དེ་ཡི་ཕ། །ཞེས་པ་དག་གིས་རྒྱུ་དབང་གསུམ་པའི་ཉམས་མྱོང་གིས་བསྐྱེད་པའི་ཟབ་མོ་བཞི་པའི་ཡེ་ཤེས་ཉིད་འབྲས་དུས་ཀྱི་སྐུ་གསུམ་ཡན་ལག་བདུན་ལྡན་དང་ཆ་མཐུན་དུ་བཞུགས་པར་ངོ་སྤྲད་པའི་དོན་ཉམས་སུ་ལེན་པ་ལ། ལུས་
ངག་བསམ་གཏན་གྱི་ཆོས་དང་ལྡན་པས། སེམས་ཀྱི་གཤིས་ཅིར་ཡང་མ་ཡིན་པ། གདངས་བདེ་ཆེན་དུ་མ་འགགས་པ། རྩལ་ལྷ་སྐུར་འཆར་བ། བསྒོམ་བྱ་སྒོམ་བྱེད་ལས་འདས་པ་ནམ་མཁའ་ལྟ་བུར་ཤེས་པར་བྱས་ལ་འཛིན་མེད་དུ་མཉམ་པར་
བཞག །དེ་ནས་ཨོཾ་ཨཱཿཧཱུྃ་གིས་གདོང་གཡོགས་དཀྲོལ་ལ། དེ་ལྟར་ན་དོན་དམ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་ཙམ་གྱི་སྒོ་ནས་ཐོབ། སྒོ་གསུམ་གྱི་དྲི་མ་དག །
ལམ་མཐར་ཐུག་གི་རྣལ་འབྱོར་བསྒོམ་པ་ལ་དབང་། དམ་ཚིག་ཏུ་དགོངས་ཏེ་གསུངས་པ་བཞི་བསྲུང་བ་ལ་དབང་། ས་བཅུ་གསུམ་པ་མངོན་དུ་བྱས། བརྡ་མཛུབ་མོས་
ནམ་མཁའ་མཚོན་པ། འབྲས་བུ་ངོ་བོ་ཉིད་ཀྱི་སྐུའི་རྟེན་འབྲེལ་རང་བཞིན་ལྷུན་གྲུབ་མངོན་དུ་བྱས་སོ། །ཞེས་རྟོགས་པ་བསྐྱེད་པར་བསམ་མོ། །རྗེས་ཀྱི་བྱ་བ་ལ། དེ་ལྟར་དབང་རྫོགས་པར་ཐོབ་
པས། དེང་བདག་སྐྱེ་བ་འབྲས་བུར་བཅས། །བདག་གི་འཚོ་བའང་འབྲས་བུར་བཅས། །དེ་རིང་སངས་རྒྱས་རིགས་སུ་སྐྱེས། །ད་ནི་སངས་རྒྱས་རིགས་སུ་འགྱུར། ། 

༄༅། །བསྐལ་བ་རྒྱ་མཚོ་འཇིགས་ཆེན་པོར། །མནར་མེད་སྐྱེ་བ་ཡང་དག་འཁྲུགས། །ཉོན་མོངས་འདམ་དཔག་བརྒལ་དཀའ་ལས། །བདག་ནི་མགོན་པོ་ཁྱོད་ཀྱིས་
བསྒྲལ༑ །ཁྱོད་ཀྱི་ཞལ་གྱི་བཀའ་དྲིན་ལས། །ཐེག་པ་རྫོགས་པ་ལྟ་བུར་བདག །བག་ཆགས་ཐམས་ཅད་བྲལ་བས་ན། །བདག་ལ་བྱང་ཆུབ་འཚལ་མ་མཆིས། །ཞེས་སྤྲོ་བ་བསྐྱེད་ལ། གཙོ་
བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་ལན་གསུམ་གྱིས་སྡོམ་པ་རྣམས་བསྡུས་ཏེ་ཁས་བླང༌། ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་སོགས་ནས། མ་ཚང་བ་
མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་དབང་ཡོངས་སུ་རྫོགས་པའི་གཏང་རག་ཏུ་དབུལ་བར་བགྱིའོ་སོགས། དེང་ནས་བརྩམས་ཏེ་བདག་དྲན་དུ། །ཁྱོད་
ལ་བདག་ཉིད་འབུལ་ལགས་ན། །ཁྱེད་ཀྱི་སློབ་མར་བཟུང་བ་དང་། །ཆ་ཤས་ཀྱིས་ཀྱང་སྤྱད་དུ་གསོལ། །ཞེས་ལན་གསུམ་བརྗོད་དོ། །དེ་ནས་དམ་ཚིག་གསུམ་གྱི་གླུ་བླང་བ་ནི། རྡོ་རྗེ་དྲིལ་བུ་འཛིན་པས། ཨོཾ་
ནམ་མཁའ་སྐྱེ་བ་མཚན་ལྡན་ཕྱིར། །ཐོག་མ་ཐ་མ་མེད་པའི་མཆོག །སེམས་དཔའ་རྡོ་རྗེ་ཆེ་རང་བཞིན། །རྡོ་རྗེ་སེམས་དཔའ་བདག་གྲུབ་མཛོད། །ཀུན་མཆོག་དངོས་གྲུབ་ཆེན་པོ་སྟེ། །

དབང་ཕྱུག་ཆེན་པོ་ལྷག་པའི་ལྷ། །རྡོ་རྗེ་འཛིན་པ་ཀུན་གྱི་རྒྱལ། །མི་འགྱུར་མཆོག་ཏུ་བདག་སྒྲུབས་ཤིག །ཉེས་པ་མི་མངའ་རྟག་པ་སྟེ། །འདོད་ཆགས་ཀུན་གྱི་རྗེས་ཆགས་པ། །
འདོད་པ་ཆེན་པོ་དགའ་བ་ཆེ། །བཅོམ་ལྡན་དེ་ཉིད་ཀྱིས་གྲུབ་མཛོད། །ཤིན་ཏུ་དག་པ་ཀུན་གྱི་མཆོག །གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་བདག་ཉིད། །
བྱང་ཆུབ་སེམས་སུ་བདག་སྒྲུབས་ཤིག །དངོས་གྲུབ་ཆེན་པོ་ཀུན་གྱི་མཆོག །དབང་ཕྱུག་ཆེན་པོ་ཕྱག་རྒྱའི་མཆོག །གྲུབ་པའི་རྡོ་རྗེ་ཆེར་བསྟོད་པ། །རྡོ་རྗེ་སྙེམས་བདག་བདག་གྲུབ་
མཛོད༑ །སེམས་ཅན་ཀུན་གྱི་ཡིད་ཁྱབ་པ། །སེམས་ཅན་ཀུན་གྱི་ཡིད་ལ་བཞུགས། །སེམས་ཅན་ཀུན་གྱི་ཡབ་གྱུར་ཉིད། །འདོད་ཆགས་མཉམ་པའི་བདག་ཉིད་མཆོག །ཅེས་ལན་
གཅིག་དང་། ཤེས་རབ་ཐབས་བདག་དཀྱིལ་འཁོར་གྱི། །བདེན་པའི་བྱིན་རླབས་གང་ཡིན་པ། །བདེན་པ་དེ་ཡིས་མགོན་བདག་ལ། །ཁྱོད་ཀྱི་འདོད་པ་རབ་རྫོགས་མཛོད། །ཆོས་
རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །དེ་བཞིན་དེ་ཉིད་ངེས་པར་འབྱུང་། །

༄༅། །བདེན་པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །དྲི་མེད་ཀུན་གྱིས་མཐོང་བར་ཤོག །ཅེས་པའི་བདེན་སྟོབས་ལན་གསུམ་བརྗོད། གཏོར་མ་རྣམས་བྲན་
ལ༑ སྟ་གོན་གྱི་སྐབས་ལྟར་འཇིག་རྟེན་དང་འཇིག་རྟེན་ལས་འདས་པའི་གཏོར་མ་རྣམས་ནང་མཆོད་ཆུ་ཆང་གིས་སྦྱངས། ནང་མཆོད་བསང་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་
བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་
ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །
དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཱྃ་ལས་རཀྟ། ནུབ་ཏུ་ཛཱི་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ།
དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤིས། ལྷོར་ཨཱི་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛཾ་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་

ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ། ཨི་ཨཱི། ཨུ་ཨཱུ། རི་རཱྀ། ལི་ལཱི། ཨེ་ཨཻ། ཨོ་ཨཽ། ཨཾ་ཨཿ གཡས་སྐོར་གྱིས། ཀ་ཁ་ག་
གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་
དུ་རྃ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་
རླུང་གཡོས་མེ་སྦར་བས་ཤ་ལྔ་བདུད་རྩི་ལྔ་རྣམས་སྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོ་དང་རྡོ་རྗེ་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་
ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་སྤྱན་དྲངས་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་
གྱུར༑ རྡོ་རྗེ་ཉི་མ་ཨོ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ། ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་

༄༅། །པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཡང་ཡང་བརྗོད་པས་སྐུ་གསུང་ཐུགས་ཀྱི་ལྷའི་ངོ་བོར་བསམས་ལ། ཧ་ཧོ་ཧིཡང་ཡང་བརྗོད་ཅིང་གཡོན་པའི་མཐེབ་སྲིན་སྦྱར་བས་དཀྲུགས། གོང་
བདག་བསྐྱེད་ཀྱི་ནང་མཆོད་ལྟར་བྱིན་གྱིས་བརླབས་ནས་ཞེས་གསུངས་པས་དེའི་ཚུལ་ནི། མདུན་གྱི་ནང་མཆོད་བསང་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་བ་དན་གྱིས་
མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་
སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་
ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཾ་ལས་རཀྟ། ནུབ་ཏུ་ཛྲཱི་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་
ཆུ༑ དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེས། ལྷོར་ཨཱྃ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛི་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། དབུས་སུ་

ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་མཐར་གཡོན་སྐོར་གྱིས་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨེ། ཨོ་ཨཽ། ཨཾ་ཨཿ གཡས་སྐོར་གྱིས། ཀ་ཁ་ག་གྷ་ང་། ཙ་ཚ་ཛ་ཛྷ་
ཉ༑ ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ་ཤ་ཥ་ས་ཧཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རྃ་ལས་ཉི་མའི་
དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་ཏུ་འཕྲོས་པ་རླུང་གི་བ་དན་ལ་ཕོག་པས་རླུང་གཡོས་མེ་
སྦར་བས་ཤ་ལྔ་བདུད་རྩི་ལྔ་རྣམས་སྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོ་དང་རྡོ་རྗེ་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་
བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་སྤྱན་དྲངས་ཏེ་རྡོ་རྗེ་ལྟེ་བའི་ཧཱུྃ་ལ་ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་
རྗེ་ཉི་མ་ཨོ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ། ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་ཡེ་ཤེས་

༄༅། །ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུྃ་ཡང་ཡང་བརྗོད་པས་སྐུ་གསུང་ཐུགས་ཀྱི་ལྷའི་ངོ་བོར་བསམས་ལ། ཧ་ཧོ་ཧྲཱིཿ  ཡང་ཡང་བརྗོད་ཅིང་གཡོན་པའི་མཐེབ་སྲིན་སྦྱར་བས་དཀྲུགས། ཨོཾ་སརྦ་ཏ་ཐཱ་ག་
ཏ་ཨ་མྲྀ་ཏ་ཧྲི་ད་ན་སྭ་བྷ་ཝ་ཨཱཏྨ་ཀོ྅ཧྃ། ཞེས་པས་རང་གི་ལྕེ་ལ་མྱངས་ཏེ་ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་དོ། །མདུན་བསྐྱེད་ཀྱི་ལྷ་རྣམས་ཀྱི་ལྗགས་ཧཱུྃ་ལས་བྱུང་བའི་རྡོ་རྗེ་དཀར་པོ་རྩེ་ལྔ་པ་ནས་འབྲས་ཙམ་གྱིས་མཚན་པ།
དེ་ལས་འོད་ཀྱི་སྦུ་གུ་བྱུང་བས་གཏོར་མ་དྲངས་ཤིང་གསོལ་བར་བསམས་ལ། ཨི་དམ་ཡན་ཆད་ལ་པད་སྐོར་དང་། དེ་མན་ཆད་ལ་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ཕྱག་རྒྱ་དང་བཅས་ཏེ། ཨོ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏྭ་བུྃ་ཨཱྃ་ཧྲཱིཿ  ་
ཁྃ་བྷྲཱུྃ་ཧཱུྃ་ཧྲཱིཿཏཱཾ། ཨོཾ་ཨཱྃ། ཨི་ཨིཾ། ཨུྃ་ཨཱུྃ། ཨྃ་ཨ། མཻཾ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ། ཨེ་ཨཻཾ། རྀཾ་རཱྀཾ། ལྀཾ་ལཱྀཾ། ཛཿ  ཧཱུྃ་བྃ་ཧོཿ ས་པ་རི་ཝཱ་ར་ཨི་དཾ་བ་ལི་བྷུཉྫ ཛིགྷ། ཕུལླ། དྷཔྤ། 
མཱྃ་ས། པིཾ་ག །ཨམྦ། སཔྤ། ཀཛྫ། སཱ་དཱ། ཁནྟི། ཁུ་ཎི། ཕེ་ཌ། ག་དྭ། ཨོཾ་ཨ་ཀཱ་རོ་མུ་ཁྃ་སརྦ་དྷརྨཱ་ཎཱྃ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ། ཞེས་ལན་གསུམ་མམ་བདུན་བརྗོད་པས་ཕུལ། ཨོཾ་བྷ་ག་ཝཱན་
མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ནི་རི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་སོགས་ནས་ཤབྡ་ཨཱཿཧཱུྃ་བར་དང་། ཧཱུྃ་བུྃ་ཨཱྃ་ཧྲཱིཿ  ཁྃ། བྷྲཱུྃ་ཧཱུྃ་ཧྲཱིཿ  ཏཱྃ། ཨོཾ་ཨཱྃ། ཨི་ཨཱི། ཨུ་ཨཱི། ཨོཾ་ཨཿ  མཻཾ་ཨོཾ་ཧཱུྃ་ཏྲཱྃ།

ཨཱྃ་མྃ་ཧྃ་ཧཱུྃ། ཨོ་ཨཽ། ཨེ་ཨེ།རྀཾ་རཱྀཾ། ལྀཾ་ལཱྀཾ། ཛཿ  ཧཱུྃ་བྃ་ཧོཿ ཨོཾ་ཨཱཿཧཱུྃ་གིས་ནང་མཆོད་ཕུལ། རྡོ་རྗེ་དྲིལ་བུས་འགོ་འདྲེན་གྱི་རོལ་ཆེན་དང་བཅས་པས། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་
ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་དབྱིངས་ལ་ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་ཆེན་པོ། །རང་བཞིན་འོད་གསལ་
མཆོག་གི་མཆོག །སྟོན་པ་རྡོ་རྗེར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་ཅིང་གོས་པ་མེད། །རྡོ་རྗེ་སྐུ་ལ་ཕྱག་འཚལ་
བསྟོད༑།རྡོ་རྗེ་མི་འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་
རྒྱས༑ །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔའ་ཕྱག་འཚལ་བསྟོད། །ཅེས་པས་བསྟོད་ཅིང་། བདག་དང་སེམས་ཅན་ཐམས་ཅད་ལ་
འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་དུ་གསོལ། །ཞེས་གསོལ་བ་བཏབ་སྟེ་འདས་པའི་གཏོར་མའོ། །གུར་ཞལ་ལས་མཁན་བཅས་ཀྱི་གཏོར་མ་ཡོད་ན། ཨོཾ་ཨཱཿ ཧཱུྃ་ཧོཿ  དང་། ཨོ་

༄༅། །ཨཱཿཧཱུྃ་ལན་གསུམ་གྱིས་བྱིན་རླབས་དྲན་པར་བྱས་ལ། མདུན་གྱི་ནམ་མཁའི་གནས་སུ་སོགས་ནས། བཤད་སྒྲུབ་བསྟན་པ་རྒྱས་པའི་ཕྲིན་ལས་མཛོད། །ཅེས་པའི་བར་གཏོར་ཆོག་མཛེས་རྒྱན་ལྟར་བྱ།
འཇིག་རྟེན་པའི་གཏོར་མ་ནི་གོང་ལྟར་བྱིན་རླབས་དྲན་པར་བྱས་ལ། སྤྱི་བོའི་ཕོ་ཡིག་ལས་འོད་ཟེར་འཕྲོས་པས་ཤིང་གཅིག་དང་དུར་ཁྲོད་ལ་སོགས་པའི་གནས་བཅུ་གཅིག་ནས། ཞིང་སྐྱོང་མ་མོའི་ཚོགས་
དང་བཅས་པ་ལ་སྲིད་པ་གསུམ་གྱི་འབྱུང་པོའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཞེས་དང་། རྡོ་རྗེ་བསྡུ་བའི་ཕྱག་རྒྱ་བྱ། ལག་པ་གཡས་ཁུ་ཚུར་བཅངས་པའི་གུང་མཛུབ་གཉིས་གཤིབས་པ་དཔུང་པའི་ཐད་ཀར་ཕྱར།
གཡོན་གཏོར་མ་འཛིན་པའི་ཚུལ་བྱས་ལ། ཨོཾ་ཤིང་གཅིག་དང་ནི་དུར་ཁྲོད་དང་། །རི་བོ་དང་ནི་འབབ་ཆུ་དང་། །ཁྱིམ་དང་གྲོང་གི་ངོས་དང་ནི། །ཞིང་དང་གྲོང་ནི་སྟོང་པ་དང་། །སེམས་ཅན་སྣོད་
དང་ཐང་སོན་དང་། །ཆུ་ལ་ཡང་ནི་ཁྱད་པར་དུའོ། །དྲག་པོ་ནག་པོ་དྲག་པོ་ཆེ། །ལྷ་སྦྱིན་མཉམ་དུ་བསྟེན་པ་དང་། །ནག་པོ་གཙིགས་པ་འཇིགས་སུ་རུང་། །དགའ་ལས་འདས་དང་
ལོག་འདྲེན་མ། །གདོལ་པ་མོ་དང་འཇིགས་པའི་གཟུགས། །ལྷ་མོ་དཀའ་བཟློག་མི་སྡུག་མ། །རྒྱལ་མ་དང་ནི་རྣམ་རྒྱལ་ཉིད། །མི་ཐུབ་མ་དག་གཞན་མི་ཐུབ། །ནག་མོ་བཟང་མོ་ནག་

མོ་ཆེ། །ནག་སྤོམ་རྣལ་འབྱོར་མ་དབང་མོ། །ཟླ་བ་མོ་དང་འཇིགས་པ་མོ། །གདུག་པ་ཅན་དང་ལམྤ་ཀི །སུམ་ཅུ་རྩ་གསུམ་དབང་ཕྱུགས་མ། །གཡོ་ལྡན་མར་མེ་འཇིབས་བྱེད་མ། །
གྲོང་དུ་གནས་པ་རྣལ་འབྱོར་མ། །འཇིགས་པའི་གཟུགས་དང་གཟུགས་ཆེན་མོ། །མཆེ་བའི་གཟུགས་དང་གཙིགས་པ་ཉིད། །ཐོད་པའི་ཕྲེང་བ་འཕྱང་བ་ཅན། །མཐུ་ཆེན་ལག་ན་ཁ་
ཊཱི་ག །ལག་ན་དགྲ་སྟྭཾ་རལ་གྲི་དང་། །རྡོ་རྗེའི་ལག་མ་གཞུ་ཡི་ལག །མཁའ་འགྲོ་མ་ཡི་དེ་ཉིད་ཆེ། །ལས་རྣམས་རྗེས་སུ་གྲུབ་པ་བྱེད། །རྣལ་འབྱོར་དཀྱིལ་འཁོར་རྒྱལ་མོ་ཆེ། །དེ་
བཞིན་རྡོ་རྗེའི་དབང་ཕྱུག་གཙོ། །དེ་བཞིན་གཤེགས་པའི་སྐུ་ཅན་ལས། །སྐྱོན་མེད་རྣལ་འབྱོར་སྦྱིན་པ་མོ། །རྡོ་རྗེ་དབང་ཕྱུག་བཀའ་ལུང་གིས། །ཐམས་ཅད་གནས་ནས་ཐམས་ཅད་
དགུག །ཨོཾ་ཀ་ཀ་ཀཱ་དྷ་ཡ། བ་བ་བནྡྷ་ན། ཁ་ཁ་ཁཱ་དྷ་ན་སརྦ་དུཥྚཱ་ནཾ། ཧ་ན་ཧ་ན། གྷ་གྷ། གྷ་ཏ་ཡ། གྷ་ཏ་ཡ། སརྦ་དུཥྚཱ་ན་ཤཱནྟི་ཀུ་རུ་ཧཱུྃ་ཧཱུྃ་ཕཊ་ཕཊ་ཛཿ  སྭཱ་ཧཱ། །ཞེས་པས་སྤྱན་དྲངས།
པདྨ་ཀ་མ་ལཱ་ཡ་སྟྭཾ་གྱིས་གདན་ཕུལ། པད་སྐོར་སྔོན་དུ་འགྲོ་བས་ཨི་དམ་མན་ཆད་ལ་རྡོ་རྗེ་ཐལ་མོ་ཁ་ཕྱེ་ལ། ཨོ་ཨེ་ཀ་པྲྀ་ཀྵ་ཤྨ་ཤཱ་ན། པརྦ་ཏེ་ཀནྡ་རེ། གྲྀ་ཧེ་གྲ་མ་པཱ་ར་ཤེ །ཀྵེ་ཏྲ་གྲ་མ་ཤུ་ནྱ་ག་ཏེ། ས་ཏྭ་བྷཉྫ་

ཁ ༄༅། །སྠཱ་ལ་ག་ཏེ། མཱ་ཏ་ག་ན་བེ་ཤེ་ཥ་ཏཱ། ཀྲྀཥྞ་རུ་དྲ་མ་ཧཱ་རུ་དྲ། དེ་ཝ་དཏྟ་ས་མ་ཤྲཱི་ཏཱ། ཀྲྀཥྞ་ཨཱ་ཀ་རཱ་ལ་བི་བྷཏྠ། ཨཱ་ནནྡ་ཏཱི་ཏ་པི་ནཱ་ཡ་ཀཱ། ཙ་མུཏྟཱ་གྷོ་རཱི་རཱུ་པཱི། བི་བྷཏྶ་
ཨུ་མ་དེ་ཝཱི་ཙ་མ་ཏཱ་ར། ཛ་ཡ་ཙ་བི་ཛ་ཡ་ཙ། ཨ་ཛི་ཏཱ་ཨ་པ་རཱ་ཛི་ཏཱ། བྷ་དྲ་ཀཱ་ལི་མ་ཧཱ་ཀཱ་ཡཱི། སྦྲུ་ལ་ཀཱ་ལཱི་ཡོ་གཱི་ཨིནྡྲི། ཙནྡྲི་གྷོ་རཱི། དུཥྚཱ་ཙ་ལམྦ་ཀཱི། ཏྲ་ཡ་ཏྲི་ཤ་ཏཱི་ཤྭ་རཱི། ཀཾ་བོ་ཛ་དཱི་
བ་ཙུ་བི་ནྱཱ། གྲ་མེ་ཝ་ས་ན་ཡོ་གི་ནི། གྷོ་ར་རུ་བཱི་མ་ཧཱ་རཱུ་པཱི། དཾ་ཥྚ྄་རཱུ་པ་ཀ་རཱ་ལི་ནཱི། ཀ་པཱ་ལ་མཱ་ལ་མཱ་ལི་ནྱཱ། ཁ་ཊྭཱཾ་ག་ཨོཾ་གི་ནཱི་མ་ཧཱདྷཱ་ཀཱ། ཁངྒ་བ་ར་ཤུ་ཧསྟ་ཡ། བཛྲ་ཧསྟ་ཡ་དྷ་ནུ་
ཧ་སྟེ། མ་ཧཱ་སུ་ཁ་ཨཛྷཱ་ཨིཾ་དཾ་བ་ལིཾ། ཁ་ཁ། ཁཱ་ཧི་ཁཱ་ཧི། གྲིཉྩནྟ་ས་མ་ཡ་རཀྵནྟུ། མ་མ་སརྦ་སིདྡྷིམྨ་ཡཙྪནྟུ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། ལན་གསུམ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལུ་གུ་རྒྱུད་ཏུ་བྱས་
པ་དཀྲོལ་ཞིང་སེ་གོལ་གཏོགས་པ་དང་བཅས། ཨོཾ་ཏིཥྛ་ཧཱུྃ་བྷཀྵ་བྷཀྵ་ཕཊ་སྭཱ་ཧཱ། ཞེས་ལན་གསུམ་བརྗོད། ཨོཾ་བཛྲ་པུཥྤེ་ཨཱཿཧཱུྃ་ནས་ནེ་ཝི་དྱེ་ཨཱཿཧཱུྃ་བར། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་། ཨོཾ་ཨཱཿཧཱུྃ།
ཞིང་སྐྱོང་བ་ཆེན་པོ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་དང་། རྡོ་རྗེ་སྙིང་གར་བཟུང་། དྲིལ་བུ་ཆིག་བརྡུང་བྱ་ཞིང་། རྡོ་རྗེ་ཅན་གྱི་རྣམ་འཕྲུལ་ལས། །སུམ་ཅུ་རྩ་གཉིས་གནས་རྣམས་

སུ༑ །འཇིག་རྟེན་སྐྱོང་བའི་ཚུལ་འཛིན་པའི། །ཞིང་སྐྱོང་མ་མོ་འཁོར་བཅས་དང་། །ལྷ་ཡི་ཚོགས་རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་
ལུས་དང་། །སྲིན་པོའི་ཚོགས་རྣམས་མ་ལུས་དང་། །འབྱུང་པོའི་ཚོགས་རྣམས་མ་ལུས་དང་། །ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །སྨྱོ་བྱེད་
ཚོགས་རྣམས་མ་ལུས་དང་། །བརྗེད་བྱེད་ཚོགས་རྣམས་མ་ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །མ་ལུས་པ་ནི་ཐམས་ཅད་
དག ༑འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་བཞེས་པ་རྣམས། །དཔལ་ཆེན་བཀའ་
སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་
མཛད་ཅིང་། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྤྱིན་ཚོགས་སོགས་བརྒྱད་ལ་ཕྱག་འཚལ་བསྟོད། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་

༄༅། །ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་
སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག །དུས་མིན་འཆི་དང་ནད་རྣམས་དང་། །གདོན་
དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངམ། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་
དང་༑ །དགེ་ལེགས་ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །རྣམས་རིམ་བཞིན་དབུལ་ལོ། །སློབ་མ་དབང་བསྐུར་བྱེད་ན་དཀྱིལ་འཁོར་ཡོལ་བས་བསྒྲིབས་ཏེ་མཚམས་སྦྱོར་རྒྱས་བསྡུས་ཅི་རིགས་
པ་དང་བཅས་པས་བསྐུར་ལ་རང་གནས་སུ་བཏང་ངོ་། །དཀྱིལ་འཁོར་གྱི་རྗེས་ཆོག་ལ་མཆོད་པ་རྣམས་ཁ་གསོས་ལ། མཆོད་པ་བྱིན་རླབས་ནས་ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་
ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་

སྤོས༑ མར་མེ། དྲི་ཆབ། ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་།
ཤོ་དྷ་ནི་སྭཱ་ཧཱ། ཨོཾ་ཛཧཱུྃ་བྃ་ཧོཿཁྃ་རྃ་མ་ཧཱ་ཨནྡྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་སོགས་ནས་ཤབྡ་ཨཱཿཧཱུྃ་བར་གྱི་བྱིན་གྱིས་བརླབ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རེ་རེའི་མགོར་སྦྱར་བའི་
ཨོ་ནཱི་རཱ༙་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿཧཱུྃ་བྃ་ཧོཿ   ཁཾ་རཾ་མ་ཧཱ་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཧཱུྃ་ནས་ཤབྡ་ཨཱཿཧཱུྃ་བར་དང་། རོལ་ཆེན་མཐའ་སྡུད་
མེད་པའི་ཁོངས་སུ། ཨོ་བཛྲ་གྷནྡྷེ་ར་ཎི་སོགས་བརྗོད། ཧཱུྃ་བུྃ་ཨཱྃ་ཧྲཱིཿ ཁཾ། བྷྲཱུྃ་ཧཱུྃ་ཧྲཱིཿ  ཏཱཾ། ཨོཾ་ཨཱྃ། ཨི་ཨཱི། ཨུ་ཨཱུྃ། ཨྃ་ཨཿ། མཻ་ཨྃ་ཧཱུྃ་ཏྲཱྃ། ཨཱྃ་མྃ་ཧ་ཧཱུྃ། ཨོཾ་ཨཽཾ། ཨེ་ཨེ། རྀཾ་རཱྀཾ། ལྀཾ་ལཱྀཾ། ཛཿ ཧཱུྃ་བྃ
ཧོཿ ཨོཾ་ཨཱཿ  ཧཱུྃ། གིས་ནང་མཆོད་དང་། ཨོཾ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་རེ་རེའི་མགོར་སྦྱར་བའི་ཝཾ་སེ་བཛི་ནཱི་བཛྲ་པཱུ་ཛི་ཏེ་ཨཱཧཱུྃ། ཝཱི་ཎི་བཛི་ནཱི། མུརྫ། མྲྀ་ཏངྒེ། པུཥྤེ། དྷཱུ་པེ།
ཨཱ་ལོ་ཀེ །གནྡྷེ་བཛི་ནཱི་བཛྲ་པཱུ་ཛི་ཏེ་ཨཱཿ ཧཱུྃ་ཞེས་ཕྱག་རྒྱ་དང་བཅས་པའི་ཡིད་བྱུང་གི་མཆོད་པ་དང་། སླར་ཡང་རོལ་ཆེན་དང་བཅས་པས། སྟོང་པའི་སྙིང་པོར་ཕྱག་འཚལ་བསྟོད། །རྟོག་པ་ཐམས་ཅད་ཡང་དག་སྤངས། །

༄༅། །ཐམས་ཅད་མཁྱེན་པའི་ཡེ་ཤེས་ཚོགས། །ཡེ་ཤེས་སྐུ་ལ་ཕྱག་འཚལ་བསྟོད། །འགྲོ་བའི་མི་ཤེས་གཅོད་པ་ཅན། །དག་པའི་དེ་ཉིད་དོན་སྟོན་མཛད། །བདག་
མེད་ཆོས་ལས་བྱུང་བ་ཡི། །རྡོ་རྗེ་སེམས་དཔའ་ཕྱག་འཚལ་བསྟོད། །རྫོགས་སངས་རྒྱས་དང་བྱང་ཆུབ་སེམས། །ཕ་རོལ་ཕྱིན་པའི་ཡོན་ཏན་རྣམས། །མགོན་པོ་ལས་ནི་རྟག་ཏུ་
བྱུང་། །བྱང་ཆུབ་སེམས་ལ་ཕྱག་འཚལ་བསྟོད། །དཀོན་མཆོག་གསུམ་དང་ཐེག་ཆེན་དང་། །དེ་བཞིན་བརྟན་དང་འགྲོ་བ་དང་། །ཁམས་གསུམ་པོ་ནི་འདི་དག་ཀུན། །འགྲོ་
བའི་དཔའ་བོར་ཕྱག་འཚལ་བསྟོད། །ཡིད་བཞིན་ནོར་བུ་ལྟར་གྱུར་པའི། །འགྲོ་བའི་འདོད་པའི་དོན་བསྒྲུབ་ཕྱིར། །དཔལ་ལྡན་བདེ་གཤེགས་བཀའ་བཞིན་མཛད། །སངས་རྒྱས་
སྲས་པོར་ཕྱག་འཚལ་བསྟོད། །ཅེས་པས་བསྟོད། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཧེ་རུ་ཀའི་ཡིག་བརྒྱ་
ལན་གསུམ་དང་། མ་འབྱོར་པ་དང་སོགས་ཀྱིས་ནོངས་པ་བཟོད་པ་གསོལ་བའི་བར་སྟ་གོན་གྱི་རྗེས་ཆོག་ལྟར་བྱས་ལ། རས་བྲིས་ཡིན་ན་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་སོགས་ཀྱི་མཐར།

ཁྱད་པར་དུ་ཡང་རས་བྲིས་ཀྱི་དཀྱིལ་འཁོར་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ་ཞེས་སོགས་
དང༌། རྡུལ་ཚོན་གྱི་ཕྱོགས་ཡིན་ན། གཤེགས་གསོལ་གྱི་ཉིན་མ་གཏོགས་པའི་ཉི་མ་སྔ་མ་རྣམས་ལ། གོང་གི་ཁྱད་པར་དུ་ཡང་ཞེས་པའི་རྗེས་སུ་རྡུལ་ཚོན་གྱི་དཀྱིལ་འཁོར་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་
སྲིད་གཤེགས་གསོལ་གྱི་ཆོ་ག་མ་བྱས་ཀྱི་བར་དུ་ཞེས་སོགས་བརྗོད་ལ། རྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས་ལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད་སོགས་དང་། བཛྲ་མུ རྟེན་ལ་མ་བརྟེན་
པའི་གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་ཛཿཧཱུྃ་བྃ་ཧོརང་ལ་གཉིས་སུ་མེད་པར་ཐིམ། རང་གི་མིག་ཏུ་གཏི་མུག་རྡོ་རྗེ་མ་སོགས་ཀྱིས་
བསྲུང་། དགེ་བ་འདི་ཡིས་ནམ་མཁའི་མཐའ་ཀླས་པའི་སོགས་ནས་དཀོན་མཆོག་གསུམ་གྱི་བཀྲ་ཤིས་ཤོག་གི་བར་རྒྱུན་འདོན་ལྟར་བྱའོ། །རྡུལ་ཚོན་གཤེགས་གསོལ་ཉིན་རྗེས་ཆོག་གི་གོང་དུ། ཤར་སྒོའི་རྟ་བབས་ཀྱི་གཡས་
སུ་རྣམ་རྒྱལ་དང་། གཡོན་དུ་ལས་བུམ་མཆུ་རང་ལ་བསྟན་ཏེ་བཞག །མཆོད་བསྟོད་ཚར་མ་ཐག་ཏུ་ལས་རྡོར་གྱིས་སྤྱི་མཆོད་ཞལ་ཟས་དང་མཆོད་ཡོན་ནས་བཟུང་མཐའ་ནས་བསྡུས་ལ། སྒོས་མཆོད་ཀྱང་དེ་བཞིན་བསྡུའོ། །དཔོན་སློབ་རྣམས་དཀྱིལ་འཁོར་གྱི་

༄༅། །ཤར་དུ་ལངས་ཏེ། བཅོམ་ལྡན་འདས་བདག་དང་སོགས། ཡིག་བརྒྱ་མང་དུ་བཟླས། མ་འབྱོར་པ་དང་སོགས་དང་། བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས། ཏིང་
ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་དུ་གྱུར་པ་དང་ཆོ་ག་ལྷག་ཆད་དུ་གྱུར་པ་དང་། མཆོད་པའི་ཡོད་བྱད་མ་འབྱོར་པ་དང་ཉམས་པ་ལ་སོགས་པ་དཀྱིལ་འཁོར་
ཆེན་པོ་བསྒྲུབས་པ་ལ་སྐྱོན་དུ་གྱུར་པ་གང་ལགས་པ་དེ་དག་ཐམས་ཅད་བཟོད་པར་མཛད་དེ་ལྷག་ཆད་ཁ་སྐོང་བར་མཛད་དུ་གསོལ། ཨོ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་
ཏི། །སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །ཞེས་ལན་གསུམ་གྱི་མཐར་མཐེབ་སྲིན་གྱི་སེ་གོལ་དང་། ༀ་བཛྲ་མུཿ དཀྱིལ་
འཁོར་གྱི་ཡེ་ཤེས་པ་དང་། བུམ་པའི་ལྷའི་ཡེ་ཤེས་པ་དང་། གཏོར་མགྲོན་གྱི་ཡེ་ཤེས་པ་ཐམས་ཅད་ཆོས་ཀྱི་དབྱིངས་སུ་གཤེགས། ཨོཾ་ཨཱཿཧཱུྃ། དམ་ཚིག་པ་བདག་གི་ཐུགས་ཀར་ཐིམ་
པར་བསམ། ཨོཾ་ཨ་ཀཱ་རོ་སོགས་དང་། ཨོཾ་གྷི་ལི་གྷི་ལི་ཧཱུྃ་ཛཿ  སྭཱ་ཧཱ། ཞེས་བརྗོད་ཅིང་རྡོ་རྗེའི་རྩེས་དབང་ལྡན་གྱི་རྩིག་པ་དང་པོར་བྲིས་པ་དེ་དང་པོར་གཤེགས་སུ་གསོལ། དེ་ནས་ཅི་བདེ་བར་གཤེགས་སུ་གསོལ། རྡུལ་ཚོན་འདོད་པ་ཡོད་ན་ལྷའི་

མཚན་མ་ནས་བླངས་ལ་སྦྱིན། གཞན་རྣམས་མཐའ་ནས་དབུས་སུ་སྤུངས་ལ་ཟ་མ་ཏོག་ལ་སོགས་པར་བླུགས་ཏེ་རྡུལ་ཚོན་སྤྱན་དྲང་བའི་ཆོ་གས་རྒྱ་མཚོར་འབབ་པའི་ཆུ་ཀླུང་དུ་དོར་ལ་ལས་ཀྱི་རྗེས་མི་མངོན་པར་བསྡུའོ། །སླར་ཡང་དཀྱིལ་འཁོར་གྱི་ཤུལ་དུ་དྲིས་
བྱུགས་ལ་དེར་མཎྜལ་བྲིས་ཏེ། ཕྱི་རོལ་གཏོར་མའི་སྐབས་ལྟར་རྒྱས་པའམ། མཎྜལ་བྲི་བ་སོགས་མ་ཐུབ་ནའང་། གཏོར་མ་བཤམས་ཏེ་སྔོན་འགྲོའི་གཏོར་མ་བཞིན་ཞིང་སྐྱོང་ལ་ཕུལ། དེ་གཉིས་གང་ལྟར་ཡང་། ཡིད་ལ་འདོད་པ་ཀུན་འགྲུབ་
ཤོག ༑ཅེས་པའི་རྗེས་སུ། སྲུང་མའི་དབང་པོ་ཁྱེད་རྣམས་ཤིང་གཅིག་དང་དུར་ཁྲོད་ལ་སོགས་པའི་རང་བཞིན་གྱི་གནས་རྣམས་སུ་གཤེགས་ལ་བྱང་ཆུབ་མ་ཐོབ་ཀྱི་བར་གྱི་བར་དུ་གཅོད་པ་
ཐམས་ཅད་ཞི་བ་དང་། བསམ་པ་ཐམས་ཅད་ཆོས་མཐུན་ཡིད་བཞིན་དུ་འགྲུབ་པའི་དངོས་གྲུབ་མ་ལུས་པ་སྩལ་དུ་གསོལ། ཨོཾ་བཛྲ་མུས་གཤེགས་སུ་གསོལ་ལ་གཏོར་མ་གཙང་སར་དོར། ཕུན་སུམ་
ཚོགས་འཛིན་གསེར་གྱི་རི་བོ་ལྟ་བུའི་མདོག །འཇིག་རྟེན་གསུམ་མགོན་དྲི་མ་གསུམ་ནི་རབ་ཏུ་སྤངས། །སངས་རྒྱས་ཆུ་སྐྱེས་འདབ་རྒྱས་ལྟ་བུའི་སྤྱན་མངའ་བ། །བཀྲ་ཤིས་དེས་ཀྱང་
དེང་འདིར་ཁྱོད་ལ་བཀྲ་ཤིས་ཤོག །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །དམ་ཆོས་རབ་མཆོག་སྐྱེ་དགུ་རྣམས་

༄༅། །ལ་ཞི་བྱེད་པ། །འཇིག་རྟེན་བཀྲ་ཤིས་གཉིས་པ་དེང་འདིར་ཁྱོད་ལ་ཤོག །དམ་པའི་ཆོས་དང་ལྡན་ཞིང་ཐོས་པའི་བཀྲ་ཤིས་ཕྱུག །དགེ་འདུན་ལྷ་དང་ལྷ་མ་ཡིན་དང་
མིས་མཆོད་པ། །ངོ་ཚ་དཔལ་གནས་ཚོགས་ཀྱི་ནང་ན་རབ་ཀྱི་མཆོག །འཇིག་རྟེན་བཀྲ་ཤིས་གསུམ་པ་དེང་འདིར་ཁྱོད་ལ་ཤོག། ༈ དགའ་ལྡན་ལྷ་ཡི་གཞལ་མེད་ཁང་ནི་སྙིང་པོར་
གནས༑ །འགྲོ་ལ་ཕན་ཕྱིར་འདིར་གཤེགས་དབང་པོར་བཅས་པའི་ལྷ། །རྗེས་སུ་འབྲང་བ་དེ་བཞིན་གཤེགས་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་
ཤོག ༑འདབ་གསར་འཚར་བའི་མེ་ཏོག་ཆར་འབེབ་ལུམྦིའི་ཚལ། །མང་པོ་ལྷ་ཡིས་བསྟེན་པར་མགོན་པོ་བལྟམས་པ་ན། །སྲིད་པའི་མཐར་གྱུར་པ་ཡི་བཀྲ་ཤིས་གང་ཡིན་པ། །བཀྲ་
ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །སྣ་ཚོགས་སྐྱོན་རྣམས་རྣམ་པར་གཞོམ་པར་བྱ་བའི་ཕྱིར། །དགྱེས་པས་དཀའ་ཐུབ་ཚལ་དུ་ནམ་ཕྱེད་མངོན་པར་བྱུང་། །དབང་བཅས་ལྷ་
རྣམས་རྗེས་སུ་འབྲང་བའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཆུ་བོའི་འགྲམ་དུ་མཆོད་ཡོན་ཕྲེང་བས་ཡོངས་སུ་བསྐོར། །ཞི་ཕྱིར་ངོ་མཚར་གྱུར་པ་

སྲིད་པ་དག་བྱེད་པ། །ཀླུ་ཡི་རྒྱལ་པོས་ལེགས་པར་བསྟོད་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །གྲོང་ཁྱེར་མཆོག་གྱུར་སེར་སྐྱ་ཞེས་ནི་བྱ་བ་
དེར༑ །རྨད་དུ་གྲགས་པ་ཆེན་པོའི་ལྷ་ཡིས་མངོན་བསྟོད་པ། །བསམ་ཡས་དགེ་བསྒྲུབ་དེ་བཞིན་གཤེགས་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །
སེམས་ཅན་ཐམས་ཅད་ལ་ནི་ཕན་ཕྱིར་བྱང་ཆུབ་པ། །དམ་ཆོས་རིན་ཆེན་ཚོགས་ནི་ཐུབ་པ་ལས་བྱུང་བ། །སེམས་ཅན་དོན་བསྒྲུབ་རབ་རྒྱས་བརྩོན་པའི་བཀྲ་ཤིས་གང་། །བཀྲ་ཤིས་
དེས་ནི་དེང་འདིར་ཁྱོད་ལ་ཞི་བྱེད་ཤོག །རབ་ཏུ་འོད་འབར་གསེར་མདོག་ལྟ་བུའི་སྐུ་མངའ་བ། །བེཌཱུརྻ་མདོག་ལྟ་བུའི་རྩ་གདན་སྟེང་དུ་བཞུགས། །སྐྱིལ་ཀྲུང་ལེགས་བཅས་མི་གཡོ་སྐུ་
མངའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཤིང་གི་རྒྱལ་པོའི་རྩ་བར་བཅོམ་ལྡན་བྱམས་སྟོབས་ཀྱིས། །བདུད་ཚོགས་ཀུན་ལས་རྣམ་པར་རྒྱལ་ཚེ་ས་དང་
མཁར༑ །རྣམ་པ་སྣ་ཚོགས་ངོ་མཚར་གྱུར་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཝཱ་ར་ཎཱ་སཱིར་བཞུགས་ནས་བདེ་བར་གཤེགས་སྟོན་པས། །

༄༅། །ས་དང་མཁའ་ལ་ངོ་མཚར་ཤིན་ཏུ་གསལ་བྱུང་བས། །ཆོས་ཀྱི་འཁོར་ལོ་དམ་པ་བསྐོར་བའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །
བཀྲ་ཤིས་གང་ཞིག་ཕན་བྱེད་དམ་པ་མཆོད་ཕྱིར་ཐོགས། །བསོད་ནམས་བྱ་བྱེད་འཕགས་པའི་སྐྱེ་བོས་མངོན་བསྟོད་པ། །བཅོམ་ལྡན་ཐུབ་པ་ཤཱཀྱ་སེང་གེས་གང་གསུངས་པའི། །བཀྲ་ཤིས་
དེས་ནི་དེང་འདིར་ཁྱོད་ལ་ཞི་བྱེད་ཤོག །བདག་ཅག་དཔོན་སློབ་འཁོར་དང་བཅས་པ་རྣམས་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག །
ཅེས་བརྗོད་ལ་མེ་ཏོག་གི་ཆར་ཕབ་ཅིང་དགའ་སྟོན་ལ་ལོངས་སྤྱད་པར་བྱའོ། །དེ་ལྟར་དཔལ་སམ་བུ་ཊའི་རྒྱུད་ནས་གསུངས་པའི་རྡོ་རྗེ་དབྱིངས་ཀྱི་དཀྱིལ་འཁོར་གྱི་ཆོ་གའི་ངག་འདོན་ནག་པོ་འགྲོ་ཤེས་གངྒཱའི་ཀླུང་ཆེན་གླང་ཆེན་ཁ་འབབ་མ་ཞེས་བྱ་བ་འདི་ནི།
མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་མཆེད་དབོན་དང་བཅས་པའི་ཞལ་སྔ་ནས་རྡོ་རྗེ་ཐེག་པའི་བསྟན་རྒྱུན་འཕེལ་འགྲིབ་ཀྱི་གནས་ཚུལ་སྣ་ཚོགས་གཟིགས་པའི་རྐྱེན་གྱིས། འདི་བཞིན་བསྒྲིགས་འོས་ཀྱི་བཀའ་ལུང་དབང་གི་རྒྱལ་པོའི་ཅོད་པན་
སྤྱི་བོའི་ཁུར་ཆེན་དུ་སྩལ་བ། ལྷག་བསམ་དག་པས་དང་དུ་བླངས་ཏེ། རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་རམ། ཐ་སྙད་རིག་པའི་བཏག་མིང་དུ། འཇམ་དབྱངས་སྨྲ་བའི་ཉི་མ། ཚངས་སྲས་དགྱེས་པའི་ལང་ཚོ་ཞེས་བོད་

པས༑ རྡོ་རྗེ་འཆང་ཀུན་དགའ་བཟང་པོའི་ཞལ་སྔ་ནས་ཀྱི་གསུང་རབ་སྙེ་མ་རྣམ་བཞི་དང་། ལྷན་ཐབས་སྔ་ཕྱི་རྣམས་གུང་བསྒྲིགས། ཨེ་ཝཾ་པའི་རྡོ་རྗེ་སློབ་དཔོན་བགྲེས་གཤེགས་རྣམས་ཀྱི་ཕྱག་བཞེས་མཐོང་རྒྱུན་དང་། གསུང་སྒྲོས་རྣམ་དག་གི་རིགས་དང་།
དུས་མཆོད་ཆེན་མོའི་ངག་འདོན་མ་ཉམས་པ་རྣམས་ཀྱིས་བསལ་བར་བྱས་ཏེ། དཔལ་ཨེ་ཝཾ་ཆོས་ལྡན་དུ་ཡོངས་འཛིན་གྱི་ལོའི་ས་ག་ཟླ་བའི་དུས་ཁྱད་པར་ཅན་གྱི་ཉིན་དབུ་བཙུགས་ཏེ་རིམ་གྱིས་གྲུབ་པར་བགྱིས་པའོ།། ༈ འདིའི་རྒྱབ་བརྟེན་དུ་གོང་སྨོས་ཀྱི་
གཞུང་རྙིང་པ་རྣམས་ལ་བལྟ་བ་གནད་དུ་ཆེ་ཞིང་། ཁོ་བོས་བྲིས་པ་འདི་ནི་དགེ་རྒན་མཛུབ་ཁྲིད་མཁན་གྱི་ཚབ་ལྟ་བུ་ཡིན་གྱི། གཞུང་དངོས་ཀྱི་ལུགས་མཆོད་བརྗོད་ཚིགས་བཅད་སོགས་ཀྱི་སྤྲོས་པ་དང་། བཤད་ཚད་བཀོད་པ་མེད་པའི་རྒྱུ་མཚན་ཀུན་གྱིས་དགོངས་
འཚལ༑ ལག་ལེན་ཕྲ་མོ་རྣམས་ཀྱི་ཞིབ་ཆ་གསང་འདུས་འཇམ་རྡོར་སྐབས་སུ་བྲིས་ཟིན་པས་དེར་གཟིགས་པར་ཞུ་ལགས། ༈ སྐྱ་ཐིག་གི་ལག་ལེན་གོ་བདེར་དཀྲོལ་ན། དཀྱིལ་ཆོག་ཏུ་གསུངས་པ་ལྟར། ཉ་རིས་ཀྱི་སྟེང་ནས་ཐིག་ཆེན་བཏབ། ནང་མའི་རྩ་
ཐིག་ཁྲུ་ཕྱེད་པ་ནས་ཉིས་འགྱུར་རེས་དཀྱིལ་འཁོར་གསུམ་གྱི་རྩ་ཐིག་ཆ་བསྐྱེད་ནས་རང་རང་གི་ཆ་ཆུང་གིས་གཞལ་ཡས་ཁང་རྣམས་ཆ་དབྱེ་རྒྱུ་ཡིན་མོད། བར་སྐབས་ཞིག་ནས་ཟོར་ཡང་བའི་ཕྱིར་འདི་བཞིན་མཛད་དེ། ཐོག་མར་ཤྲདྡྷཱའི་རྒྱ་གཞུང་ལུགས། དེའི་
མན་ངག་དང་། ཤིན་ཏུ་མན་ངག་སྟེ་ས་ལུགས་ལ་གྲགས་ཆེ་བ་གསུམ་དང་། ཕྲེང་བ་སོགས་ནས་བཤད་པའི་ཉ་ཐིག་བཅས་དེང་སང་ཁྲིད་རྒྱུན་ཡོད་ངེས་བཞི་པོ་གང་རུང་གི་ཐོག་ནས་གཞལ་ཡས་ཁང་ཕྱི་མ་ལེགས་པར་གདབ། མི་འདྲ་བའི་ཁྱད་པར་གླང་རྒྱབ་ནི། 

༄༅། །ཚངས་ཐིག་དང་། མདའ་ཐིག་འཛོམ་པའི་ས་ནས་གཡས་གཡོན་དུ་ཆ་ཕྲན་ལྔ་རེའི་སར་རྟག་རེ་བྱས། དེ་ནས་རྟ་བབས་གཉིས་པའི་ཕྱི་ཐིག་གི་བར་དུ་ཐིག་རེ་བཏབ་ལ། བང་རིམ་གཉིས་པའི་ཕྱི་ཐིག་གིས་གོ་ཆོད་བྱས་ནས། ནང་ངོས་སུ་ཆ་
ཕྲན་གཉིས་ཀྱོགས་ནས། སླར་གྱེན་དུ་ཀྱོག་པ་གསུམ་པའི་ཕྱི་ནས་བཟུང་རྩེ་ཟླུམ་པོའི་ཚུལ་དུ་བྱ། དེའི་ནང་དུ་ཆ་ཕྲན་ཕྱེད་ཀྱིས་སྔར་བཞིན་བྲིས་ལ་རྒྱན་འདྲ་བ་ནི་གླང་རྒྱབ་སྨད་གྲུ་བཞིར་བྱ་བར་བཤད་པའི་དོན་ཡིན། ནང་དུ་ཕྱོགས་རེར་ཆ་ཆེན་བཞི་བཞི་ཡོད་
པའི་བཞི་པ་ནི་དཀྱིལ་འཁོར་ཕྱི་མའི་ལྷ་སྣམ་ཡིན། གསུམ་པ་ཕྱེད་དུ་བགོས་པའི་ཕྱེད་སྔ་མ་དབུས་དོར་མཐའ་གཉིས་གདབ། ཕྱི་མ་ཕྱེད་གདབ་ཕྱི་ཕྱེད་གདབ་པས་རྩིག་པ་སོགས་འབྱུང་། ཕྱི་མའི་ཆ་ཕྲན་གཉིས་རེ་ལ་བར་མའི་ཆ་ཆེན་རེ་ཡིན་ཞིང་། ཕྱི་མའི་ཆ་
ཕྲན་ཕྱེད་རེ་ལ་ཆ་ཕྲན་རེ་བརྩི་དགོས། དེའི་རིག་པས་སྒོ་དང་རྟ་བབས་སོགས་ཕྱེ་བ་ནི་དཀྱིལ་འཁོར་བར་པ་ཡིན། ཆ་ཆེན་གཉིས་པ་ཕྱེད་དུ་བགོས་པའི་ཕྱི་མ་དེ་བར་པའི་ལྷ་སྣམ་ཡིན་ལ། ཕྱེད་སྔ་མ་གཉིས་སུ་བགོས་པའི་ནང་མ་དབུས་དོར་མཐའ་གཉིས་གདབ་
པ་སོགས་ཀྱིས་དཀྱིལ་འཁོར་ནང་མ་དབྱེ། ཆ་ཆེན་དང་པོའི་ཆ་ཕྲན་གཅིག་ནང་མའི་ལྷ་སྣམ་དང་། གསུམ་ལ་ལེ་དགུ་སོགས་ཐིག་གིས་དབྱེ་དགོས་ཀྱང་། ལག་ཐེབ་དཀའ་བས་དཀྱིལ་འཁོར་ནང་མ་ཡོངས་རྫོགས་ཆག་ཚད་ཅན་པར་ཤིང་ལ་བརྐོས་ནས་འདེབས་
པར་མཛད། ནང་མ་གཉིས་ལ་རྒྱན་སྣ་དྲུག་སོགས་སྒོ་རྒྱན་ཅི་མཛེས་ལས་མ་གསུངས་ཀྱང་ཐིག་རྩར་རྟ་བབས་གསུངས་པ་བཞིན་བྱ། ཕྱི་རོལ་དུ་པད་ར་ཆ་ཕྲན་གཉིས། དུར་ཁྲོད་ཆ་ཆེན་གཅིག །རྡོ་ར་ཆ་ཕྲན་གཉིས། མེ་རི་ཆ་ཕྲན་བཞི་སོགས་སྤྱི་དང་

འདྲ་ཞིང་། ཚོན་མདོག་ནི་དཀྱུས་སུ་བཀོད་ཟིན་ཏོ། །ཅེས་པ་འདིའང་སྙིང་པོའི་མིང་ཅན་གྱིས་སྤེལ་བའོ།། ༈ སློབ་མ་དབང་བསྐུར་སྐབས་འཚམས་སྦྱོར་གྱི་སོགས་ཁོང་རྣམས་ཕྱོགས་གཅིག་ཏུ་བཀོད་ན། སྟ་གོན་གྱི་གསོལ་གདབ། སྐྱེ་རྒ་ན་དང་འཆི་
བ་ཡི། །ཆུ་སྲིན་ལ་སོགས་འཇིགས་དང་བཅས། །སྲིད་པའི་རྒྱ་མཚོར་བྱིང་བ་ལས། །འདོན་པར་མཛད་པ་ཁྱོད་འབའ་ཞིག །དགའ་ཆེན་ཁྱོད་བདག་སྟོན་པ་བས། །སློབ་དཔོན་
ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །
སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཅེས་དང་། སྤྲོ་བསྐྱེད། བུ་
ཚུར་ཐེག་པ་ཆེན་པོ་ཡི། །ཁྱོད་ནི་ཚུལ་ཆེན་སྣོད་ཡིན་ཏེ། །གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་ཡང་དག་བསྟན་པར་བྱ། །རྫོགས་པའི་སངས་རྒྱས་གང་འདས་དང་། །དེ་
བཞིན་གང་དག་མ་བྱོན་པ། །ད་ལྟ་བྱུང་བའི་རྫོགས་སངས་རྒྱས། །འགྲོ་ལ་ཕན་ཕྱིར་བཞུགས་པ་ཀུན། །དེ་བཞིན་ཀུན་ཀྱང་གསང་སྔགས་ཀྱི། །ཆོ་ག་བཟང་པོ་འདི་མཁྱེན་ནས། །

༄༅། །དཔའ་བོ་བྱང་ཆུབ་ཤིང་དྲུང་དུ། །ཐམས་ཅད་མཁྱེན་པ་ཚད་མེད་བརྙེས། །གསང་སྔགས་སྦྱོར་བ་མཉམ་མེད་དེ། །ཤཱཀྱ་སེང་གེ་སྐྱོབ་པ་ཡིས། །དྲག་པོ་ཆེན་པོ་
བདུད་ཀྱི་སྡེ། །སྟོབས་ཆེན་དག་ཀྱང་དེ་ཡིས་བཅོམ། །འཇིག་རྟེན་མཐུན་པར་གཤེགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་ཕྱིར། །
བུ་ཡིས་བློ་གྲོས་འདི་གྱིས་ཤིག །ཆོས་ཟབ་མོ་བཤད་པ། འཇིག་རྟེན་དུ་ནི་སོགས་དང་། དངོས་གཞིའི་སྐབས་ཀྱི་སྡོམ་བསྒྲགས། སངས་རྒྱས་ཆོས་དང་དགེ་འདུན་ཏེ། །ཞེས་སོགས་ལ་འགྱུར་ཁྱད་ཡོད་ཀྱང༌།
ཀྱེ་རྡོར་དབང་ཆུ་སོགས་སྤྱི་མཐུན་མཛད་དོ། །འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །།སརྦ་མངྒ་ལཾ་བྷ་ཝནྟུ།། རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་ས་བྱི་ལོའི་
མཁན་སློབ་རྣམས་ཀྱིས་ཞུ་དག་བྱས་པའི་དགེ་བས་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུལ་རིང་དུ་གནས་པའི་རྒྱུར་ཅིག། །།

༄༅། །བསོད་ནམས་དཔག་བསམ་ལྗོན་པ་ལས་བྱུང་འུང་བའི། །མངར་བའི་རོ་ལྡན་འཛམ་བུའི་འབྲས་སོགས་འོ་ཀྱིས། །ཞིང་ཁམས་འདི་དང༌ རབ་འབྱམ་
ཞིང་ཁམས་འ་རྣམས། །བཀང་སྟེ་དཀྱིལ་འཁོར་ལྷ་ཚོགས་རྣམས་ལ་འ་འབུལ། །ཨོཾ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ཛྲིཾ་སྭཱ་ཧཱ། དངོས་གྲུབ་འགུགས་
ཤིང་མཁའ་འགྲོ་འདུ་བའི་རྫས། །ཁ་ན་མ་ཐོ་མེད་པའི་ལྕགས་ཀྱུ་ལྔས། །ཞིང་ཁམས་འདི་དང་རབ་འབྱམ་ཞིང་ཁམས་རྣམས། །བཀང་སྟེ་དཀྱིལ་འཁོར་ལྟ་ཚོགས་

རྣམས་ལ་འབུལ། །ཨོ་བྷ་ག་ཝཱ་ན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོཾ་ཤྲི་ཧཱུྃ་གྷུཾ་ཛཾ་སྭཱ་ཧཱ། དེ་ལྟ་བུའི་དཀྱིལ་ཆོག་འདི་ཉིད་སྡེ་དགེ་ཆོས་རྒྱལ་ཆེན་པོའི་བཀའ་དྲིན་དང་སྦྱིན་བདག་
འབྲེལ་ཐོག་རྣམས་ཀྱི་དད་རྫས་ལ་བརྟེན་ཏེ་དགེ་སྦྱོང་ཝཱ་གིནྡྲ་རང་ཉིད་ཀྱིས་པར་དུ་སྒྲུབ་པའོ།། །།

༄༅། །མཆོད་པ་རྣམས་ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་
བའི་ལྷ་རྫས་ལས་གྲུབ་པའི་ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་
དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཧཱུྃ་བྃ་ཧོཿ  ཁྃ་རྃ་མ་ཧཱ་ཨརྒྷཾ་སྭཱ་
ཧཱ༑ ཨོཾ་བཛྲ་པུཥྤེ་ཨཱཿ  ཧཱུྃ་སོགས་ནས་ཤབྡ་ཨཱཿ  ཧཱུྃ་བར་གྱི་བྱིན་གྱིས་བརླབ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར་ཨོ་ནཱི་རཱི་ཧཱུྃ་ཁྃ་སྭཱ་ཧཱ། མཚན་སྔགས་དེ་བཞིན་ཀུན་ལ་སྦྱར་བའི་ཨོཾ་བཛྲ་ནི་
ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿ  ཧཱུྃ་བྃ་ཧོཿ  ཁཾ་རཾ་མ་ཧཱ་ཨརྒྷཾ་པྲ་ཏཱི་ཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཧཱུྃ་ནས་ཤབྡ་ཨཱཿ  ཧཱུྃ་བར་དང་། རྡོ་རྗེ་དྲིལ་བུས་སྣ་དྲངས་པའི་རོལ་ཆེན་སུམ་བསྡུད་མེད་པའི་
ཁོངས་སུ་ཨོཾ་བཛྲ་གཎྜེར་ཎི་ཏ་སོགས་བརྗོད། ཧཱུྃ་བུྃ་ཨཱྃ་ཧྲཱིཿ  ཁྃ། བྷྲཱུྃ་ཧཱུྃ་ཧྲཱིཿཏཱྃ། ཨོཾ་ཨཱྃ་ཨི་ཨཱི་ཨུ་ཨཱུཾ་ཨཾ་ཨཿ  ། མཻ་ཨྃ་ཧཱུྃ་ཏྲཱྃ། ཨཱྃ་མྃ་ཧྃ་ཧཱུྃ། ཨོཾ་ཨཽཾ་ཨེ་ཨཻཾ། རྀཾ་རཱྀཾ་ལྀཾ་ལཱྀཾ། ཛཿཧཱུྃ་བྃ་ཧོཿ  ཨོཾ

ཨཱཿ  ཧཱུྃ། ཞེས་པས་ནང་མཆོད་དབུལ། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་བཛྲ་ས་ཏྭ་ས་པ་རི་ཝཱ་ར། རེ་རེའི་མགོར་སྦྱར་བའི་ཝཾ་སེ་བཛྲི་ནི་བཛྲ་པཱུ་ཛི་ཏེ་ཨཱཿཧཱུྃ། ཝཱི་ཎི་བཛི་ནཱི༴ མུརྫ༴ མྲྀ་ཏངྒེ༴
པུཥྤེ༴ དྷ་པེ༴ ཨཱ་ལོ་ཀེ༴ གནྡྷེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ། ཞེས་ཕྱག་རྒྱ་དང་བཅས་པ་ནི་ཡིད་བྱུང་གི་མཆོད་པ་དང་། སླར་ཡང་རོལ་ཆེན་དང་བཅས་པས་རྡོ་རྗེ་དྲིལ་བུ་སུམ་བརྡུང་དང་། སྟོང་པའི་སྙིང་པོར་ཕྱག་
འཚལ་བསྟོད། །རྟོག་པ་ཐམས་ཅད་ཡང་དག་སྤངས། །ཐམས་ཅད་མཁྱེན་པའི་ཡེ་ཤེས་ཚོགས། །ཡེ་ཤེས་སྐུ་ལ་ཕྱག་འཚལ་བསྟོད། །འགྲོ་བའི་མི་ཤེས་གཅོད་པ་ཅན། །
དག་པའི་དེ་ཉིད་དོན་སྟོན་མཛད། །བདག་མེད་ཆོས་ལས་བྱུང་བ་ཡི། །རྡོ་རྗེ་སེམས་དཔའ་ཕྱག་འཚལ་བསྟོད། །རྫོགས་སངས་རྒྱས་དང་བྱང་ཆུབ་སེམས། །ཕ་རོལ་ཕྱིན་པའི་
ཡོན་ཏན་རྣམས། །མགོན་པོ་ལས་ནི་རྟག་ཏུ་བྱུང་། །བྱང་ཆུབ་སེམས་ལ་ཕྱག་འཚལ་བསྟོད། །དཀོན་མཆོག་གསུམ་དང་ཐེག་ཆེན་དང་། །དེ་བཞིན་བརྟན་དང་འགྲོ་བ་
དང་༑ །ཁམས་གསུམ་པོ་ནི་འདི་དག་ཀུན། །འགྲོ་བའི་དཔའ་བོར་ཕྱག་འཚལ་བསྟོད། །ཡིད་བཞིན་ནོར་བུ་ལྟར་གྱུར་པའི། །འགྲོ་བའི་འདོད་པའི་དོན་བསྒྲུབ་ཕྱིར། །

༄༅། །དཔལ་ལྡན་བདེ་གཤེགས་བཀའ་བཞིན་མཛད། །སངས་རྒྱས་སྲས་པོར་ཕྱག་འཚལ་བསྟོད། །ཅེས་པས་བསྟོད་དོ། ། བསྟོད་པ་དེ་ཉིད་ལྔ་པ་དགོས་ན། མི་བསྐྱོད་རྡོ་རྗེ་ཡེ་
ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་དབྱིངས་ལ་ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །རྡོ་
རྗེ་ཞི་བ་དགའ་ཆེན་པོ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །
རང་བཞིན་དག་ཅིང་གོས་བ་མེད། །རྡོ་རྗེ་སྐུ་ལ་ཕྱག་འཚལ་བསྟོད། །རྡོ་རྗེ་མི་འཆི་རྒྱལ་པོ་སྟེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །
རྡོ་རྗེ་གསུང་ལ་ཕྱག་འཚལ་བསྟོད། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔའ་ཕྱག་
འཚལ་བསྟོད། །ཅེས་སོ།། །།རྫོང་སར་ཁམས་བྱེའི་སློབ་གླིང་ནས་བསྒྲིགས་པའོ། །

༄༅། །ཡོ གེཤྭརལཱུཧིཔཱདསྱཱཤཡསྦིཏི ཤཱིཙཀྲསཱམྦརསྱམཎྜལབིདྷིསིནྡྷམཧཱན དྨྲྀཥབྷམུཁཱདབཏཱརནཱམཱསྟི།།
༄༅། །རྣལ་འབྱོར་གྱི་དབང་ཕྱུག་ལཱུ་ཧི་པའི་བཞེད་སྲོལ་དཔལ་འཁོར་ལོ་བདེ་མཚོག་གི་དཀྱིལ་ཆོག་སིནྡྷུ་ཀླུང་ཆེན་ཁྱུ་མཆོག་
ཁ་འབབས་ཞེས་བྱ་བ་བཞུགས་སོ། །

༄༅། །བླ་མ་དང་དཔལ་འཁོར་ལོ་བདེ་མཆོག་ཐ་མི་དད་པའི་ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །སྐྱེ་བ་ནས་ཚེ་རབ་ཀྱི་
ཕྲེང་བར་རྗེས་སུ་བཟུང་ཞིང་། བྱིན་གྱིས་བརླབ་ཏུ་གསོལ། འདིར་གྲུབ་པའི་སློབ་དཔོན་ཆེན་པོ་ལཱུ་ཧི་པས་བཀྲལ་བའི་འཁོར་ལོ་བདེ་མཆོག་གི་དཀྱིལ་འཁོར་གྱི་ཆོ་ག་ནག་
པོ་འགྲོ་ཤེས་སིནྡྷུའི་ཀླུང་ཆེན་ཁྱུ་མཆོག་ཁ་འབབ་མའི་ཚུལ་དུ་བྲི་བར་བྱའོ། །དེ་ལ་བསྙེན་པ་དང་། དཀྱིལ་འཁོར་གྱི་སྤྱོད་པ་དང་པོ་སའི་ཆོ་ག་གཉིས་ནི་རྗེ་བཙུན་གྱི་ནག་
པོ་དཀྱིལ་ཆོག་ཏུ་རྟོག་པར་བྱ་ཞིང་། སྤྱོད་པ་གཉིས་པ་སྟ་གོན་ལ། སྦྱོར་བའི་ཆོས་ནི། གང་དུ་དཀྱིལ་འཁོར་བྱ་བའི་སར་སྐྱ་ཐིག་ལེགས་པར་བཏབ་ལ། དབུས་སུ་དྲི་

༄༅། །བཟང་གི་ཐིག་ལེ་གྲུ་བཞི་དང་། འཁོར་གྱི་ལྷ་གནས་རྣམས་དང་། བུམ་ཐོད་བཞི། དུར་ཁྲོད་བརྒྱད་རྣམས་ཀྱི་གནས་སུ་ཟླུམ་པོ་རེ་བྱས་པའི་སྟེང་དུ། དབུས་སུ་ཚོམ་བུ་གཉིས་
དང་༑ གཞན་རྣམས་སུ་རེ་རེ་དགོད། དེའི་དབུས་སུ་མཉྫིའི་སྟེང་དུ་མཎྜལ་ལ་དྲིའི་ཐིག་ལེ་དང་། ས་ལྷའི་ཚོམ་བུ་བཀོད། བདེ་མཆོག་ལོ་ནག་གི་དཀྱིལ་འཁོར་འཇིག་རྟེན་བའི་ལྷོ་ཁོ་ནར་ཞལ་བསྟན་
སྲོལ་ཡོད་པ་ནི་སྔོན་བྱུང་གི་རྣམ་འཕྲུལ་དང་བསྟུན་པ་ཡིན། སློབ་དཔོན་གྱི་གདན་དཀྱིལ་འཁོར་གྱི་མདུན་ངོས་སུ་བཤམ་པའང་། མདུན་བསྐྱེད་བརྟན་བྱེད་ཀྱི་ཚེ་ལྷའི་མཚན་མ་རྣམས་ལ་རྡོ་རྗེའི་རྩེས་
རེག་པའམ། གཟུངས་ཐག་དྲང་དགོས་པའི་ཆེད་ཡིན་པས། གཞན་ལ་འདིས་རིག་བསྒྲེ་མི་དགོས་པའི་ཚུལ་གསང་འདུས་འཇམ་རྡོར་གྱི་སྐབས་སུ་བཤད་ཟིན་ཏོ། །རྡོ་རའི་སྟེང་ཙམ་དུ་དཀྱིལ་འཁོར་གྱི་

ཤར་ལྷོ་སྟེ། འཇིག་རྟེན་པའི་ལྷོ་ནུབ་ཏུ་མཚམས་འཛིན་གྱི་མེ་ཏོག་དང་། དེ་ནས་གཡོན་སྐོར་གྱིས་ཆུ་གཉིས་སྔོན་དུ་འགྲོ་བའི་ཉེར་སྤྱོད་བཤམ། འདོད་སྣམ་གྱི་སྟེང་ཙམ་དུ་སྒོས་མཆོད་སྤོས་མར་མེ། ཞལ་ཟས་གསུམ་སུམ་ཅུ་སོ་བདུན་རེའམ།
མ་འབྱོར་ན་གཙོ་བོ་ཡབ་ཡུམ་དང་། འཁོར་ལོའི་གྲངས་མཉམ་སྟེ་ཚན་པ་བདུན་གཡོན་སྐོར་དུ་བཤམ། ས་ལྷའི་མཎྜལ་གྱི་ཉེ་ལོགས་སུ་སྤོས། མར་མེ། ཞལ་ཟས་ཏེ་སྒོས་མཆོད་དང་། གཏོར་མ་གཅིག་བཤམ། འཇིག་རྟེན་པའི་ཤར་ལྷོ་
ནས་ལྷོ་ནུབ་ཀྱི་བར་དུ་ཟླུམ་གཏོར་གཉིས་སམ་ལྔ་ལ་སོགས་པ་དུ་དགོས་བཤམ། ཕུར་གདན་རྣམས་ཀྱང་དཀྱིལ་འཁོར་གྱི་མཐར་བཀོད། རས་བྲིས་ལ་བརྟེན་པ་ཡིན་ན། མཎྜལ་ལ་དྲི་བཟང་གི་ཐིག་ལེ་དང་། ཚོམ་བུ་བཞི་བཅུ་ཞེ་དགུ་སྔར་
བཞིན་བཀོད་པ་མཉྫིའི་སྟེང་དུ་བཞག །དེའི་འོག་ཏུ་ས་ལྷའི་ཚོམ་བུ་བཀོད་ན་ལེགས་སོ། །ལོགས་ཤིག་ཏུ་སྔོན་འགྲོའི་གཏོར་མ་དང་། དཔོན་སློབ་རྣམས་ཀྱི་མདུན་དུ་གཡོན་ནས་རིམ་བཞིན་ནང་མཆོད། དྲིལ་བུ་ཚངས་ཞལ་གཡས་བསྟན། རྡོ་
རྗེ་བཅས་བསྒྲིག །སློབ་དཔོན་གྱི་རྡོ་རྗེའི་རྩར་ཌ་མ་རུ། ཏིང་སོགས་ནས་ཀྱིས་བཀང་བར་ལྕགས་སམ་སེང་ལྡེང་གི་ཕུར་བུ་སོར་བརྒྱད་པའམ། དྲུག་པ་ལྔ་སྟོད་ཁྲོ་བོ་སོ་སོའི་སྐུ་ལྟེ་བ་ཡན་ཆད་ཀྱི་རྣམ་པ་ཅན་རྣམས་འཛུག །དར་དམར་པོའི་ཅོད་
པན་ལ་ཡུངས་ཀར་གྱི་ཐུམ་བུ་དང་། ཙནྡན་དམར་པོའི་ལྡེ་གུ། གུ་གུལ་སོགས་དང་། ཀུ་ཤའི་ཆུན་པོ་བརྒྱད། གོས་ཟུང་། རོལ་མོའི་བྱེ་བྲག་རྣམས་ཀྱང་མངོན་པར་འདུ་བྱའོ། །བུམ་པ་ཞེ་དྲུག་སོགས་གསུངས་ཀྱང་། ཕྱག་ལེན་ཕལ་ཆེར་

༄༅། །རྣམ་རྒྱལ་དང་ལས་ཐམས་ཅད་པའི་བུམ་པ་གཉིས་སུ་འདུ་བར་མཛད་པས་བུམ་པ་མཚན་ཉིད་དང་ལྡན་པ་གཉིས་ལེགས་པར་བཀྲུས། རྣམ་རྒྱལ་ལ་རིག་ལྔའི་ཕྱག་མཚན་དང་། ལས་བུམ་ལ་སྣ་ཚོགས་རྡོ་རྗེ་བྲིས་པ་གདག །
དར་རམ་རས་ལྷའི་ཁ་དོག་དང་མཐུན་པའམ། དཀར་པོའི་མགུལ་ཆིངས་བྲོག་ལྔ་པའམ་བདུན་པ་བཅིང་། སུམྦྷ་བཟླ་ཞིང་ཁ་ནས་གུ་གུལ་གྱིས་བདུག །ཞབས་ནས་ཡུངས་ཀར་གྱིས་བྲབ། ནང་དུ་སྨན་ལྔ་དང་། འབྲུ་ལྔ་དང་། རིན་པོ་ཆེ་ལྔ་
གཞུག །བདུད་རྩི་ལྔ་དང་། དྲི་ཞིམ་པོའི་ཆུས་དགང་། འབྲས་བུ་ཅན་གྱི་ཤིང་ངམ། ཀུ་ཤས་ཁ་བརྒྱན། སློབ་དཔོན་གྱི་མདུན་དུ་བུམ་གདན་ལ་རྣམ་རྒྱལ་དང་། དེའི་གཡོན་དུ་ལས་བུམ་བཞག་གོ །སློབ་མ་སྟ་གོན་དགོས་ན། ལོགས་
ཤིག་ཏུ་དྲིའི་ཆུ་བདུད་རྩི་ལྔ་བསྲེས་པ། ཉེར་སྤྱོད་ལྔ། སྲུང་སྐུད། ཁྱོར་ཆུ། སོ་ཤིང་། ཀུ་ཤ་ཆེ་ཆུང་རྣམས་སློབ་མའི་གྲངས་མཉམ་བཤམ། ཐིག་ཚོན་བྱིན་རླབས་ལ་མཁོའི་གཏོར་མ་ལྷ་བཤོས་སོགས་ཀྱང་འདུ་བྱའོ། །དངོས་གཞི་ངག་
འདོན་གྱི་རིམ་པ་ལ། དཔོན་སློབ་རྣམས་སྟན་ལ་འཁོད་ནས། ལས་རྡོར་གྱིས་སྔོན་འགྲོའི་གཏོར་མ་ཆུས་སྦྱངས་ལ། ཞུ་བ་འབུལ། རྡོ་རྗེ་རྩེས་ནང་མཆོད་འཐོར་ཞིང་། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོ་གྲིཧྣ་གྲིཧྣ་ཧུྃ་ཧཱུྃ་
ཕཊ༑ ཨོ་གྲིནྡཱ་པ་ཡ་གྲིཧྣཱ་པ་ཡ་ཧུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་སོགས་ཀྱིས་སྦྱངས། ལག་པ་གཡོན་པ་བསྟན་ཏེ་ཨོ། གཡས་པ་

བསྟན་ཏེ་ཨཱ གཉིས་ཀ་བསྟན་ཏེ་ཧཱུྃ། བྱ་ཁྱུང་གི་ཕྱག་རྒྱ་བསྟན་ཏེ་ཧོཿ ཞེས་དང་། ཧ་ཧོ་ཧིལན་གསུམ། འབར་བའི་ཕྱག་རྒྱ་དང༌། ཕཻ། ཨོཾ་བཛྲ་ཨཱ་རལླི་ཧོ་ཛཿ ཧཱུྃ་བྃ་ཧོཿ བཛྲ་ཌཱ་ཀི་ནྱས་མ་ཡ་སྟྭཾ་
དྲྀ་ཤྱ་ཧོཿ ཞེས་དང་། སྙིང་གའི་ཧཱུྃ་གི་འོད་ཟེར་གྱིས་འཛམ་བུ་གླིང་ན་གདོད་ནས་གྲུབ་པའི་དུར་ཁྲོད་བརྒྱད་མདུན་གྱི་ནམ་མཁར་བྱོན་པར་བསམས་ལ། པད་སྐོར་དང་བཅས་པའི་རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོཾ་ཁ་ཁ། ཁཱ་ཧི་
ཁཱ་ཧི། སརྦ་ཡཀྵ། རཱ་ཀྵ་ས། བྷུ་ཏ། པྲེ་ཏ། པི་ཤཱ་ཙི། ཨུནྨཱ་ད། ཨ་པསྨཱ་ར། ཌཱ་ཀ་ཌཱ་ཀི་ནྱཱ་ད་ཡཨི་མཾ་བ་ལི་གྲྀ་ཧྣནྟུ། ས་མ་ཡ་རཀྵནྟུ། མ་མ་སརྦ་
སིདྡྷིམྨ་ཡཙྪནྟུ། ཡ་ཐེ་བཾ། ཡ་ཐཻ་ཥྚཾ། བྷུཉྫ་ཐ། ཛི་གྷ་ཐ། པི་པ་ཐཱ། མཱ་ཏི་ཀྲ་མ་ཐ། མ་མ་སརྦ་ཀཱ་རྟ་ཡ། སཏྶུ་ཁཾ་བི་ཤུདྡྷ་ས་ཧཱ་ཡི་ཀ་བྷ་ཝནྟུ་ཧུཾ་ཧཱུྃ་ཕཊ་ཕཊ་
སྭཱ་ཧཱ། ཞེས་ལན་གསུམ་གྱིས་གཏོར་མ་ཕུལ་ལ། ཨོ་ཨརྒྷཾ་སྭཱ་ཧཱ། པཱ་དྱཾ་སྭཱ་ཧཱ། ཨོཾ་བཛྲ་པུཥྤེ་ཨཿཧཱུྃ་ནས་ཤབྡ་ཨཱཿཧཱུྃ་བར་དང་། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་། ཨོཾ་ཨཱཿཧཱུྃ་བརྗོད། རྡོ་
རྗེ་སྙིང་གར་བཟུང་། དྲིལ་བུ་ཆིག་བརྡུང་བྱ་ཞིང་། ལྷ་ཡི་ཚོགས་རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི་

༄༅། །ཚོགས་རྣམས་མ་ལུས་དང་། །འབྱུང་པོའི་ཚོགས་རྣམས་མ་ལུས་དང་། །ཡི་དགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །
སྨྱོ་བྱེད་ཚོགས་རྣམས་མ་ལུས་དང་། །བརྗེད་བྱེད་ཚོགས་རྣམས་མ་ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །མ་
ལུས་པ་ནི་ཐམས་ཅད་དག །འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་པ། །ཐུགས་དམ་བཅས་ཤིང་ཞལ་གྱིས་འཆེས་
པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་
འཇོམས༑ །རྣལ་འབྱོར་ལས་ལ་འབྲས་བུ་སྟེར་མཛད་ཅིང་། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་
བསྟོད༑ །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་འདི་ཞེས་བྱ་བ་འཁོར་དང་བཅས་པ་ལ།།

ནད་མེད་ཚེ་རིང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་
གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་ཞི་བ་དང་། །རྨི་ལམ་ངན་དང་མཚན་
མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འགྲུབ་པ་
དང་༑ །ཡིད་ལ་འདོད་པ་ཀུན་འགྲུབ་ཤོག །དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་
དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་བཅོམ་ལྡན་འདས་དཔལ་འཁོར་ལོ་བདེ་མཆོག་གི་གོ་འཕང་ཐོབ་པར་བྱ་བའི་ཕྱིར། སའི་ཕྱོགས་འདིར་དཀྱིལ་འཁོར་ཆེན་པོ་
བཞེངས་ཏེ་སྒྲུབ་ཅིང་མཆོད་པ་དང་། འཇུག་ཅིང་དབང་བླང་བར་འཚལ་ན། ཞེས་སམ། སློབ་མ་གཞུག་ཅིང་དབང་བསྐུར་བར་འཚལ་ན་ཞེས་སྐབས་དང་སྦྱར། སྲུང་མའི་དབང་

༄༅། །པོ་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སྒྲུབ་ཁང་གི་ཕྱི་རོལ་གྱི་ཕྱོགས་མཚམས་རྣམས་སུ་བཞུགས་ནས། དཀྱིལ་འཁོར་གྱི་བྱ་བ་
མཐར་མ་ཕྱིན་གྱི་བར་དུ་བར་ཆད་ཐམས་ཅད་སྲུང་བ་དང་། དེ་ནས་ཀྱང་བྱང་ཆུབ་མ་ཐོབ་ཀྱི་བར་དུ་སྲུང་བ་དང་སྟོང་གྲོགས་མཛོད་ཅིག །ཨོཾ་ཨཱཿཧཱུྃ་གིས་རང་དང་གྲོགས་བསྲུང་ལ།
ལག་གཡས་རྡོ་རྗེ་དང་བཅས་པ་ས་ལ་བརྐྱངས་ཏེ། བཛྲ་མུ གང་དག་ནག་པོའི་ཕྱོགས་ལ་མངོན་པར་དགའ་བའི་འབྱུང་བོ་གདུག་པ་ཅན་རྣམས་སའི་ཕྱོགས་འདིར་མ་གནས་པར་གཞན་དུ་
སོང་ཤིག །རྡོ་རྗེ་གསོར་ཞིང་དྲིལ་བུ་དྲག་ཏུ་དཀྲོལ་ལ། ཨོཾ་སུམྦྷ་སོགས་བརྗོད་ཅིང་གཏོར་མ་གཙང་སར་དོར། གནས་དང་མཆོད་པའི་ཡོ་བྱད་རྣམས། ཨོཾ་སུམྦྷ་སོགས་ཀྱིས་བསང་། སྭ་བྷ་ཝ་སོགས་ཀྱིས་སྦྱངས། འོག་ཏུ་
བསང་སྦྱངས་ཞེས་འབྱུང་བ་ཐམས་ཅད་འདི་བཞིན་ཤེས་པར་བྱའོ། །སྟོང་པའི་ངང་ལས་གནས་ཁང་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་པ་གྲུ་བཞི་སྒོ་བཞི་
རྟ་བབས་བཞིས་མཛེས་པ། རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་མཆོད་རྫས་རྣམས་ཨ་བདུན་ལས་ཐོད་པའི་སྣོད་བདུན་

གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་
རྣམས་དངས་ཤིང་ཐོགས་པ་མེད་པ། རྒྱུ་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ། ངོ་བོ་བཟང་ཞིང་གཙང་བ། ཡུལ་ནམ་མཁའི་མཐའ་ཁྱབ་པ།
དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་འཆད་པར་གྱུར། ཕྱག་རྒྱ་དང་བཅས་པས། ཨོཾ་བཛྲ་ཨ་ཨཱཧཱུྃ། ཨོཾ་བཛྲ་པཱདྱཾ་ཨཱཿ  ཧཱུྃ་སོགས་ནས་ཤབྡ་ཨཱཿཧཱུྃ་བར་དང་། སློབ་དཔོན་ནམ་
གཞན་ཞིག་གིས་ཌ་མ་རུ་རྐྱང་པ་རྒྱུན་ཆགས་སུ་དཀྲོལ་བས་བསྐུལ་ཏེ། གཞན་རྣམས་ཀྱིས་གུས་པས་པད་སྐོར་ཅུང་ཟད་དང་བཅས་རྡོ་རྗེ་དྲིལ་བུ་བཞེས་ཏེ་རོལ་ཆེན་གྱི་ཁོངས་སུ་གྷཎྜེ་ར་ཎི་ཏ་ཚར་གསུམ་བརྗོད་པའི་བསམ་བྱ་སོགས་ཞིབ་པར་
འཇམ་རྡོར་སྐབས་སུ་བྲིས་ཟིན། རྔ་སིལ་འདུར་བའི་སྔགས་བརྗོད་མཚམས་ནས་ཌ་མ་རུ་འཇོག་པ་འདི་བཞིན་ལོ་ནག་དྲིལ་གསུམ་མཁའ་སྤྱོད་མ་སོགས་ལ་འགྲེ། དེང་སང་སྣང་ཤེས་ཀྱི་དབང་གིས་ཌ་དྲིལ་སྦྲགས་ནས་རོལ་མོ་རྫོགས་ཀྱི་བར་དུ་
དཀྲོལ་བ་ནི་རང་ལུགས་ལ་གཏན་ནས་མེད་ཅིང་། ཤར་ཆེན་ཡེ་ཤེས་རྒྱལ་མཚན་གྱི་བདེ་མཆོག་གི་ཡིག་ཆར་གསལ་ལོ། །འདི་མ་གཏོགས་མཆོད་པ་བྱིན་རླབས་གཞན་རྣམས་ལ་གྷཎྜེ་ར་ཎི་དང་རོལ་ཆེན་མི་དགོས་སོ། །ཞུ་འབུལ་བྱེད་ན་སྐབས་

༄༅། །འདིར་ཕྱག་ལེན་ལྟར་བྱས་ལ་བདག་གི་རྣལ་འབྱོར་ལ་འཇུག །དེ་ལ་གཉིས་ཏེ་བསྐྱེད་པའི་རིམ་པ་དང་། རྫོགས་པའི་རིམ་པའོ། །དང་པོ་ལ་གཉིས། བདག་ཉིད་སངས་རྒྱས་སུ་བསྐྱེད་པ་ལ་མཆོད་པ་དང་། བཟླས་པའི་
རྣལ་འབྱོར་རོ། །དང་པོ་ལ་རྒྱས་འབྲིང་བསྡུས་པ་གསུམ་ཡོད་པ་ལས། འདིར་རྒྱས་པའི་དབང་དུ་བྱས་པ་ལ་གཉིས། རྒྱུ་ཚོགས་གཉིས་བསགས་པ་དང་། འབྲས་བུ་ལྷར་བསྐྱེད་པའོ། །དང་པོ་ལ་གཉིས། བསོད་ནམས་ཀྱི་ཚོགས་འཁོར་དང་
བཅས་པ་དང་། དོན་ཆེན་པོ་ཡེ་ཤེས་ཀྱི་ཚོགས་བསྒོམ་པའོ། །དང་པོ་ལ་བཞི། སོགས་པར་འགྱུར་བའི་དགེ་བ་ཐམས་ཅད་གཞན་དོན་དུ་འགྱུར་བར་བྱ་བའི་ཕྱིར་ཚངས་པའི་གནས་བཞི་བསྒོམ་པ་དང་། ཚོགས་སོགས་པ་ལ་རྟེན་ཁྱད་པར་ཅན་
ཞིག་དགོས་པས་ཕུང་པོ་དང་ཁམས་དང་སྐྱེ་མཆེད་གཞི་སྦྱང་བསྒྱུར་དང་། ཚོགས་བསགས་དངོས་དང་འབྲེལ་བའི་ཚོགས་བསགས་བཅུ་གསུམ་གྱིས་ཚོགས་བསགས་པ་དང་། དོན་ཆེན་པོ་ཡེ་ཤེས་ཀྱི་ཚོགས་ལ་བར་ཆད་མི་འབྱུང་བའི་ཕྱིར་སྲུང་འཁོར་
བསྒོམ་པའོ། །དང་པོ་སྔོན་དུ་སྐྱབས་འགྲོ་སེམས་བསྐྱེད་རྡོ་རྗེ་སེམས་དཔའི་བསྒོམ་བཟླས་གསུམ་མཛད་པས། མདུན་གྱི་ནམ་མཁར་སྐྱབས་ཡུལ་འཁོར་ལོ་བདེ་མཆོག་གི་དཀྱིལ་འཁོར་གྱི་རྣམ་པ་ཅན། དཀོན་མཆོག་གསུམ་གྱི་རང་བཞིན་དུ་
གསལ་བཏབ་ལ། ངག་ཏུ་བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། །

ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་
གནས༑ འཕགས་པའི་དགེ་འདུན་ཐམས་ཅད་ཀྱི་མངའ་བདག །རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །
རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །
ཞེས་ཅི་ནུས་ཀྱི་མཐར་ཐལ་མོ་སྦྱར་ཏེ། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་
ཏུ་གསོལ། སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པར་བསམ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་ལམ་
ཟབ་མོ་ཉམས་སུ་བླང་བར་བགྱིའོ། །ཞེས་ལན་གསུམ། རང་གི་སྤྱི་བོར་པདྨ་དང་ཟླ་བའི་སྟེང་དུ། སྐད་ཅིག་གིས་བཅོམ་ལྡན་འདས་རྡོ་རྗེ་སེམས་དཔའ་དཔལ་ཧེ་རུ་ཀ་སྐུ་

༄༅། །མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་མོ་
ཀྲུང་གིས་བཞུགས་པ། རང་འདྲའི་རིགས་བདག་གི་དབུ་རྒྱན་ཅན། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་ཐོད་པ་འཛིན་པ། ཕྱག་རྒྱ་ལྔས་བརྒྱན་
པ་དང་མཉམ་པར་སྦྱོར་བ། ཡབ་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་དཀར་པོ་དེ་ལས་འོད་འཕྲོས་པས། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་
སྙིང་པོ་ཡེ་ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་ཐིམ། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་
ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཧཱུྃ་ལས་བདུད་རྩི་བབས། ཧེ་རུ་ཀའི་སྐུ་གང་། དེ་ནས་དབྱིབས་བརྒྱུད། ཡུམ་གྱི་སྐུ་གང་།
ཡབ་ཡུམ་གྱི་སྐུ་ཐམས་ཅད་ལས་བདུད་རྩི་བབས། བདག་གི་སྤྱི་གཙུག་ནས་ཞུགས་པས་ནད་གདོན་སྡིག་སྒྲིབ་ཐམས་ཅད་དུད་ཁུའམ་རྣག་ཁྲག་གི་རྣམ་པས་བཤང་གཅི་

གཉིས་དང་རྐང་མཐིལ་གཉིས་ནས་འཐོན་ནས་ཤུལ་ཐམས་ཅད་བདུད་རྩིས་གང་བར་གྱུར། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། ཧེ་རུ་ཀ་ཏེ་ནོ་པ་ཏིཥྛ། དྲི་ཌྷོ་མེ་
བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱི་ཡཿ  ཀུ་རུ་ཧཱུྃ། ཧ་ཧ་ཧ་ཧ་ཧོབྷ་ག་ཝཱན་
བཛྲ་ཧེ་རུ་ཀ །མཱ་མེ་མུཉྩཧེ་རུ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཧཱུྃ་ཕཊ། ཅེས་ཅི་ནུས་ཀྱི་མཐར། བདག་ནི་མི་ཤེས་རྨོངས་པ་སྟེ། །དམ་ཚིག་ལས་ནི་འགལ་ཞིང་ཉམས། །
བླ་མ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །སྐུ་གསུང་ཐུགས་
རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །སྡིག་པ་དང་སྒྲིབ་པ་ཉེས་པ་དང་ལྟུང་བ་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་
དུ་གསོལ། རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་སྟེ། སྤྱི་བོ་ནས་རང་ལ་ཐིམ་པས་རང་གི་ལུས་འཇའ་ཚོན་ལྟ་བུར་གྱུར། རང་སྐད་ཅིག་གིས་འཁོར་ལོ་བདེ་མཆོག་སྐུ་

༄༅། །མདོག་སྔོན་པོ་ཞལ་བཞི་ཕྱག་བཅུ་གཉིས་པ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་དང་མཉམ་པར་སྦྱོར་བའི་སྐུ་ཅན་དུ་གྱུར། ཞེས་པ་ནི་ལུས་
ལྷར་བྱིན་གྱིས་བརླབས་པ་སྐུའི་དགའ་བ་ཡིན་ལ། དེ་ནས་མདུན་གྱི་ནང་མཆོད་བསང་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཟླ་བ་ཕྱེད་པ་ལྟ་བུ་ཁ་དོག་སྔོན་པོ་ཡཾ་དང་བ་དན་གྱིས་
མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་རྃ་གྱིས་མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་
པ་ཤིན་ཏུ་རྒྱ་ཆེ་བ་ཨས་མཚན་པ། དེའི་ནང་དུ་ཨ་ལས་ཟླ་བའི་དཀྱིལ་འཁོར། དེའི་དབུས་སུ་གོ་ལས་བ་གླང་གི་ཤ །ཤར་དུ་ཀུ་ལས་ཁྱིའི་ཤ །བྱང་དུ་ད་ལས་གླང་
པོ་ཆེའི་ཤ །ནུབ་ཏུ་ཧ་ལས་རྟའི་ཤ །ལྷོར་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་དབུས་སུ་བི་ལས་དྲི་ཆེན། ཤར་དུ་མུ་ལས་དྲི་ཆུ། བྱང་དུ་ཤུ་ལས་བྱང་ཆུབ་
ཀྱི་སེམས། ནུབ་ཏུ་མ་ལས་ཤ་ཆེན་པོ། ལྷོར་ར་ལས་རཀྟ། དེ་རྣམས་ཀྱི་སྟེང་དུ་དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེས།

བྱང་དུ་ཁྃ་བྱ་བ་གྲུབ་པའི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། ལྷོར་ཨཱི་མཉམ་པ་ཉིད་ཀྱི་ཡེ་ཤེས། དེ་དག་གི་སྟེང་དུ་མཐོ་གང་ཙམ་གྱི་ནམ་མཁའ་ལ་ཨོ་
དཀར་པོ་མགོ་ཐུར་དུ་བལྟས་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་འོག་
ཏུ་འཕྲོས་པས་རླུང་གི་བ་དན་ལ་ཕོག་པས་རླུང་གཡོས་མེ་སྦར་ཏེ་ཤ་ལྔ། བདུད་རྩི་ལྔ། ཡེ་ཤེས་ལྔ་རྣམས་འོད་དུ་ཞུ་ཞིང་སྐོལ་བའི་རླངས་པའི་འོད་ཟེར་སྟེང་དུ་འཕྲོས་པས་
ཨོ་དང་ཟླ་བ་སྣ་ཚོགས་རྡོ་རྗེ་ཡང་བསྐུལ་ཏེ། དེ་དག་ལས་ཀྱང་བདུད་རྩིའི་རྒྱུན་འཛག་པར་བསམ། སྣ་ཚོགས་རྡོ་རྗེའི་ལྟེ་བའི་ཧཱུྃ་ལས་འོད་ཟེར་སྟེང་དུ་འཕྲོས་པས་ཕྱོགས་
བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་རང་བཞིན་ཐོད་པ་བདུད་རྩིས་གང་བ་དཔག་ཏུ་མེད་པ་སྤྱན་དྲངས་ལ་མདུན་གྱི་ཐོད་པ་ལ་ཐོད་པ་ཐིམ།
བདུད་རྩི་ལ་བདུད་རྩི་ཐིམ་སྟེ་ཡེ་ཤེས་ཀྱི་བདུད་རྩི་དང་གཉིས་སུ་མེད་པར་བསམ། སྣ་ཚོགས་རྡོ་རྗེ་ཟླ་བ་ཨོ་དང་བཅས་པ་ལྷུང་བས་གཉིས་སུ་མེད་པར་གྱུར་ནས་ཁ་དོག་དང་དྲི་

 ༄༅། །དང་རོ་དང་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྃ་ཧ་ཧོ་ཧྲིཿཡང་ཡང་བརྗོད་པས་བྱིན་གྱིས་བརླབས་ནས། གཡོན་པའི་མཐེབ་སྲིན་སྦྱར་བས་གཡོན་སྐོར་དུ་ཆོས་འབྱུང་བྲི་བའི་ཚུལ་ལན་གསུམ་
བྱས་ལ། དབུས་ནས་བླངས་ཏེ་ལྕེ་ལ་བཞག །ངག་ཏུ། ཤྲཱི་ཧེ་རུ་ཀ་ཨ་ཧཾ། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད། །རུ་ནི་ཚོགས་དང་བྲལ་བ་སྟེ། །ཀ་ནི་
གང་དུའང་མི་གནས་པའོ། །ཞེས་བརྗོད་པ་ནི་ངག་སྔགས་སུ་བྱིན་གྱིས་བརླབས་པ་གསུང་གི་དགའ་བའོ། །རང་གི་སྙིང་གར་ཨ་དཀར་པོ་རྣམ་པར་མི་རྟོག་པའི་ཡེ་ཤེས་ལས་བྱུང་བའི་ཟླ་བའི་
དཀྱིལ་འཁོར་དག་པ་འཇིག་རྟེན་པའི་ཡེ་ཤེས་ཀྱི་ངོ་བོའི་སྟེང་དུ་གཟུང་འཛིན་དང་བྲལ་བའི་སེམས་ཧཱུཾ་དུ་གྱུར་པའི་ཞབས་ཀྱུ་བྱ་བ་གྲུབ་པ། ཁོག་པ་སོ་སོར་རྟོག་པ། མགོ་
བོ་མཉམ་པ་ཉིད། ཟླ་ཚེས་མེ་ལོང་ལྟ་བུ། ཐིག་ལེ་ཆོས་ཀྱི་དབྱིངས་ཀྱི་ཡེ་ཤེས་སུ་བསམས་པ་ནི་སེམས་ཡེ་ཤེས་ལྔར་བྱིན་གྱིས་བརླབས་པ་ཐུགས་ཀྱི་དགའ་བའོ། །དེ་ནས་རང་གི་སྙིང་གའི་ཧཱུྃ་ལས་
འོད་ཟེར་སྔོན་པོ་བྱུང་སྟེ་རྩ་བའི་ཞལ་སྔོན་པོ་ནས་ཕར་སོང་། དང་པོར་ཤར་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ཁྱབ། དེ་ནས་ཕྱོགས་བཅུའི་ཁམས་གསུམ་གྱི་

གནས་ཐམས་ཅད་ཁྱབ་སྟེ། འགྲོ་བ་རིགས་དྲུག་དང་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་པར་བསྒོམས་ལ། སླར་འོད་
ཟེར་ཧཱུྃ་ལ་ཐིམ་པར་བསམ་སྟེ་ཐུགས་ཀྱི་བྱིན་གྱིས་བརླབས་པའོ། །ངག་ཏུ་སུ་ཁེ་བྷ་ཝནྟ་༣ཞེས་བརྗོད་དེ་གསུང་གི་བྱིན་གྱིས་བརླབས་པའོ། །ལུས་ཀྱིས་གཡོན་པའི་སྡིགས་མཛུབ་ཕྱོགས་བཅུར་བསྐོར་ཞིང་སེ་གོལ་བརྡབས་ཏེ་སྐུའི་བྱིན་གྱིས་
བརླབས་པའོ། །ཡང་སྙིང་གའི་ཧཱུྃ་ལས་འོད་ཟེར་ལྗང་གུ་བྱུང་སྟེ་གཡོན་ཞལ་ལྗང་གུ་ནས་ཕར་སོང་། དང་པོར་བྱང་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ཁྱབ། དེ་ནས་
ཕྱོགས་བཅུའི་ཁམས་གསུམ་གྱི་གནས་ཐམས་ཅད་ཁྱབ་སྟེ། འགྲོ་བ་རིགས་དྲུག་དང་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་
དང་བྲལ་བར་གྱུར་པར་བསམས་ལ་སླར་འོད་ཟེར་ཧཱུྃ་ལ་ཐིམ་ཞེས་དང་སུ་ཁེ་བྷ་ཝནྟ་༣ཞེས་བརྗོད་ཅིང་གཡོན་པའི་སྡིགས་མཛུབ་བསྐོར་ཞིང་སེ་གོལ་འོག་མ་གཉིས་ལའང་འདྲའོ། །ཡང་སྙིང་གའི་ཧཱུྃ་ལས་འོད་ཟེར་དམར་
པོ་བྱུང་སྟེ་རྒྱབ་ཞལ་དམར་པོ་ནས་ཕར་སོང་། དང་པོར་ནུབ་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ཁྱབ། དེ་ནས་ཕྱོགས་བཅུའི་ཁམས་གསུམ་གྱི་གནས་ཐམས་ཅད་

༄༅། །ཁྱབ་སྟེ། འགྲོ་བ་རིགས་དྲུག་དང་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་ལྡན་པའི་དགའ་བ་ཁྱད་པར་ཅན་དང་།
ལྡན་པར་གྱུར་པར་བསམས་པ་སོགས་འདྲའོ། །ཡང་སྙིང་གའི་ཧཱུྃ་ལས་འོད་ཟེར་སེར་པོ་བྱུང་སྟེ་གཡས་ཞལ་སེར་པོ་ནས་ཕར་སོང་། དང་པོར་ལྷོ་ཕྱོགས་ཀྱི་འཇིག་རྟེན་གྱི་ཁམས་
ཐམས་ཅད་ཁྱབ། དེ་ནས་ཕྱོགས་བཅུའི་ཁམས་གསུམ་གྱི་གནས་ཐམས་ཅད་ཁྱབ་སྟེ། འགྲོ་བ་རིགས་དྲུག་དང་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་ཉེ་རིང་
ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་པར་བསམས་པ་སོགས་འདྲ་ཞིང་། ༣ སྔགས་དང་ཕྱག་རྒྱ་རྣམས་ནི་ལན་གསུམ་གསུམ་བྱའོ། །གཉིས་པ་ནི། སླར་ཡང་ཐུགས་ཀའི་ཧཱུྃ་ལས་
འོད་འཕྲོས་པས་བདག་གི་ལུས་ཐམས་ཅད་གང་བས་བདག་ཉིད་ཀྱི་ཚེ་ཐོག་མ་མེད་པ་ནས་བསགས་པའི་སྡིག་པ་ཐམས་ཅད་དག་པར་བསྒོམས་པ་ནི་བདག་གི་གཞི་སྦྱང་བ་ཡིན་ལ། དེ་ནས་
འོད་ཟེར་རྣམས་བ་སྤུའི་བུ་ག་ནས་ཕྱིར་འཕྲོས་པས་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་བག་ཆགས་དང་བཅས་པ་སྦྱངས་པར་བསྒོམས་པ་ནི་གཞན་གྱི་གཞི་སྦྱང་བ་ཡིན་ལ། དེ་ནས་

ཐམས་ཅད་ཀྱང་འཁོར་ལོ་བདེ་མཆོག་ཏུ་གྱུར་པར་བསྒོམས་པ་ནི་སྔོན་ལ་གཞན་གྱི་གཞི་བསྒྱུར་བའོ། །དེ་ནས་བདག་གི་གཞི་བསྒྱུར་བ་ནི། དེ་རྣམས་འོད་ཟེར་གྱི་རྣམ་པར་བསྡུས་ནས་བདག་གི་བ་སྤུའི་བུ་ག་ནས་
ཞུགས་པས། རང་གི་གཟུགས་ཀྱི་ཕུང་པོ་རྣམ་པར་སྣང་མཛད། ཚོར་བ་རྡོ་རྗེ་ཉི་མ། འདུ་ཤེས་པདྨ་གར་གྱི་དབང་ཕྱུག །འདུ་བྱེད་རྡོ་རྗེ་རྒྱལ་པོ། རྣམ་པར་ཤེས་
པ་རྡོ་རྗེ་སེམས་དཔའ། དེ་བཞིན་གཤེགས་པ་ཐམས་ཅད་ཀྱི་བདག་ཉིད་དུ་གྱུར་པ་ནི་དཔལ་ཧེ་རུ་ཀ །མིག་གཏི་མུག་རྡོ་རྗེ། རྣ་བ་ཞེ་སྡང་རྡོ་རྗེ། སྣ་སེར་སྣ་རྡོ་རྗེ།
ཁ་འདོད་ཆགས་རྡོ་རྗེ། ལུས་ཕྲག་དོག་རྡོ་རྗེ། སྐྱེ་མཆེད་ཐམས་ཅད་དབང་ཕྱུག་རྡོ་རྗེ། སའི་ཁམས་ལྟུང་བར་བྱེད་མ། ཆུའི་ཁམས་གསོད་པར་བྱེད་མ། མེའི་
ཁམས་འགུགས་པར་བྱེད་མ། རླུང་གི་ཁམས་གར་གྱི་དབང་ཕྱུག་མ། ནམ་མཁའི་ཁམས་པདྨ་དྲ་བ་ཅན་དུ་གྱུར་པར་བསམ་མོ། །གསུམ་པ་ལ་བཅུ་གསུམ་ལས་དང་པོ་ཕྱག་འཚལ་བ་ནི།
སླར་ཡང་སྙིང་གའི་ཧཱུྃ་ལས་འོད་ཟེར་འཕྲོས་པས་མདུན་གྱི་ནམ་མཁར་སྟེང་གི་ཆ་ལ་རྩ་བའི་བླ་མ་རྡོ་རྗེ་ཆོས་ཀྱི་རྣམ་པ་ཅན་སྐུ་མདོག་དམར་པོ་རྡོ་རྗེ་དང་དྲིལ་བུ་འཛིན་པ་ལ་ཕྱག་།

༄༅། །ན་རྡོ་རྗེ་ལ་སོགས་པ་བརྒྱུད་པའི་བླ་མ་ཐམས་ཅད་ཀྱིས་བསྐོར་བ་དང་། འོག་གི་ཆ་ལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་ཨོཾ་བཛྲ་ས་མཱ་།
ཞེས་པས་སྤྱན་དྲངས་སོ། །དེ་ནས་ན་མོ་གུ་རུ་བྷྱཞེས་པས་བླ་མ་དང་། ན་མཿ ཤྲཱིཙཀྲ་སམྦ་ར་མཎྜ་ལེ་བྷྱཞེས་པས་དཀྱིལ་འཁོར་ལ་ཕྱག་བྱའོ། །གཉིས་པ་མཆོད་པ་འབུལ་བ་ནི། ཨོཾ་སརྦ་ཏ་ཐཱ་ག་ཏ་ཤྲཱི་
ཙཀྲ་སམྦ་ར་མཎྜ་ལ་ས་པ་རི་ཝཱ་ར་ཨབྷཾ་པྲ་ཏིཙྪ་སྭཱ་ཧཱས་མཆོད་ཡོན་དབུལ། དེ་བཞིན་དུ་པཱདྱཾཔྲ་ཏིཙྪ་སྭཱ་ཧཱས་ཞབས་བསིལ། བཛྲ་པུཤྤེ་ཨཱཧཱུྃ་གིས་མེ་ཏོག །བཛྲ་དྷུ་པེ་ཨཱཿཧཱུྃ་གིས་བདུག་སྤོས། བཛྲ་
ཨཱ་ལོ་ཀེ་ཨཱཧཱུྃ་གིས་མར་མེ། བཛྲ་གནྡྷེ་ཨཱཿཧཱུྃ་གིས་དྲི་ཆབ། བཛྲ་ནཻ་ཝི་དྱེ་ཨཱཿཧཱུྃ་གིས་ཞལ་ཟས། བཛྲ་ཤབྡ་ཨཱཿཧཱུྃ་གིས་རོལ་མོ་དབུལ་ལོ། །དེ་ནས་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་
ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་
རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་

སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་
དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ།
ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ།
སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་
གཉིས་བརྡབ་པར་བྱའོ། །གསུམ་པ་སྡིག་པ་བཤགས་པ་ནི། བདག་གི་ཚེ་ཐོག་མ་མེད་པ་ནས་འདོད་ཆགས་དང་། ཞེ་སྡང་དང་། གཏི་མུག་གི་དབང་གིས་ལུས་དང་ངག་དང་ཡིད་ཀྱི་སྒོ་
ནས་སྡིག་པའི་ལས་བགྱིས་པ་དང་། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བ་དེ་དག་ཐམས་ཅད་བླ་མ་དང་དཀྱིལ་འཁོར་གྱི་སྤྱན་སྔར་སོ་སོར་བཤགས་

༄༅། །ཤིང་ཡང་མི་བགྱིད་དོ། །བཞི་པ་སྐྱབས་སུ་འགྲོ་བ་ནི། བདག་མིང་འདི་ཞེས་བགྱི་བས་དུས་འདི་ནས་བཟུང་སྟེ་ཇི་སྲིད་འཁོར་ལོ་བདེ་མཆོག་གི་གོ་འཕང་མ་ཐོབ་ཀྱི་
བར་དུ་སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ལྔ་པ་སྡོམ་པ་གཟུང་བ་ནི། བདག་གིས་དཔལ་འཁོར་ལོ་བདེ་མཆོག་
གི་དམ་ཚིག་དང་སྡོམ་པའི་ཚོགས་ཐམས་ཅད་བླང་ཞིང་བསྐྱང་བར་བགྱིའོ། །དྲུག་པ་རྗེས་སུ་ཡི་རང་བ་ནི། སོ་སོ་སྐྱེ་བོ་དང་། འཕགས་པ་ཉན་ཐོས་དང་། རང་སངས་རྒྱས་
དང་༑ བྱང་ཆུབ་སེམས་དཔའ་དང་། བླ་ན་མེད་པར་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི་དགེ་བའི་རྩ་བ་ཐམས་ཅད་ལ་དགའ་ཞིང་རྗེས་སུ་ཡི་རང་བར
བགྱིའོ༑ །བདུན་པ་སེམས་བསྐྱེད་པ་ནི། བདག་གིས་སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ། །མ་གྲོལ་བ་རྣམས་གྲོལ་བར་བགྱིའོ། །དབུགས་མ་ཕྱུང་བ་རྣམས་
དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །བརྒྱད་པ་ཆོས་ཀྱི་འཁོར་ལོ་བསྐོར་བར་བསྐུལ་བ་ནི། ཕྱོགས་བཅུའི་

དེ་བཞིན་གཤེགས་པ་ཆོས་ཀྱི་འཁོར་ལོ་བསྐོར་བར་མི་མཛད་པ་དེ་དག་ཐམས་ཅད་ལ་ཆོས་ཀྱི་འཁོར་ལོ་བསྐོར་བའི་ཕྱིར་བསྐུལ་བར་བགྱིའོ། །དགུ་པ་མྱ་ངན་ལས་མི་འདའ་བར་གསོལ་
བ་གདབ་པ་ནི། ཕྱོགས་བཅུའི་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་བཞེད་པ་དེ་དག་ཐམས་ཅད་ལ་མྱ་ངན་ལས་མི་འདའ་བར་གསོལ་བ་འདེབས་སོ། །བཅུ་པ་
ལམ་ལ་གནས་པ་ནི། བདག་གིས་དཔལ་འཁོར་ལོ་བདེ་མཆོག་གི་ལམ་རིམ་པ་གཉིས་ལ་ཡང་དག་པར་གནས་པར་བགྱིའོ། །བཅུ་གཅིག་པ་དགེ་བའི་རྩ་བ་བསྔོ་བ་ནི། བདག་གིས་དེ་ལྟར་
བགྱིས་པའི་དགེ་བའི་རྩ་བ་དེ་དག་གིས་བདག་དང་སེམས་ཅན་ཐམས་ཅད་ཀྱིས་འཁོར་ལོ་བདེ་མཆོག་གི་གོ་འཕང་མྱུར་དུ་ཐོབ་པར་གྱུར་ཅིག །བཅུ་གཉིས་པ་གནང་བ་ནོད་པ་ནི།
ཚོགས་ཞིང་དེ་དག་གི་ཞལ་ནས་རིགས་ཀྱི་བུ་ཁྱོད་ཀྱི་གནས་པ་འདི་ནི་ལེགས་པར་གནས་པ་ཡིན་གྱི། གནས་པ་འདིས་གནས་ན་མཆོག་འགྲུབ་པར་འགྱུར་རོ་ཞེས་གསུང་བར་བསམ་
མོ༑ །བཅུ་གསུམ་པ་གཤེགས་སུ་གསོལ་བ་ནི། ཨོཾ་བཛྲ་པུཥྤེ་ཨཱཧཱུྃ་ཞེས་སོགས་མཆོད་པ་ལྔས་མཆོད་ལ། ཨོ་བཛྲ་མུཞེས་པས་གཤེགས་སུ་གསོལ། བཞི་པ་ལ་གསུམ་སྟེ། ས་ཕྱོགས་བགེགས་དང་བྲལ་བར་བྱ་བ། སྲུང་བའི་

༄༅། །འཁོར་ལོ་བརྟན་པར་བྱ་བ། བགེགས་ཚར་གཅད་པའོ། །དང་པོ་ནི། རང་གི་སྙིང་གའི་ཧཱུྃ་ལས་ཤར་དུ་ཁྭ་གདོང་མ་སྔོན་མོ། སྟེང་དུ་ཁཎྜ་རོ་ཧྭ་དམར་མོ། བྱང་དུ་འུག་
གདོང་མ་ལྗང་གུ། ནུབ་ཏུ་ཁྱི་གདོང་མ་དམར་མོ། འོག་ཏུ་ཁཎྜ་རོ་ཧཱ་དམར་མོ། ལྷོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་བ།
ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་
གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་བཞིའི་གཡས་ཌ་མ་རུ་དང་གྲི་གུག །གཡོན་ཁ་ཊྭཱཾ་ག་དང་ཐོད་པ་འཛིན་པ། དྲག་མོ་ཤིན་ཏུ་ཁྲོས་པའི་གཟུགས་ཅན་
རྣམས་སྤྲོས་ཏེ་བགེགས་ཚར་གཅོད་པའི་ལས་མཛད་པར་བསམས་ལ། ལུས་ཀྱིས་གཡོན་པའི་སྡིགས་མཛུབ་ཕྱོགས་བཅུར་བསྐོར་ཞིང་ཕྱོགས་དེ་དང་དེར་སེ་གོལ་བརྡབ་སྟེ། དེ་ཡང་ཨོ་སུམྦྷ་ཞེས་པས་ཤར་དང་། ནི་
སུམྦྷ་ཧཱུྃ་ཧཱུྃ་ཕཊ་ཞེས་པས་སྟེང་དང་། ཨོ་གྲིཧྣ་གྲིཧྣ་ཧུཾ་ཧཱུྃ་ཕཊ་ཞེས་པས་བྱང་དང་། ༀ་གྲིཧྣཱ་པ་ཡ་ཞེས་པས་ནུབ་དང་། གྲིནྟཱ་པ་ཡ་ཧུྃ་ཧཱུྃ་ཕཊ་ཅེས་པས་འོག་དང་། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧུྃ་

ཧཱུྃ་ཕཊ་ཅེས་པས་ལྷོར་སེ་གོལ་བརྡབ། དེ་བཞིན་དུ་ཤར་ལྷོར་ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ལྷོ་ནུབ་ཏུ་ཨོ་གྲིཧྣ་གྲིནྡྷ་ཧཱུྃ་ཧཱུྃ་ཕཊ། ནུབ་བྱང་དུ་ཨོཾ་གྲིཧཱ་པ་ཡ་གྲིཧྣཱ་པ་ཡ་ཧཱུྃ་ཧཱུྃ་ཕཊ། བྱང་ཤར་དུ་ཨོཾ་ཨཱ་ན་
ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ་ཅེས་བརྗོད་ཅིང་སེ་གོལ་བརྡབས་ཏེ། སེམས་ཀྱིས་ཕོ་ཉ་སྤྲོ་བ་དང་ངག་ཏུ་སྔགས་བརྗོད་པ་དང་ལུས་ཀྱིས་སེ་གོལ་བརྡབས་པ་གསུམ་དུས་མཉམ་པར་བྱའོ། གཉིས་པ་ནི། ས་ཕྱོགས་དེར་
རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཤར་གྱི་ར་སྤྲོ་བ། ལྷོ་སེར་བ། ནུབ་དམར། བྱང་ལྗང་བ། ལྟེ་བ་ལ་ཧཱུཾ་གིས་མཚན་པ་ལས་འོད་ཟེར་
འཕྲོས་པས། འོག་ཐམས་ཅད་རྡོ་རྗེའི་ས་གཞིར་གྱུར་པར་བསྒོམས་ལ་ངག་ཏུ། ཨོ་མེ་དི་ནི་བཛྲཱི་བྷ་ཝ་བནྡྷ་ཧཱུྃ་ཧཱུྃ་ཕཊ་ཅེས་པས་བྱིན་གྱིས་བརླབ། ཡང་འོད་ཟེར་ཁོར་ཡུག་ཏུ་འཕྲོས་པས་རྡོ་
རྗེ་ནག་པོ་གདེངས་པ་འགྲེང་བུར་གྱུར་པའི་ར་བ་དང་། རྡོ་རྗེ་ཕྲེད་ལ་སོང་བའི་དྲ་བར་གྱུར་པར་བསྒོམས་ལ་ངག་ཏུ། ཨོཾ་བཛྲ་པྲཱ་ཀཱ་ར་ཧཱུྃ་བྃ་ཧཱུྃ་ཞེས་པས་བྱིན་གྱིས་བརླབ། ཡང་འོད་ཟེར་
སྟེང་དུ་འཕྲོས་པས་རྡོ་རྗེའི་ར་བ་དང་དྲ་བའི་ནང་དུ་རྡོ་རྗེའི་གུར་དུ་གྱུར་པར་བསྒོམས་ལ་ངག་ཏུ། ཨོཾ་བཛྲ་པཉྫར་ཧཱུཾ་ཡཾ་ཧཱུཾ་ཞེས་༣པས་བྱིན་གྱིས་བརླབ། ཡང་དེའི་འོག་ཏུ་རྡོ་རྗེའི་བླ་རེར་གྱུར་།

༄༅། །པར་བསྒོམས་ལ་ངག་ཏུ། ཨོཾ་བཛྲ་བི་ཏཱ་ན་ཧཱུྃ་ཁཾ་ཧཱུྃ་ཞེས་༣པས་བྱིན་གྱིས་བརླབ། ཡང་འོད་ཟེར་ཕྱིར་འཕྲོས་པས་དེ་དག་གི་ཕྱི་རོལ་དུ་མདའི་དྲ་བ་མདེ་རྩེ་བསྣོལ་བ་ཕྱིར་བསྟན་
པ་སྲིད་པའི་རྩེ་མོ་ལ་ཐུག་པར་གྱུར་པར་བསྒོམས་ལ་ངག་ཏུ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ་ཞེས་༣པས་བྱིན་གྱིས་བརླབ། ཡང་འོད་ཟེར་ཕྱིར་འཕྲོས་པས་དེ་དག་གི་ཕྱི་རོལ་དུ་བསྐལ་པའི་མེ་ལྟ་
བུའི་མེ་རི་རབ་ཏུ་འབར་བར་གྱུར་པར་བསྒོམས་ལ་ངག་ཏུ། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་རྃ་ཧཱུྃ་ཞེས་༣པས་བྱིན་གྱིས་བརླབས་ཏེ། སྔགས་དེ་དག་ལན་གསུམ་གསུམ་བརྗོད་ཅིང་། དེའི་ཚེ་གཡོན་པའི་སྡིགས་མཛུབ་
ཕྱོགས་བཅུར་བསྐོར་ནས་སེ་གོལ་བརྡབ་པར་བྱའོ། །གསུམ་པ་ནི། སྔར་གྱི་ཕོ་ཉ་རྣམས་ཀྱིས་བགེགས་ཁ་ཅིག་ནི་སྐྱབས་སུ་འགྲོ་བ་དང་བྱང་ཆུབ་ཀྱི་སེམས་ལ་བཀོད། ནག་པོའི་རིགས་ཁ་
ཅིག་བསྒྲལ་ཏེ་བདེ་བ་ཅན་ལ་སོགས་པའི་ཞིང་དུ་གནས་སྤར། བགེགས་ཀྱི་གཙོ་བོ་ཕྱོགས་སྐྱོང་བཅུ་ནི་བཀུག་སྟེ་འོངས་ནས་མེ་རིའི་ནང་རྡོ་རྗེའི་ར་བའི་ཕྱི་རོལ། མདའི་
དྲ་བའི་འོག་ན་འོབས་ཀྱི་ཁ་ཁྱེར་ལ་བཀོད་པར་བསམས་ལ། བདག་གི་སྙིང་ག་ནས་ཕུར་བུ་བཅུ་སྤྲོས་ཏེ། ཕོ་ཉ་རྣམས་ཀྱི་ལག་ཏུ་གཏད་པས་ཕྱོགས་སྐྱོང་བཅུའི་སྤྱི་བོར་བཏབ་

པར་བསམས་ལ་ངག་ཏུ། ཨོཾ་གྷ་གྷ་གྷཱ་ཏ་ཡ་གྷ་ཏ་ཡ། སརྦ་དུཥྚཱན་ཕཊ་ཕཊ། ཀཱི་ལ་ཡ་ཀཱི་ལ་ཡ། སརྦ་པཱ་པཾ་ཧཱུཾ་ཕཊ། བཛྲ་ཀཱི་ལ་ཡ་བཛྲ་དྷཱ་ར་ཨཱཛྙཱ་པ་ཡ་ཏི་སརྦ་བིགྷྣཱན་ཀཱ་ཡ་
ཝཱཀྱི་ཏྟ་བཛྲ་ཀཱི་ལ་ཡ་ཧཱུྃ་ཕཊ་ཅེས་བརྗོད་དེ་ལུས་ཀྱིས་ཕུར་བུ་བསྒྲིལ་བའི་ཚུལ་བྱ། ཡང་བདག་གི་སྙིང་ག་ནས་ཐོ་བ་བཅུ་སྤྲོས་ཏེ་ཕོ་ཉ་རྣམས་ཀྱི་ལག་པ་གཡས་པར་གཏད་པར་བསམས་ལ་ངག་ཏུ།
ཨོཾ་བཛྲ་མུངྒ་ར་བཛྲ་ཀཱི་ལ་ཡ་ཨཱ་ཀོ་ཊ་ཡ་ཧཱུྃ་ཕཊ། ཅེས་བརྗོད་དེ་ཕུར་བུས་སྤྱི་བོ་ནས་བརྡུངས་པར་བསམ། དེ་ནས་དེ་དག་གི་རྣམ་པར་ཤེས་པ་མི་བསྐྱོད་པའི་ཞིང་དུ་སྐྱེ་བར་གྱུར་ཅིག་ཅེས་བརྗོད་དེ་
རོ་རྣམས་འོབས་ཀྱི་ནང་དུ་བསྒྱུར་བར་བསམ་མོ། །དེ་ནས་ཕོ་ཉ་རྣམས་ལས་རང་དང་འདྲ་བའི་སྤྲུལ་པ་དཔག་ཏུ་མེད་པ་སྤྲུལ་ཏེ་མཚོན་ཆ་སྣ་ཚོགས་ཐོགས་ནས་རྡོ་རྗེའི་དྲ་མིག་ནས་རོ་སྟོད་
འཐོན་ཏེ། སྒྲུབ་པ་པོས་ཇི་སྲིད་བྱང་ཆུབ་མ་ཐོབ་ཀྱི་བར་དུ་བར་ཆད་བསྲུང་བའི་ལས་མཛད་པར་གྱུར། ཅེས་བརྗོད་ཅིང་བསམ་མོ། །གཉིས་པ་དོན་ཆེན་པོ་ཡེ་ཤེས་ཀྱི་ཚོགས་ནི་ཕྱི་ནང་གི་ཆོས་
ཐམས་ཅད་སྒྱུ་མ་ཙམ་དུ་བསྒོམས་ལ། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷ་ཝ་ཤུདྡྷོ྅ཧཾ། ཞེས་པས་བྱིན་གྱིས་བརླབ། སྒྱུ་མ་ཡང་མི་དམིགས་ཏེ་སྟོང་པ་ཉིད་དུ་བསྒོམས་ནས། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་

༄༅། །ཀོ྅ཧཾ། ཞེས་པས་བྱིན་གྱིས་བརླབ་བོ། །གཉིས་པ་དངོས་གཞི་ལ་གཉིས་ཏེ། བདག་ཉིད་སངས་རྒྱས་སུ་བསྐྱེད་པ་དང་། དེ་ལ་མཆོད་པའོ། །དང་པོ་ལ་བཞི་སྟེ། དམ་ཚིག་སེམས་དཔའ་བསྐྱེད་པ། ཡེ་ཤེས་
ཀྱི་འཁོར་ལོ་དགུག་གཞུག་བྱ་བ། གོ་ཆ་བཅིང་བ། དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པའོ། །དང་པོ་ལ་གཉིས་ཏེ། ཕྱིའི་དཀྱིལ་འཁོར་དག་པ་དང་བཅས་པ་བསྒོམ་པ། ལུས་ཀྱི་དཀྱིལ་འཁོར་སྔགས་ཀྱིས་བྱིན་གྱིས་བརླབས་
པ་དང་བཅས་པ་བསྒོམ་པའོ། །དང་པོ་ནི། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་
གསུམ་དམར་པོ་འབར་བས་མཚན་པ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་གྲུ་བཞི་སེར་
པོ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུྃ་ལས་རིའི་རྒྱལ་པོ་རི་རབ་ཤར་ཤེལ། ལྷོ་བཻཌཱུརྱ། ནུབ་པདྨ་རཱ་ག །བྱང་གསེར་གྱི་རང་བཞིན་ཅན། གྲུ་
བཞི་པ་ཅོག་བརྒྱད་དང་ལྡན་པ། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཤར་སྔོ། ལྷོ་སེར། ནུབ་དམར། བྱང་ལྗང་བའི་སྟེང་དུ་པཾ་ལས་སྣ་ཚོགས་པདྨ་འདབ་མ་བརྒྱད་

པའི་དབུས་སུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་གཡོན་སྐོར་གྱིས་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ
ཕྲག་གཉིས་བརྗོད། ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས་སུ་མོས་པ་བྱའོ། །དེའི་སྟེང་དུ་དཔེ་བྱད་བཟང་པོ་བརྒྱད་ཅུའི་ངོ་བོ་གཡས་སྐོར་གྱིས། ཀ་ཁ་ག་
གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧཀྵ། ཡ་ར་ལ་ཝ་ཌ་ལྷ། ཕྲག་གཉིས་བརྗོད། ཞུ་བ་ལས་བྱུང་བའི་
ཉི་མའི་དཀྱིལ་འཁོར་མཉམ་པ་ཉིད་ཀྱི་ཡེ་ཤེས་སུ་མོས་པ་བྱའོ། །དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས་སུ་མོས་པ་བྱ། ཉི་མའི་སྟེང་མཐོ་གང་ཙམ་གྱི་ནམ་མཁའ་
ལ་ཐ་མལ་པའི་ལུས་ངག་ཡིད་གསུམ་གྱི་ངོ་བོ་ཨོཽཾ་ཨཱཧཱུྃ་ཡུམ་གྱི་མཁའ་རྣམ་པར་དག་པའི་ངོ་བོ་པདྨ། ཡབ་ཀྱི་བྱང་ཆུབ་ཀྱི་སེམས་ཀྱི་ངོ་བོ་ཟླ་བ། སེམས་ཀྱི་རང་བཞིན་འོད་
གསལ་བའི་ངོ་བོ་ཧཱུྃ་ཡིག་རྣམས་སྟེང་ནས་སྟེང་དུ་བརྩེགས་པའི་ཨོ་ཨཱལ་ཐིམ། ཨཱཧཱུྃ་ལ་ཐིམ། ཧཱུཾ་པདྨ་ལ་ཐིམ། པདྨ་ཟླ་བ་ལ་ཐིམ། ཟླ་བ་ཧཱུྃ་གི་ཞབས་ཀྱུ་ལ་ཐིམ། །

༄༅། །ཞབས་ཀྱུ་ཁོག་པ་ལ་ཐིམ། ཁོག་པ་མགོ་བོ་ལ་ཐིམ། མགོ་བོ་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ། ཐིག་ལེ་ནཱ་ད་ལ་ཐིམ། ནཱ་ད་དམར་སྐྱ་
ཤིན་ཏུ་ཕྲ་ཞིང་བརྗིད་པ་ཀ་ར་ཀ་ར་ལ་སོགས་པའི་སྔགས་ཀྱི་སྒྲ་སྒྲོགས་པ། འཁྱོག་ཅིང་འཁྱོག་ཅིང་མྱུར་དུ་འབབ་པ་ནི་སྒྲ་ཡིན་ལ། དེས་ཉི་མའི་དཀྱིལ་འཁོར་ཕུག་ནས་ཧཱུྃ་
གི་ཡི་གེའི་ཚུལ་ལ་ཐིམ་པའི་རྐྱེན་གྱིས་ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་བ་ནན་ཏན་གྱི་ཡེ་ཤེས་སུ་མོས་པ་བྱ། དེ་ལས་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་རྟེན་
དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་ཅིག་ཅར་དུ་གྱུར་པར་བསྒོམས་ཤིང་རིམ་གྱིས་གསལ་གདབ་པར་བྱ་སྟེ། དེ་ཡང་གཙོ་བོ་ནས་དུར་ཁྲོད་ཀྱི་བར་ཕར་རིམ་པ་བཞིན་གསལ་གདབ་ཀྱང་ཆོག་ལ།
འདིའི་ཐོག་མར་རྟེན་གསལ་གདབ་པ་ནི། རི་རབ་ཀྱི་སྟེང་སྲུང་བའི་འཁོར་ལོའི་ནང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ། ནང་ནས་རིམ་པ་བཞིན་
ནག་པོ། དཀར་པོ། སེར་པོ། དམར་པོ། ལྗང་གུའི་རྩིག་པ་རིམ་པ་ལྔ་དང་ལྡན་པ། དེའི་སྟེང་དུ་རིན་པོ་ཆེའི་ཕ་གུས་སེར་པོའི་ཁ་ཁྱེར་དང་། དེའི་སྟེང་དུ་

མདའ་ཡབ་ལས་ཟླ་བ་རླུང་གིས་བསྐྱོད་པ་དང་། དྲིལ་བུ་གཡེར་ཁ་དང་བཅས་པའི་དྲ་བ་དང་དྲ་བ་ཕྱེད་པ་འཕྱང་བ། མདའ་ཡབ་ཀྱི་སྟེང་དུ་རིན་པོ་ཆེའི་དྲ་བ་སེང་མའི་པུ་
ཤུས་བསྐོར་བ། ཕྱི་རོལ་འདོད་ཡོན་གྱི་སྣམ་བུ་དམར་པོའི་སྟེང་དུ་ཕྱོགས་རེར་རབ་ཏུ་མཛེས་ཤིང་ཡིད་དུ་འོང་བའི་ལྷ་མོ་བཞིས་མཆོད་རྫས་དཔག་ཏུ་མེད་པ་ཐོགས་ནས་
མཆོད་པ་བྱེད་པ། སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་པའི་སྟེང་དུ་ཆོས་ཀྱི་འཁོར་ལོ་དང་། རི་དགས་དང༌། གདུགས་དང་
ལྡན་པ། གཞན་ཡང་རྔ་ཡབ་ནོར་བུའི་ཡུ་བ་ཅན་དང་། རིན་པོ་ཆེ་དང་། མེ་ཏོག་གི་ཕྲེང་བ་དང་། གོས་དང་འཕན་ལ་སོགས་པའི་རྒྱན་རྣམས་ཀྱིས་མཛེས་པར་བྱས་
པ༑ ནང་གི་ལྷ་སྣམ་ཤར་སྔོ། བྱང་ལྗང་། ནུབ་དམར། ལྷོ་སེར་བ། མཚམས་བཞིར་སྨན་དང་བཅུད་སྣ་ཚོགས་དང་བདུད་རྩིས་གང་ཞིང་ལྷ་རྫས་ཀྱི་གོས་ཀྱིས་
མགུལ་པ་གཡོགས་པ། མེ་ཏོག་དང་འབྲས་བུས་སྤུད་པའི་དཔག་བསམ་གྱི་ཤིང་གིས་ཁ་བརྒྱན་པའི་རིན་པོ་ཆེའི་བུམ་པ་གཉིས་གཉིས་ཏེ་བརྒྱད་དང་ལྡན་པའི་སྟེང་ཐོག་སྐུ་

༄༅། །འཁོར་གྱི་ཀ་བ་ལ་བརྟེན་ནས་ཕུབ་པ། དེའི་ནང་དུ་ཨིནྡྲ་ནཱི་ལའི་ས་གཞི་ལ་འཁོར་ལོ་རིམ་པ་བཞི། མཆོད་རྟེན་ཟླུམ་པོ་བང་རིམ་བཞི་པ་ལྟ་བུའི་ཚུལ་དུ་
གནས་པའི་ཕྱི་རོལ་སྐུའི་འཁོར་ལོ་དཀར་པོ་འཁོར་ལོས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབས་ཅན། བར་པ་གསུང་གི་འཁོར་ལོ་དམར་པོ་
པདྨས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབས་ཅན། ནང་མ་ཐུགས་ཀྱི་འཁོར་ལོ་སྔོན་པོ་རྡོ་རྗེས་མཚན་པའི་ར་བ་དང་། ཀ་བ་དང་།
གདུང་དང་། ཐོག་ཕུབས་ཅན། ལྟེ་བ་བདེ་ཆེན་གྱི་འཁོར་ལོ་པདྨ་འདབ་མ་བརྒྱད་པ་གྲི་གུག་གིས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབས་
དང་བཅས་པའི་སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་པ། དབུས་ཕྱུར་བུར་གྱུར་པའི་རྩེ་མོར་རྡོ་རྗེ་ཕྱེད་པའི་ཏོག་གིས་སྤྲས་པ། དངས་ཤིང་སྒྲིབ་པ་མེད་པ་
འོད་ཟེར་སྣ་ཚོགས་ཀུན་ཏུ་འཁྲུགས་པའོ།། ༈ གཞལ་ཡས་ཁང་གི་ཕྱི་རོལ་དུ་ཤར་དུ་གཏུམ་དྲག །བྱང་དུ་ཚང་ཚིང་འཁྲིགས་པ། ནུབ་ཏུ་འུར་འུར་འབར་བ། ལྷོར་

འཇིགས་སུ་རུང་བ། ཤར་ལྷོར་ནགས་ཚལ་ཕུན་སུམ་ཚོགས་པ། ལྷོ་ནུབ་ཏུ་མུན་པ་མི་བཟད་པ། ནུབ་བྱང་དུ་ཀི་ལི་ཀི་ལའི་སྒྲ་སྒྲོགས་པ། བྱང་ཤར་དུ་ཧ་ཧ་དགོད་
པའི་དུར་ཁྲོད་རྣམས་སུ་རིམ་པ་དེ་ཉིད་ཀྱིས་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། གནོད་སྦྱིན་སེར་པོ་རྟ་ལ་ཞོན་པ་དབྱུག་ཐོ་འཛིན་པ། ཆུ་ལྷ་དཀར་པོ་ཆུ་
སྲིན་ལ་ཞོན་པ་སྦྲུལ་ཞགས་འཛིན་པ། གཤིན་རྗེ་སྔོན་པོ་མ་ཧེ་ལ་ཞོན་པ་བེ་ཅོན་འཛིན་པ། མེ་ལྷ་དམར་པོ་ར་སྐྱེས་ལ་ཞོན་པ་ཕྱག་བཞི་པ་གཡས་གཉིས་ཀྱིས་མཆོད་སྦྱིན་
དང་དབྱུ་གུ་གསུམ་པ། གཡོན་གཉིས་ཀྱིས་བགྲང་ཕྲེང་དང་རིལ་བ་སྤྱི་བླུག་འཛིན་པ། སྲིན་པོ་ནག་པོ་རོ་ལངས་ལ་ཞོན་པ་རལ་གྲི་དང་ཐོད་པ་འཛིན་པ། རླུང་ལྷ་ལྗང་
གུ་ཤ་བ་ལ་ཞོན་པ་བ་དན་འཛིན་པ། དབང་ལྡན་དཀར་པོ་གླང་ལ་ཞོན་པ་རྡོ་རྗེ་རྩེ་གསུམ་འཛིན་པ། ཐམས་ཅད་ཀྱང་རྒྱན་གྱིས་བརྒྱན་ཞིང་རང་དང་འདྲ་བའི་རིག་མས་
གཡོན་ནས་བརྟེན་པ་སྤྱི་བོས་བཅོམ་ལྡན་འདས་ལ་འདུད་པའོ། །དེ་བཞིན་དུ་ཤི་རི་ཤ །ཨ་ཤཱཏྠ། ཨོཾ་ཀ་ལ། ཙུ་ཏ། ཀ་རཀྵ ལ་ཏ་པརྐ་ཏི། པ་རྟི་པ་རྟ། །

༄༅། །བྷ་ཊ་སྟེ་ཤིང་ཆེན་པོ་བརྒྱད་དང་། དེ་རྣམས་ལ་བརྟེན་པའི་སྒོ་མཚམས་མ་རྣམས་ཀྱི་གཟུགས་འཛིན་པའི་དྲག་གཏུམ་སྐྱོང་བ་ལ་སོགས་པའི་ཞིང་སྐྱོང་བརྒྱད་
དང་༑ ནོར་རྒྱས། འཇོག་པོ། སྟོབས་ཀྱི་རྒྱུ། པདྨ། ཧུ་ལུན། རིགས་ལྡན། དུང་སྐྱོང་། པདྨ་ཆེན་པོ་སྟེ་ཀླུ་ཆེན་པོ་བརྒྱད་དང་། སྒྲ་གྲག་པ། རྨུགས་
པ༑ མུན་པ་ཅན། ཀུན་ཏུ་འཁྱིལ་བ། གང་བ། འབབ་པ། དྲག་པོ། འཁྲིགས་པ་སྟེ་སྤྲིན་ཆེན་པོ་བརྒྱད་དང་། གཞན་ཡང་ཆུ་ཆེན་པོ་བརྒྱད། མེ་ཆེན་པོ་
བརྒྱད༑ མཆོད་རྟེན་ཆེན་པོ་བརྒྱད་གནས་ཤིང་། སྤྲུལ་པ་དང་རང་རྒྱུད་པའི་དཔའ་བོ་དང་། རྣལ་འབྱོར་མ་དང་། གྲུབ་པ་དང་། རིག་པ་འཛིན་པ་དང་།
མཁའ་འགྲོ་དང་། མཁའ་འགྲོ་མ་དང་། འདྲེ་དང་། སྲིན་པོ་དང་། གནོད་སྦྱིན་དང་། ཤ་ཟ་དང་། འབྱུང་པོ་དང་། ཅེ་སྤྱང་ལ་སོགས་པས་ཡོངས་སུ་གང་
བའི་དུར་ཁྲོད་ཀྱིས་བསྐོར་བའོ།། ༈ གཞལ་ཡས་ཁང་གི་ནང་དུ་འཁོར་ལོའི་དབུས་སུ་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་རང་ཉིད་འཁོར་ལོ་

བདེ་མཆོག་འབྱུང་བ་བཞི་དག་ཅིང་། ཚད་མེད་པ་བཞི་དང་རྣམ་པར་ཐར་པ་བཞི་དང་ཕྲིན་ལས་བཞིའི་ངོ་བོ་ཞལ་བཞི་པ། རྩ་བའི་ཞལ་སྔོ། གཡོན་ལྗང་། རྒྱབ་
དམར་༑ གཡས་སེར་བ། ཆོས་ཀྱི་དབྱིངས་ལས་མི་འགྱུར་བས་སྐུ་མདོག་སྔོན་པོ། ཁམས་གསུམ་གྱི་སེམས་ཅན་ལ་གཟིགས་ཤིང་། དུས་གསུམ་གྱི་དངོས་པོ་མཁྱེན་
པས་ཞལ་རེ་རེ་ཞིང་སྤྱན་གསུམ་གསུམ་པ། རྟེན་ཅིང་འབྲེལ་པར་འབྱུང་བ་བཅུ་གཉིས་ལུགས་འབྱུང་དང་ལུགས་ལས་བཟློག་པ་ཐུགས་སུ་ཆུད་ཅིང་འཕོ་བ་བཅུ་གཉིས་རྣམ་
པར་དག་པས་ཕྱག་བཅུ་གཉིས། ཡེ་ཤེས་ལྔ་རོ་གཅིག་པས་རྡོ་རྗེ་དང་། སྟོང་པ་ཉིད་ཀྱི་སྒྲ་སྒྲོགས་པས་དྲིལ་བུ་འཛིན་པའི་ཕྱག་དང་པོ་གཉིས་ཀྱིས་ཐབས་དང་ཤེས་རབ་
གཉིས་སུ་མེད་པས་རྡོ་རྗེ་ཕག་མོ་ལ་འཁྱུད་པ། གཏི་མུག་སྤངས་པས་དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། མཆོག་ཏུ་དགའ་བའི་སྒྲས་
སངས་རྒྱས་ཐམས་ཅད་བསྐུལ་བར་མཛད་པས་གཡས་ཀྱི་གསུམ་པ་ན་ཌ་མ་རུ། ཉེས་པ་ཐམས་ཅད་གཅོད་པས་བཞི་པ་ན་དགྲ་སྟ། དངོས་པོ་དང་དངོས་པོ་མེད་པའི་རྣམ་

༄༅། །པར་རྟོག་པ་ཐམས་ཅད་གཅོད་པས་ལྔ་པ་ན་གྲི་གུག །སྲིད་པ་གསུམ་གྱི་ཉེས་པ་འཇོམས་པས་དྲུག་པ་ན་མདུང་རྩེ་གསུམ་པ། བྱང་ཆུབ་ཀྱི་སེམས་བདེ་བ་
ཆེན་པོ་དང་མི་འབྲལ་བས་གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊཾ་ག །བདེ་བ་ཆེན་པོ་སྐྱོང་བས་བཞི་པ་ན་ཁྲག་གིས་གང་བའི་ཐོད་པ། ཡང་དག་པའི་ཡེ་ཤེས་
སེམས་ཅན་གྱི་རྒྱུད་ལ་འཆིང་བས་ལྔ་པ་ན་རྡོ་རྗེའི་ཞགས་པ། རྣམ་པར་རྟོག་པ་ཐམས་ཅད་གཅོད་པས་དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་པ། ཐུགས་རྗེ་
ཆེན་པོས་སེམས་ཅན་གྱི་ཁམས་ལ་བཞུགས་པའི་ཕྱིར་ཞབས་གཡས་ཐབས་ཀྱི་རང་བཞིན་བརྐྱང་བས་མྱ་ངན་ལས་འདས་པའི་མཐའ་དུས་མཚན་མ་དམར་མོ་ཤིན་ཏུ་རིད་པ་གྲི་
གུག་དང་ཐོད་པ་འཛིན་པ་གན་རྐྱལ་དུ་མནན་པ། ཤེས་རབ་ཆེན་པོས་གང་ཟག་དང་ཆོས་སུ་མི་འཛིན་པའི་ཕྱིར་ཞབས་གཡོན་ཤེས་རབ་ཀྱི་རང་བཞིན་བསྐུམ་པས་འཁོར་
བའི་མཐའ་འཇིགས་བྱེད་ནག་པོ་ལག་པ་བཞི་པ་གཡས་ཌ་མ་རུ་དང་གྲི་གུག །གཡོན་ཁ་ཊྭཱཾ་ག་དང་ཐོད་པ་འཛིན་པ་ཁས་བུབ་ཏུ་མནན་པ། ཚོགས་ཡོངས་སུ་རྫོགས་པས་

རལ་པའི་ཐོར་ཚུགས་སྤྱི་བོར་བཅིངས་པའི་རྩེར་དགོས་འདོད་ཐམས་ཅད་ཡིད་བཞིན་དུ་སྩོལ་བས་ཡིད་བཞིན་གྱི་ནོར་བུ་རིན་པོ་ཆེས་བརྒྱན་པ། བྱང་ཆུབ་ཀྱི་སེམས་གོང་ནས་
གོང་དུ་འཕེལ་བས་གཡོན་ན་ཚེས་གཅིག་གི་ཟླ་བ་དང་། ཕྲིན་ལས་སྣ་ཚོགས་པས་སེམས་ཅན་གྱི་དོན་མཛད་པས་མཚོག་མའི་སྟེང་དུ་སྣ་ཚོགས་རྡོ་རྗེས་མཚན་པ། ཡེ་ཤེས་
ལྔའི་ཡོན་ཏན་ཡོངས་སུ་རྒྱས་པས་དབུ་རེ་རེ་ལ་མི་མགོ་སྐམ་པོ་ལྔ་ལྔའི་དབུ་རྒྱན་དང་། ཨཱ་ལི་ཀཱ་ལི་ལྔ་བཅུ་དག་པས་མི་མགོ་རློན་པ་ལྔ་བཅུའི་དོ་ཤལ་ཅན། ལོག་པར་ལྟ་
བ་འཇོམས་པས་ཞལ་རྣམ་པར་འགྱུར་ཞིང་བདུད་བཞི་སྤངས་པས་མཆེ་བ་གཙིགས་པ། རྣ་རྒྱན་བཟོད་པ། མགུལ་རྒྱན་སྦྱིན་པ། གདུ་བུ་ཚུལ་ཁྲིམས། སྐ་རགས་
བརྩོན་འགྲུས། སྤྱི་བོར་རུས་པའི་འཁོར་ལོ་བསམ་གཏན། ཐལ་ཆེན་གྱི་རྒྱུ་དང་མཆོད་ཕྱིར་ཐོགས་ཤེས་རབ་སྟེ་ཕ་རོལ་ཏུ་ཕྱིན་པ་དྲུག་གི་ངོ་བོ་རུས་པའི་རྒྱན་དྲུག །
བདུད་འཇོམས་པ་ལ་དཔའ་ཞིང་གཟུང་འཛིན་སྤངས་པས་སྟག་གི་པགས་པའི་ཤམ་ཐབས་གྲོལ་བ་སྐུ་གསུང་ཐུགས་ཀྱི་ཡོན་ཏན་རྒྱས་ཤིང་ཉོན་མོངས་པས་གཟིར་བའི་གདུལ་བྱ་

༄༅། །རྣམས་རྗེས་སུ་འཛིན་པ་ལ་མཁས་པས། སྒེག་པ་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་སྟེ། །གར་།
དགུའི་ཉམས་དང་ལྡན་པ་ཉིད། །དེའི་པང་ན་ཡུམ་རྡོ་རྗེ་ཕག་མོ་སེམས་ཅན་གྱི་དོན་ལ་རྗེས་སུ་ཆགས་པས་སྐུ་མདོག་དམར་མོ། ཆོས་ཐམས་ཅད་དེ་བཞིན་ཉིད་དུ་རོ་
གཅིག་པས་ཞལ་གཅིག་པ། བདེན་པ་གཉིས་ཐུགས་སུ་ཆུད་པས་ཕྱག་གཉིས་ཀྱི་གཡོན་པས་བདེ་བ་ཆེན་པོ་ཡོངས་སུ་སྐྱོང་བའི་ཐོད་པ་ཁྲག་གིས་གང་བ་འཛིན་པས་ཡབ་ལ་
འཁྱུད་པ། གཡས་པས་རྟོག་པ་ཐམས་ཅད་གཅོད་པའི་ཡེ་ཤེས་ཀྱིས་བདུད་དང་ཉོན་མོངས་པ་ཐམས་ཅད་འཇིགས་པར་བྱེད་པས་རྡོ་རྗེས་མཚན་པའི་གྲི་གུག་དང་བཅས་པའི་
སྡིགས་མཛུབ་ཀྱིས་ཕྱོགས་ཐམས་ཅད་དུ་སྡིགས་པར་བྱེད་པ། ཀུན་ཏུ་འཛིན་པའི་མདུད་པ་གྲོལ་བས་སྐྲ་གྲོལ་བ། ཉོན་མོངས་པའི་སྒྲིབ་གཡོགས་དང་བྲལ་བས་གཅེར་བུ་
སྤྱན་གསུམ་པ། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ་བདུད་ཐམས་ཅད་སྐྲག་པར་བྱེད་པས་བསྐལ་པའི་མེ་ལྟ་

བུའི་གཟི་བརྗིད་ཅན། བདེ་བ་གསོལ་བས་ཁྲག་གསོལ་བ་ལ་དགྱེས་ཤིང་བྷ་ག་ནས་ཁྲག་འཛག་པ། ཐབས་དང་མི་འབྲལ་བས་བྱིན་པ་གཉིས་ཀྱིས་བཅོམ་ལྡན་འདས་ལ་
འཁྱུད་པ། སྣང་བ་དང༌་། ཐབས་དང་། ལྷག་མཐོང་དང་། སྙིང་རྗེ་ཆེན་པོའི་ངོ་བོ་ནི་ཡབ་ཡིན་ལ། སྟོང་པ་དང་། ཤེས་རབ་དང་། ཞི་གནས་དང་། བདེ་
བ་ཆེན་པོའི་ངོ་བོ་ནི་ཡུམ་ཡིན་ཞིང་། ཟུང་དུ་འཇུག་པའི་ཕྱིར་ཀུན་ཏུ་ཁ་སྦྱོར་བ། ཡེ་ཤེས་ཆེན་པོའི་མེས་ཕྱི་ནང་གི་གདོན་ཐམས་ཅད་སྲེག་པར་བྱེད་པས་ཡེ་ཤེས་ཀྱི་མེ་
འབར་བའི་དབུས་ན་བཞུགས་པའོ།། ༈ པདྨའི་འདབ་མ་བཞི་ལ་ཤར་དུ་མཁའ་འགྲོ་མ་སྔོན་མོ། བྱང་དུ་ལཱ་མཱ་ལྗང་གུ། ནུབ་ཏུ་ཁཎྜ་རོ་ཧཱ་དམར་མོ། ལྷོར་
གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ། ཚད་མེད་པ་བཞིའི་རང་བཞིན་གྱི་ཕྱག་བཞིའི་གཡས་ཌ་མ་རུ་དང་གྲི་གུག །གཡོན་ཁ་ཊཾ་ག་དང་
ཐོད་པ་འཛིན་པ། འདི་ནི་རྒྱབ་ཕྱོགས་ནས་ཚུར་བགྲངས་པའི་དབང་དུ་བྱས་པ་སྟེ་མདུན་མ་གཉིས་ན་གྲི་གུག་དང་ཐོད་པ་བཟུང་པའོ། །སྐྲ་གྲོལ་བ་གཅེར་བུ་གཡས་བརྐྱང་བས་བཞུགས་པ་ཕྱག་རྒྱ་ལྔས་བརྒྱན་

༄༅། །པའོ༑ །མཚམས་ཀྱི་འདབ་མ་བཞི་ལ་བདུད་རྩི་ལྔས་ཡོངས་སུ་གང་བའི་བུམ་པའི་སྟེང་ན་ཐོད་པ་གནས་པ་ནི་བདེ་བ་ཆེན་པོའི་འཁོར་ལོའོ།། ༈ དེའི་ཕྱི་
རོལ་ཐུགས་ཀྱི་འཁོར་ལོ་རྩིབས་བརྒྱད་པའི་ཤར་རྩིབས་པུལླི་ར་མཱ་ལ་ཡར་ཁཎྜ་ཀ་པཱ་ལི་དང་རབ་ཏུ་གཏུམ་མོ། །བྱང་རྩིབས་ཛཱ་ལནྡྷ་རར་མ་ཧཱ་ཀཾ་ཀཱ་ལ་དང་གཏུམ་པའི་མིག་
ཅན་མ། ནུབ་རྩིབས་ཨོཌྱན་དུ་ཀཾ་ཀཱ་ལ་དང་འོད་ལྡན་མ། ལྷོ་རྩིབས་ཨཆུ་དར་མཆེ་བ་རྣམ་པར་གཙིགས་པ་དང་སྣ་ཆེན་མ། ཤར་ལྷོ་གོ་དཱ་ཝ་རཱིར་སུ་ཝཱི་རེ་དང་བརྟན་
པའི་བློ་ཅན་མ། ལྷོ་ནུབ་རཱ་མེ་ཤྭ་རིར་འོད་དཔག་མེད་དང་མིའུ་ཐུང་མ། ནུབ་བྱང་དེ་ཝཱི་ཀོ་ཊར་རྡོ་རྗེའི་འོད་དང་ལངྐའི་དབང་ཕྱུག་མ། བྱང་ཤར་མཱ་ལ་ཝར་རྡོ་རྗེའི་སྐུ་
དང་ཤིང་གྲིབ་མ་སྟེ། ཐུགས་ཀྱི་འཁོར་ལོའི་ལྷ་རྣམས་ཁ་དོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་ཤིང་ས་བླ་སྦྱོང་བ་ཐུགས་ཀྱི་གསང་བ་བསམ་གྱིས་མི་ཁྱབ་
པའི་ངོ་བོ། དེའི་ཕྱི་རོལ་གསུང་གི་འཁོར་ལོ་རྩིབས་བརྒྱད་པའི་ཤར་རྩིབས་ཀཱ་མ་རུ་པར་ཨངྐུ་རི་དང་ཨཻ་རཱ་ཝ་ཏཱི། བྱང་རྩིབས་ཨོ་ཏྲེར་རྡོ་རྗེ་རལ་པ་ཅན་དང་འཇིགས་བྱེད་

ཆེན་མོ། ནུབ་རྩིབས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་རྩིབས་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ། ཤར་ལྷོ་ཀ་ལིངྐར་རབ་ཏུ་བཟང་
པོ་དང་ཤུ་མ་དེ་ཝཱི། ལྷོ་ནུབ་ལམྦཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ། ནུབ་བྱང་ཀཱཉྩི་ར་འཇིགས་བྱེད་ཆེན་པོ་དང་རྟ་རྣ་མ། བྱང་ཤར་ཧི་མཱ་ལ་ཡར་མིག་མི་བཟང་
དང་ཁ་གཱ་ན་ན་སྟེ། གསུང་གི་འཁོར་ལོའི་ལྷ་རྣམས་ཁ་དོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་ཤིང་ས་སྟེངས་སྦྱོང་བ་གསུང་གི་གསང་བ་བསམ་གྱིས་མི་ཁྱབ་པའི་ངོ་
བོ༑ དེའི་ཕྱི་རོལ་སྐུའི་འཁོར་ལོ་རྩིབས་བརྒྱད་པའི་ཤར་རྩིབས་ཕྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་རྩིབས་གྲི་ཧ་དེ་ཝར་རིན་ཆེན་རྡོ་རྗེ་དང་།
ཁཎྜ་རོ་ཧཱ། ནུབ་རྩིབས་སོ་རཱཥྚར་རྟ་མགྲིན་དང་ཤོཎྜི་ནཱི། ལྷོ་རྩིབས་སུ་ཝརྞ་དྭཱི་པར་ནམ་མཁའི་སྙིང་པོ་དང་འཁོར་ལོའི་གོ་ཆ་མ། ཤར་ལྷོ་ནཱ་ག་རར་དཔལ་ཧེ་རུ་ཀ་དང་
ཤིན་ཏུ་དཔའ་མོ། ལྷོ་ནུབ་སིནྡྷཱར་པདྨ་གར་གྱི་དབང་ཕྱུག་དང་སྟོབས་ཆེན་མ། ནུབ་བྱང་མ་རོར་རྣམ་པར་སྣང་མཛད་དང་འཁོར་ལོས་སྒྱུར་མ། བྱང་ཤར་ཀུ་ལུ་ཏཱར་རྡོ་།

༄༅། །རྗེ་སེམས་དཔའ་དང་བརྩོན་འགྲུས་ཆེན་མོ་སྟེ། སྐུའི་འཁོར་ལོའི་ལྷ་རྣམས་ཁ་དོག་དཀར་པོ་ས་འོག་ལ་སྤྱོད་པའི་ཚུལ་གྱིས་བཞུགས་ཤིང་ས་འོག་སྦྱོང་བ་སྐུའི་
གསང་བ་བསམ་གྱིས་མི་ཁྱབ་པའི་ངོ་བོ། ཁཎྜ་ཀ་པཱ་ལི་ལ་སོགས་པའི་དཔའ་བོ་ཐམས་ཅད་ཞལ་གཅིག་ཕྱག་བཞི་པ་རལ་པའི་ཐོར་ཚུགས་ཀྱིས་མཚན་པའི་ཅོད་པན་ཅན།
ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། གཡས་འོག་མས་ཌ་མ་རུ། གཡོན་འོག་མས་ཁ་ཊྭཱཾ་ག་འཛིན་པ། སྐུ་ལ་ཕྱག་རྒྱ་དྲུག་གིས་
བརྒྱན་པ་གཡས་བརྐྱང་བའི་གནས་པས་བཞུགས་པའོ། །རབ་ཏུ་གཏུམ་མོ་ལ་སོགས་པའི་དཔའ་མོ་རྣམས་ནི་ཞལ་གཅིག་ཕྱག་གཉིས་མ་གཡོན་ཐོད་པ་བསྣམས་པས་ཡབ་ལ་
འཁྱུད་པ། གཡས་སྡིགས་མཛུབ་དང་བཅས་པས་གྲི་གུག་བསྣམས་པ། སྤྱན་གསུམ་པ་དྲག་མོའི་གཟུགས་ཅན་མ། སྐྲ་གྲོལ་བས་རྣམ་པར་མཛེས་མ། གཉིས་སུ་མེད་
པའི་སྦྱོར་བ་ལ་བརྩོན་པ། གཅེར་བུའི་མཆོག་རྒྱན་ལྔ་དང་ཚངས་པའི་སྐུད་པས་བརྒྱན་པ། མི་མགོའི་དོ་ཤལ་དང་སྐ་རགས་སིལ་སིལ་གྱི་སྒྲ་སྒྲོགས་པའོ།། ༈ དེའི་ཕྱི་

རོལ་དམ་ཚིག་གི་འཁོར་ལོའི་ལྷ་སྣམ་གྱི་གཞིའི་ཤར་སྒོར་ཁྭ་གདོང་མ་སྔོན་མོ། བྱང་སྒོར་འུག་གདོང་མ་ལྗང་གུ། ནུབ་སྒོར་ཁྱི་གདོང་མ་དམར་མོ། ལྷོ་སྒོར་ཕག་གདོང་
མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་
གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་བཞི་མ་གཡས་གཉིས་ན་ཌ་མ་རུ་དང་གྲི་གུག །
གཡོན་གཉིས་ན་ཁ་ཊཾ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ་ཡི་དྭགས་ཀྱི་གདན་ལ་ཞབས་གཡས་བརྐྱང་པས་བཞུགས་ཤིང་སེམས་ཅན་གྱི་དོན་ལ་མངོན་
པར་བརྩོན་པ། དཔའ་བོ་དང་རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། །དེ་ནས་རང་གིས་བསྒོམས་པའི་ལྷ་དང་རང་བཞིན་གྱིས་གྲུབ་པའི་ལྷ་ལ་མཆོག་དམན་དུ་ལྟ་བ་
སྤང་བ་དང་དངོས་གྲུབ་མྱུར་དུ་འགུགས་པའི་ཕྱིར་ཕོ་ཉ་བསྲེ་བ་ནི། བདག་གི་བློ་ལ་སྣང་བའི་གཞལ་ཡས་ཁང་སྲུང་འཁོར་དུར་ཁྲོད་དང་བཅས་པ་འདི་ནི་ཕྱི་རོལ་འཛམ་བུའི་གླིང་ན་བཞུགས་པའི་

༄༅། །ཞིང་སྐྱེས་ཀྱི་ཡུལ་རྣམས་ཡིན་ལ། དེ་ཉིད་འོག་མིན་ན་བཞུགས་པའི་ལྷན་སྐྱེས་ཀྱི་གཞལ་ཡས་ཁང་པ་ཡིན་ཞིང་། དེ་ཡང་ཆོས་ཀྱི་སྐུ་ལས་བྱུང་བ་ཡིན་ནོ་ཞེས་།
ཡུལ་ལ་ཡུལ་གྱི་ཞེན་པ་དང་། ཡང་བདག་གི་བློ་ལ་སྣང་བའི་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་སྔགས་སྐྱེས་འདི་ཉིད་འཛམ་བུའི་གླིང་ན་བཞུགས་པའི་ཞིང་སྐྱེས་ཀྱི་སྤྲུལ་པའི་སྐུ་
རྣམས་ཡིན་ལ། དེ་ཉིད་འོག་མིན་ན་བཞུགས་པའི་ལྷན་སྐྱེས་ཀྱི་ལྷ་དྲུག་ཅུ་རྩ་གཉིས་ཡིན་ཞིང་། དེ་ཡང་ཆོས་ཀྱི་སྐུ་ལས་བྱུང་བ་ཡིན་ནོ་ཞེས་ལྷ་ལ་ལྷའི་ཞེན་པ་བྱའོ། །དེ་ནས་ལམ་ལ་
སོམ་ཉི་སྤང་བའི་ཕྱིར་བྱང་ཆུབ་ཀྱི་ཕྱོགས་ཀྱི་དག་པ་དྲན་པ་ནི། ལུས་རྗེས་སུ་དྲན་པ་ནི་མཁའ་འགྲོ་མའོ། །ཚོར་བ་རྗེས་སུ་དྲན་པ་ནི་ལཱ་མཱའོ། །ཆོས་རྗེས་སུ་དྲན་པ་ནི་ཁཎྜ་རོ་ཧཱའོ། །
སེམས་རྗེས་སུ་དྲན་པ་ནི་གཟུགས་ཅན་མའོ། །འདུན་པའི་རྫུ་འཕྲུལ་གྱི་རྐང་པ་ནི་ཁཎྜ་ཀ་པཱ་ལི་དང་རབ་ཏུ་གཏུམ་མོའོ། །བརྩོན་འགྲུས་ཀྱི་རྫུ་འཕྲུལ་གྱི་རྐང་པ་ནི་མ་ཧཱ་ཀཾ་
ཀཱ་ལ་དང་གཏུམ་པའི་མིག་ཅན་མའོ། །དཔྱོད་པའི་རྫུ་འཕྲུལ་གྱི་རྐང་པ་ནི་ཀ་ལངྐཱ་དང་འོད་ལྡན་མའོ། །སེམས་ཀྱི་རྫུ་འཕྲུལ་གྱི་རྐང་པ་ནི་མཆེ་བ་རྣམ་པར་གཙིགས་པ་

དང་སྣ་ཆེན་མའོ། །དད་པའི་དབང་པོ་ནི་སུ་ཝཱི་རེ་དང་བརྟན་པའི་བློ་ཅན་མའོ། །བརྩོན་འགྲུས་ཀྱི་དབང་པོ་ནི་འོད་དཔག་མེད་དང་མིའི་ཐུང་མའོ། །དྲན་པའི་དབང་པོ་
ནི་རྡོ་རྗེའི་འོད་དང་ལངྐའི་དབང་ཕྱུག་མའོ། །ཏིང་ངེ་འཛིན་གྱི་དབང་པོ་ནི་རྡོ་རྗེའི་སྐུ་དང་ཤིང་གྲིབ་མའོ། །ཤེས་རབ་ཀྱི་དབང་པོ་ནི་ཨང་རི་དང་ཨེ་རཱ་ཝ་ཏཱིའོ། །དད་
པའི་སྟོབས་ནི་རྡོ་རྗེ་རལ་པ་ཅན་དང་འཇིགས་བྱེད་ཆེན་མོའོ། །བརྩོན་འགྲུས་ཀྱི་སྟོབས་ནི་དཔའ་བོ་ཆེན་པོ་དང་རླུང་གི་ཤུགས་ཅན་མའོ། །དྲན་པའི་སྟོབས་ནི་རྡོ་རྗེ་ཧཱུྃ་
མཛད་དང་ཆང་འཐུང་མའོ། །ཏིང་ངེ་འཛིན་གྱི་སྟོབས་ནི་རབ་ཏུ་བཟང་པོ་དང་ཤུ་མ་དེ་ཝཱིའོ། །ཤེས་རབ་ཀྱི་སྟོབས་ནི་རྡོ་རྗེ་བཟང་པོ་དང་ཤིན་ཏུ་བཟང་མོའོ། །ཏིང་ངེ་
འཛིན་ཡང་དག་བྱང་ཆུབ་ཀྱི་ཡན་ལག་ནི་འཇིགས་བྱེད་ཆེན་པོ་དང་རྟ་རྣ་མའོ། །བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་ནི་མིག་མི་བཟང་དང་ཁ་གཱ་ན་ནའོ། །དགའ་
བ་ཡང་དག་བྱང་ཆུབ་ཀྱི་ཡན་ལག་ནི་སྟོབས་པོ་ཆེ་དང་འཁོར་ལོའི་ཤུགས་ཅན་མའོ། །ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་ནི་རིན་ཆེན་རྡོ་རྗེ་དང་ཁཎྜ་རོ་ཧྭའོ། །

༄༅། །ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་ནི་རྟ་མགྲིན་དང་ཤོཎྜི་ནཱིའོ། །དྲན་པ་ཡང་དག་བྱང་ཆུབ་ཀྱི་ཡན་ལག་ནི་ནམ་མཁའི་སྙིང་པོ་དང་འཁོར་།
ལོའི་གོ་ཆ་མའོ། །བཏང་སྙོམས་ཡང་དག་བྱང་ཆུབ་ཀྱི་ཡན་ལག་ནི་དཔལ་ཧེ་རུ་ཀ་དང་ཤིན་ཏུ་དཔའ་མོའོ། །ཡང་དག་པའི་ལྟ་བ་ནི་པདྨ་གར་གྱི་དབང་ཕྱུག་དང་སྟོབས་
ཆེན་མའོ། །ཡང་དག་པའི་རྟོག་པ་ནི་རྣམ་པར་སྣང་མཛད་དང་འཁོར་ལོས་སྒྱུར་མའོ། །ཡང་དག་པའི་ངག་ནི་རྡོ་རྗེ་སེམས་དཔའ་དང་བརྩོན་འགྲུས་ཆེན་མོའོ། །ཡང་
དག་པའི་ལས་ཀྱི་མཐའ་ནི་ཁཱའི་གདོང་ཅན་མའོ། །ཡང་དག་པའི་འཚོ་བ་ནི་འུག་པའི་གདོང་ཅན་མའོ། །ཡང་དག་པའི་རྩོལ་བ་ནི་ཁྱིའི་གདོང་ཅན་མའོ། །ཡང་དག་
པའི་དྲན་པ་ནི་ཕག་གི་གདོང་ཅན་མའོ། །ཡང་དག་པའི་ཏིང་ངེ་འཛིན་ནི་དཔལ་ཧེ་རུ་ཀ་དང་རྡོ་རྗེ་ཕག་མོའོ། །དགེ་བའི་ཆོས་མ་སྐྱེས་པ་རྣམས་སྐྱེད་པ་ནི་ཡ་མ་དཱ་དྷིའོ། །
དགེ་བའི་ཆོས་སྐྱེས་པ་རྣམས་ཡང་དག་པར་བསྲུང་བ་ནི་གཤིན་རྗེ་ཕོ་ཉ་མའོ། །མི་དགེ་བའི་ཆོས་སྐྱེས་པ་རྣམས་ཡང་དག་པར་སྤངས་པ་ནི་གཤིན་རྗེ་མཆེ་བ་མའོ། །མི་

དགེ་བའི་ཆོས་མ་སྐྱེས་པ་རྣམས་མི་སྐྱེད་པ་ནི་གཤིན་རྗེ་འཇོམས་མའོ་ཞེས་བརྗོད་ཅིང་དྲན་པར་བྱའོ། །གཉིས་པ་ལུས་ཀྱི་དཀྱིལ་འཁོར་དག་པ་དང་བཅས་པ་བསྒོམ་པ་ནི། འོག་རླུང་གིས་ལྟེ་བའིཨཾ་མས་
ཡར་ཕུལ་བ་ནི་ཚུལ། ལྟག་པའི་རླུང་གིས་སྤྱི་གཙུག་གི་ཧྃ་ཡས་མར་ཕུལ་བ་ནི་སྒྲ་སྟེ། དེ་ལྟར་སྒྲ་ཚུལ་གཉིས་སྙིང་གར་འདྲེས་པའི་རྐྱེན་གྱིས་སྐད་ཅིག་གིས་རྟེན་དང་བརྟེན་
པར་བཅས་པའི་དཀྱིལ་འཁོར་ཅིག་ཅར་དུ་གྱུར་པ་ནི། རྐང་མཐིལ་རླུང་གི་དཀྱིལ་འཁོར། སུམ་མདོ་མེ། ལྟོ་བ་ཆུ། སྙིང་ག་ས། སྒལ་ཚིགས་རིའི་རྒྱལ་པོ་རི་རབ།
མགོ་བོ་རི་རབ་ཀྱི་སྟོད། དཔྲལ་བ་དང་ལྟག་པ་རྣ་བ་གཉིས་སྣ་ཚོགས་རྡོ་རྗེ། ཀླད་པ་དཀར་པོ་ཟླ་བ། ཀླད་ཁྱིམ་དམར་པོ་ཉི་མ། དེ་གཉིས་ཀྱི་བར་ན་གནས་པའི་ཧྃ་
ཡིག་ནི་ཡི་གེ་ཧཱུཾ་རྡོ་རྗེ་སེམས་དཔའི་རང་བཞིན། ལུས་འདོམ་གང་གྲུ་བཞི་ནི་གཞལ་ཡས་ཁང་པ་གྲུ་བཞི། སྙིང་ག་ཆོས་ཀྱི་འཁོར་ལོ་ནས་འབྱུང་བ་བཞིའི་རླུང་རྒྱུ་བའི་སྒོ་
བཞི༑ རྐང་བརྒྱད་ཀ་བ་བརྒྱད། མིག་དང་། རྣ་བ་དང་། སྣ་དང་། ལྕེ་དང་། མཆུ་དང༌། རྒྱུ་ལོང་ལ་སོགས་པ་ནི་གཞལ་ཡས་ཁང་གི་རྒྱན། སྙིང་གའི་

༄༅། །ནང་གི་ཧཱུྃ་ཉིད་བཅོམ་ལྡན་འདས་ནང་གི་ཧེ་རུ་ཀ་སྐུ་མདོག་སྔོན་པོ། ཞལ་བཞི་ཕྱག་བཅུ་གཉིས་པ། རྩ་ཞལ་སྔོན་པོ། གཡོན་ལྗང་། རྒྱབ་དམར།
གཡས་སེར་བ། ཞལ་རེ་རེ་བཞིན་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་
པ༑ དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག །དྲུག་པ་ན་
མདུང་རྩེ་གསུམ་པ་བསྒྲེང་བ། གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊྭཱཾ་ག །བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་
ཚངས་པའི་མགོ་བོ་བསྣམས་པ། པདྨ་དང་ཉི་མའི་སྟེང་ན་ཞབས་གཡས་བརྐྱང་བས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་བྱེད་ནག་པོ་མནན་པ།
རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་སྤྲས་ཤིང་གཡོན་ན་ཚེས་གཅིག་གི་ཟླ་བ་དང་། མཚོག་མའི་སྟེང་ན་སྣ་ཚོགས་རྡོ་རྗེས་མཚན་པ།

དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་གིས་བརྒྱན་པ། སྟག་གི་ལྤགས་པའི་ཤམ་ཐབས་གྲོལ་བ། སྒེག་པ་
དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་ཉམས་དང་ལྡན་པ་ཉིད། །དེའི་པང་ན་ཡུམ་རྡོ་རྗེ་ཕག་མོ་
དམར་མོ་ཞལ་གཅིག་ཕྱག་གཉིས་མ་སྤྱན་གསུམ་དང་ལྡན་པ། ཕྱག་གཡོན་པས་བདུད་དང་གདུག་པའི་ཁྲག་གིས་གང་པའི་ཐོད་པ་འཛིན་པས་ཡབ་ལ་འཁྱུད་པ། གཡས་
པས་སྡིགས་མཛུབ་དང་བཅས་པའི་གྲི་གུག་གིས་ཕྱོགས་ཐམས་ཅད་དུ་བསྡིགས་པ། དབུ་སྐྲ་གྲོལ་བ། བྱིན་པ་གཉིས་ཀྱིས་བཅོམ་ལྡན་འདས་ལ་ལེགས་པར་འཁྱུད་ཅིང་
གཅེར་བུའི་མཆོག་མི་མགོ་སྐམ་པོ་ལྔའི་དབུ་རྒྱན་དང་མི་མགོ་སྐམ་པོ་ལྔ་བཅུའི་དོ་ཤལ་དང་རུས་པའི་རྒྱན་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་
བཞུགས་པའོ།། ༈ ཕྱིའི་ཧེ་རུ་ཀའི་ཕྱག་གཡས་ཀྱི་དང་པོ་ལ་མཁའ་འགྲོ་མ་ནག་མོ། གཉིས་པ་ལ་ལཱ་མཱ་ལྗང་གུ། གཡོན་གྱི་དང་པོ་ལ་ཁཎྜ་རོ་ཧཱ་དམར་མོ། གཉིས་

༄༅། །པ་ལ་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ། ཕྱག་བཞིའི་གཡས་ཌ་མ་རུ་དང་གྲི་གུག །གཡོན་ཁ་ཊྭཱཾ་ག་དང་ཐོད་པ་
འཛིན་པ། སྒྲ་གྲོལ་བ། གཅེར་བུ་གཡས་བརྐྱང་བས་བཞུགས་པ་ཕྱག་རྒྱ་ལྔས་བརྒྱན་པའོ། །གཡས་ཀྱི་གསུམ་པ་ན་ཁྭ་གདོང་མ་སྔོན་མོ། བཞི་པ་ན་འུག་གདོང་མ་
ལྗང་གུ། ལྔ་པ་ན་ཁྱི་གདོང་མ་དམར་མོ། དྲུག་པ་ན་ཕག་གདོང་མ་སེར་མོ། གཡོན་གྱི་གསུམ་པ་ན་གཤིན་རྗེ་བརྟན་མ་གཡས་སྔོ་གཡོན་སེར་བ། བཞི་པ་ན་གཤིན་
རྗེ་ཕོ་ཉ་མོ་གཡས་སེར་གཡོན་དམར་བ། ལྔ་པ་ན་གཤིན་རྗེ་མཆེ་བ་མ་གཡས་དམར་གཡོན་ལྗང་བ། དྲུག་པ་ན་གཤིན་རྗེ་འཇོམས་མ་གཡས་ལྗང་གཡོན་སྔོ་བ་སྟེ།
ཐམས་ཅད་ཀྱང་ཞལ་གཅིག་ཕྱག་བཞི་མ་གཡས་གཉིས་ན་ཌ་མ་རུ་དང་གྲི་གུག །གཡོན་གཉིས་ན་ཁ་ཊཾ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ། ཡི་
དྭགས་ཀྱི་གདན་ལ་ཞབས་གཡས་བརྐྱང་བས་བཞུགས་ཤིང་སེམས་ཅན་གྱི་དོན་ལ་བརྩོན་པ། རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེ་ཕྲེང་བས་བརྒྱན་པའོ། །དེ་ནས་

སྤྱི་བོ་ལ་སོགས་པའི་གནས་རྣམས་སུ་པུ་ཛཱ་ཨོ་ཨ་གོ་རྭ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུའི་དབྱིབས་སུ་གནས་པའི་ཁམས་དང་རྩ་རྣམས་དཔའ་བོ་།
དང་རྣལ་འབྱོར་མ་རྣམས་སུ་གྱུར་པ་ནི། སྤྱི་བོ་པུལླི་ར་མཱ་ལ་ཡར་ཁཎྜ་ཀ་པཱ་ལི་དང་རབ་ཏུ་གཏུམ་མོ། སྤྱི་གཙུག་ཛཱ་ལནྡྷ་རར་མ་ཧཱ་ཀཾ་ཀཱ་ལ་དང་གཏུམ་པའི་མིག་ཅན་མ།
རྣ་བ་གཡས་པ་ཨོ་ཌྱན་དུ་ཀངྐཱ་ལ་དང་འོད་ལྡན་མ། ལྟག་པ་ཨཆུ་དར་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས། རྣ་བ་གཡོན་པ་གོ་དཱ་ཝ་རཱིར་སུ་ཝཱི་རེ་དང་
ཚིག བརྟན་པའི་བློ་ཅན་མ། སྨིན་མའི་དབུས་རྭ་མེ་ཤྭ་རཱིར་འོད་དཔག་མེད་དང་མིའུ་ཐུང་མ། མིག་གཉིས་དེ་ཝཱི་ཀོ་ཊར་རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་
གཉིས་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་རྣམས་ཐུགས་ཀྱི་འཁོར་ལོ་ཁ་དོག་སྔོན་པོ་མཁའ་ལ་སྤྱོད་པའོ། །མཆན་ཁུང་གཉིས་ཀཱ་མ་རཱུ་པར་ཨངྐུ་རི་དང་
ཨཻ་རཱ་ཝ་ཏཱི། ནུ་མ་གཉིས་ཨོ་ཏྲེར་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་། ལྟེ་བར་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་

༄༅། །ལར་རྡོ་རྗེ་ཧཱུྃ་མཛད་དང་ཆང་འཐུང་མ་སྟེ་ཉེ་བའི་ཞིང་། ཁ་ཀ་ལིངྒར་རབ་ཏུ་བཟང་པོ་དང་ཤུ་མ་དེ་ཝཱི། མགྲིན་པ་ལམྦཱ་ཀར་རྡོ་རྗེ་བཟང་པོ་དང་ཤིན་ཏུ་
བཟང་མོ་སྟེ་ཚནྡོ། སྙིང་ག་ཀཱཉྩི་ར་འཇིགས་བྱེད་ཆེན་པོ་དང་རྟ་རྣ་མ། འདོམས་བར་ཧི་མཱ་ལ་ཡར་མིག་མི་བཟང་དང་ཁ་གཱ་ན་ན་སྟེ་ཉེ་བའི་ཚནྡོ་རྣམས་གསུང་གི་འཁོར་ལོ་
ཁ་དོག་དམར་པོ་ས་ལ་སྤྱོད་པའོ། །མཚན་མ་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལམ་གྲི་ཧ་དེ་ཝར་རིན་ཆེན་རྡོ་རྗེ་དང་ཁཎྜ་རོ་ཧཱ་སྟེ་འདུ་བ།
བརླ་གཉིས་སོ་རྭཥྚར་རྟ་མགྲིན་དང་ཤོཎྜི་ནཱི། བྱིན་པ་གཉིས་སུ་ཝརྞ་དཱི་པར་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་བ། སོར་མོ་བཅུ་དྲུག་ན་ག་རར་
དཔལ་ཧེ་རུ་ཀ་དང་ཤིན་ཏུ་དཔའ་མོ། བོལ་གང་སིནྡྷུ་ར་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད། མཐེ་བོང་བཞི་མ་རོལ་རྣམ་པར་སྣང་མཛད་དང་འཁོར་
ལོས་སྒྱུར་མ། པུས་མོ་གཉིས་ཀུ་ལུ་ཏར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་རྣམས་སྐུའི་འཁོར་ལོ་ཁ་དོག་དཀར་པོས་འོག་ན་སྤྱོད་པའོ། ། །

ཁཎྜ་ཀ་པཱ་ལི་ལ་སོགས་པའི་དཔའ་བོ་ཐམས་ཅད་ཞལ་གཅིག་ཕྱག་བཞི་བ་རལ་པའི་ཐོར་ཚུགས་ཀྱིས་མཚན་པའི་ཅོད་པན་ཅན། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་
འཛིན་པས་ཡུམ་ལ་འཁྱུད་པ། གཡས་འོག་མས་ཌ་མ་རུ། གཡོན་འོག་མས་ཁ་ཊཾ་ག་འཛིན་པ། སྐུ་ལ་ཕྱག་རྒྱ་དྲུག་གིས་བརྒྱན་པ་གཡས་བརྐྱང་པའི་གནས་པས་
བཞུགས་པའོ། །རབ་ཏུ་གཏུམ་མོ་ལ་སོགས་པའི་དཔའ་མོ་རྣམས་ནི་ཞལ་གཅིག་ཕྱག་གཉིས་མ་གཡོན་ཐོད་པ་བསྣམས་པས་ཡབ་ལ་འཁྱུད་པ། གཡས་སྡིགས་མཛུབ་དང་
བཅས་པས་གྲི་གུག་བསྣམས་པ། སྤྱན་གསུམ་པ་དྲག་མོའི་གཟུགས་ཅན་མ། སྐྲ་གྲོལ་བས་རྣམ་པར་མཛེས་མ། གཉིས་སུ་མེད་པའི་སྦྱོར་བ་ལ་བརྩོན་པ། གཅེར་
བུའི་མཆོག་རྒྱན་ལྔ་དང་ཚངས་པའི་སྐུད་པས་བརྒྱན་པ། མི་མགོའི་དོ་ཤལ་དང་སྐ་རགས་སིལ་སིལ་གྱི་སྒྲ་སྒྲོགས་པའོ། །དེ་ནས་སྔགས་ཀྱིས་བྱིན་གྱིས་བརླབས་པ་ནི། ངག་ཏུ་ཨོཾ་ཞེས་
བརྗོད་པའི་ཚེ་བདག་གིས་བསྒོམས་པའི་ལུས་དཀྱིལ་དང་ཕྱི་དཀྱིལ་གྱི་སྐུའི་འཁོར་ལོ་གཉིས་དང་། འཛམ་བུའི་གླིང་ན་བཞུགས་པའི་སྐུའི་འཁོར་ལོ་དང་། འོག་མིན་ན་བཞུགས་པའི་སྐུའི་འཁོར་ལོ་སྟེ་སྐུའི་འཁོར་ལོ་བཞི་དྲན་པར་བྱ། དེ་བཞིན་དུ་

༄༅། །ཨཱཞེས་བརྗོད་པས་གསུང་གི་འཁོར་ལོ་བཞི་དང་། ཧཱུྃ་ཞེས་བརྗོད་པའི་ཚེ་ཐུགས་ཀྱི་འཁོར་ལོ་བཞི་དང་། སརྦ་ཝཱི་ར་ཡོ་གི་ནི་ཞེས་བརྗོད་པའི་ཚེ་དཔའ་བོ་ཉི་ཤུ་རྩ་བཞི་དང་རྣལ་འབྱོར་མ་སུམ་ཅུ་སོ་བདུན་དྲན་པར་བྱ། ཀཱ་ཡ་
ཞེས་བརྗོད་པས་ཐམས་ཅད་ཀྱི་སྐུ་དང་། ཝཱ་ཀ་ཞེས་བརྗོད་པས་ཐམས་ཅད་ཀྱི་གསུང་དང་། ཙིཏྟ་ཞེས་བརྗོད་པའི་ཚེ་ཐམས་ཅད་ཀྱི་ཐུགས་དབྱེར་མི་ཕྱེད་སྙམ་དུ་མོས་ཤིང་དྲན་པར་བྱ། བཛྲ་སྭ་བྷ་ཝ་ཨཱཏྨ་ཀོཉཧཾ། ཞེས་བརྗོད་པས་གཉིས་སུ་
དབྱེར་མི་ཕྱེད་པའི་རྡོ་རྗེའི་རང་བཞིན་དེ་ཉིད་ང་ཡིན་ནོ་སྙམ་དུ་བསམས་ལ། ཨོཾ་བཛྲ་ཤུདྡྷཿསརྦ་དྷ་རྨ་བཛྲ་ཤུདྡྷོ྅་ཧཾ་ཞེས་བརྗོད་པས་ཐམས་ཅད་སྟོང་པ་ཉིད་རྡོ་རྗེའི་རང་བཞིན་དུ་རྣམ་པར་དག་པའི་ངོ་བོ་བདག་ཡིན་སྙམ་པ་ལན་གསུམ་བྱའོ།
གཉིས་པ་ཡེ་ཤེས་ཀྱི་འཁོར་ལོ་དགུག་གཞུག་བྱ་བ་ནི། ལུས་ཀྱིས་ལག་པའི་མཛུབ་མོ་གཉིས་ལུ་གུ་རྒྱུད་དུ་སྤྲེལ། གུང་མོ་གཉིས་དང་མཐེ་བོང་གཉིས་སོ་སོར་སྦྱར། སོར་མོ་ལྷག་མ་རྣམས་འབར་བའི་ཚུལ་དུ་བྱས་པའི་ཕྱག་རྒྱ་དཔྲལ་བར་གཡོན་དུ་བསྐོར།་
མིག་གྱེན་དུ་བལྟ་བ་དང་བཅས་པས་གདོང་བསྒྱུར། རྐང་པ་གཡས་པའི་མཐིལ་གྱིས་གཡོན་པའི་བོལ་གོང་མནན་ལ་ངག་ཏུ་ཕོ་ཞེས་བརྗོད། སེམས་ཀྱིས་སྙིང་གའི་ཧཱུྃ་ལས་འོད་ཟེར་ལྕགས་ཀྱུ་ལྟ་བུ་དཔྲལ་བ་ནས་སྤྲོས་ཏེ་འཁོར་
ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་ནམ་མཁར་བྱོན། ཨོཾ་སརྦ་ཏ་ཐཱ་ག་ཏ་ཤྲཱི་ཙ་ཀྲ་སམྦ་ར་མཎཱ་ལ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱ་ཧཱ། པཱ་དྱཾ་པྲ་ཏཱི་ཙྪ་སྭཱ་ཧཱ། བཛྲ་

པུབྦེ་ཨཱཿཧཱུྃ་ནས། ཤབྡ་ཨཱཿཧཱུྃ་བར་དང་། དེ་ནས་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་
ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་
ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་
ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་
བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨྲ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་
ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྠཱ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་

༄༅། །བརྡབ་པར་བྱའོ། །ཛཞེས་བརྗོད་པས་ཉེ་བར་བྱོན། ཧཱུྃ་ཞེས་བརྗོད་པས་རྟེན་དང་བརྟེན་པ་སོ་སོ་ལ་ཐིམ། ཐཾ་ཞེས་བརྗོད་པས་ཡེ་ཤེས་པ་དང་དམ་ཚིག་པ་འདྲེས། ཧོཞེས་བརྗོད་པས་དམ་ཚིག་སེམས་དཔའ་ཡེ་ཤེས་སེམས་དཔའི་
ངོ་བོར་གྱུར་པར་བསམས་ནས་ངག་ཏུ། ཨོ་ཡོ་ག་ཤུདྡྷསརྦ་དྷ་རྨ་ཡོ་ག་ཤུདྡྷོཉ་ཧཾ་ཞེས་བརྗོད་དེ་ཡེ་ཤེས་ཀྱི་རྣལ་འབྱོར་གྱི་ངོར་ཆོས་ཐམས་ཅད་དག་ལ། བདག་ཀྱང་དེའི་ངོར་དག་གོ་ཞེས་བསམ་ཞིང་ལུས་ཀྱིས་སྙིང་གར་རྣམ་ལྔ་འདོད་པའི་བསྐོར་
བ་ཞེས་པ་སྙིང་གར་པད་སྐོར་གཅིག༡ །ལག་པ་གཡས་པས་ནུ་མ་གཡས་སྟེང་ནས་བསྐོར་ཞིང་། གཡོན་པས་སྙིང་ག་ནས་བསྐོར་བའི་པད་སྐོར་གཅིག༢ །ཡང་གཉིས་ཀས་སྙིང་ག་ནས་བསྐོར་བ་གཅིག༣ །ཡང་གཡོན་པས་ནུ་མ་གཡོན་པའི་སྟེང་ནས་བསྐོར་ཞིང་། །
གཡས་པས་སྙིང་ག་ནས་བསྐོར་བ་གཅིག༤ །ཡང་གཉིས་ཀས་སྙིང་གར་པད་སྐོར་གཅིག་བྱས་ནས་མཐར་འཁྱུད་པའི་ཚུལ་དུ་བྱའོ། །གསུམ་པ་གོ་ཆ་བཅིང་བ་ནི། རྒྱུད་དང་ལོ་ཧི་པའི་གཞུང་ལས་སྔོན་ལ་གོ་ཆ་བཅིངས་ནས་དེའི་རྗེས་སུ་ཡེ་ཤེས་ཀྱི་འཁོར་ལོ་
དགུག་གཞུག་གསུངས་པས་དེ་བཞིན་དུ་བྱས་ཀྱང་ཆོག་པར་གསུངས་ལ། ནཱ་རོ་ཏ་པའི་མན་ངག་གིས་ཤིང་གཉིས་གཟེར་གྱིས་བསྡམས་པ་དང་འདྲ་བར་སྐབས་འདིར་གསུངས་པས་ངག་ཏུ། གནས་རྣམས་སུ་ཟླ་བའི་དཀྱིལ་འཁོར་རེ་རེའི་
སྟེང་དུ་ཡབ་ཀྱི་སྙིང་གར་ཨོཾ་ཧ་དཀར་པོ་རྡོ་རྗེ་སེམས་དཔའ། མགོ་བོར་ན་མ་ཧི་སེར་པོ་རྣམ་པར་སྣང་མཛད། སྤྱི་གཙུག་ཏུ་སྭཱ་ཧཱ་ཧུ་དམར་པོ་པདྨ་གར་གྱི་དབང་ཕྱུག །ཕྲག་པ་གཉིས་སུ་

བོ་ཥཊ་ཧེ་ནག་པོ་ཧེ་རུ་ཀ །མིག་གཉིས་སུ་ཧཱུྃ་ཧཱུྃ་ཧོ་དམར་སེར་རྡོ་རྗེ་ཉི་མ། ཚིགས་ཆེན་བརྒྱད་ལ་ཕཊ་ཧཾ་ལྗང་གུ་རྟ་མཆོག་ཏུ་མོས་པ་བྱ། དེ་བཞིན་དུ་ཡུམ་ལ་ཡང་བསམ་ཞིང༌། ལྷ་ཐམས་ཅད་ལ་ཡང་ཡོད་
པར་མོས་པ་བྱའོ། །ཡུམ་གྱི་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧྃ་ཡོཾ་སྔོན་མོ་གཤིན་རྗེ་མ། ཁར་ཧྲི་མཾ་དཀར་མོ་རྨོངས་བྱེད་མ། སྤྱི་བོར་ཧྲི་ཧྲི་སེར་མོ་སྐྱོད་བྱེད་མ། སྤྱི་གཙུག་
ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་ལྗང་གུ་ཙཎྜི་ཀ་སྟེ། དེ་བཞིན་དུ་ཡབ་ལ་ཡང་ཡོད་པར་བསམ་ཞིང་ལྷ་ཐམས་ཅད་ལ་ཡང་ཡོད་པར་མོས་པ་བྱའོ། །དེ་ཡང་ཡབ་ཡུམ་གཉིས་སུ་མེད་པ་ཡིན་པས་ན།
ཡབ་ཀྱི་གནས་སུ་ཡུམ་དང་། ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར། བཞི་པ་དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པ་ནི། འབར་བའི་ཕྱག་རྒྱ་དང་བཅས། ཕོ། རང་གི་སྙིང་ག་ནས་
འོད་ཟེར་འཕྲོས་པས་དབང་བསྐུར་གྱི་ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་མདུན་གྱི་ནམ་མཁར་བྱོན། ཞེས་པས་སྤྱན་དྲངས། སྔར་ལྟར་ཕྱི་དང་ཡིད་ཀྱི་མཆོད་པས་མཆོད་ཅེས་གསུངས་པས་མཆོད་པ་
འབུལ་བ་ནི། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱས་མཆོད་ཡོན་དབུལ། དེ་བཞིན་དུ་པཱདྱཾ་པྲ་ཏིཙྪ་སྭཱ་ཧཱས་ཞབས་བསིལ། བཛྲ་པུཥྤེ་ཨཱཿཧཱུྃ་གིས་མེ་ཏོག །བཛྲ་དྷཱ་པེ་།

༄༅། །ཨཱཧཱུྃ་གིས་བདུག་སྤོས། བཛྲ་ཨཱ་ལོ་ཀེ་ཨཱཿཧཱུྃ་གིས་མར་མེ། བཛྲ་གནྡྷེ་ཨཱཿཧཱུྃ་གིས་དྲི་ཆབ། བཛྲ་ནེ་ཝི་དྱེ་ཨཱཧཱུྃ་གིས་ཞལ་ཟས། བཛྲ་ཤབྡ་ཨཱཧཱུཾ་གིས་རོལ་མོ་དབུལ་ལོ། །དེ་ནས་དཔྲལ་བར་ནམ་མཁའ་མཛོད་ཀྱི་
ཕྱག་རྒྱ་བཅས་ལ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་
སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་
ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་
འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར།
སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སླ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་ནཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་།

མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྠཱ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །ཁྱེད་རྣམས་ཀྱིས་བདག་ལ་དབང་བསྐུར་དུ་
གསོལ་ཞེས་གསོལ་བ་བཏབ་པས། དེ་བཞིན་གཤེགས་པ་དེ་རྣམས་ཀྱིས་ཕྱག་ན་བུམ་པ་ཡེ་ཤེས་ཀྱི་བདུད་རྩིས་གང་བས་སྤྱི་གཙུག་ནས་མར་ལ་དབང་བསྐུར་ཞིང་ངག་ཏུ། ཇི་ལྟར་བལྟམས་པ་ཙམ་གྱིས་ཀྱང་། །དེ་བཞིན་གཤེགས་
ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བྱའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ་ཞེས་གསུངས་ཤིང་བུམ་པའི་ཆུས་སྤྱི་བོ་ནས་
དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །ཆུའི་ལྷག་མ་ཡར་ལུད་པ་ལས་བདེ་བ་ཆེན་པོའི་འཁོར་ལོའི་ལྷ་རྣམས་དང་དམ་ཚིག་གི་འཁོར་ལོའི་ལྷ་རྣམས་ལ་གཙོ་
བོ་ཉིད་ཀྱིས་དབུར་བརྒྱན། ཐུགས་ཀྱི་འཁོར་ལོའི་ལྷ་རྣམས་ལ་མི་བསྐྱོད་པ། གསུང་གི་འཁོར་ལོའི་ལྷ་རྣམས་ལ་འོད་དཔག་མེད། སྐུའི་འཁོར་ལོའི་ལྷ་རྣམས་ལ་རྣམ་པར་སྣང་མཛད་
ཀྱིས་དབུར་བརྒྱན་པར་བསམས་ཏེ། བདག་ཉིད་སངས་རྒྱས་སུ་བསྐྱེད་པའོ། །གཉིས་པ་དེ་ལ་མཆོད་པ་ནི། བདག་བསྐྱེད་ནར་མའི་སྐབས་སུ་སྔགས་དང་། ཕྱི་དང་། བདུད་རྩི་དང་། མཉེས་པ་དང་། ཡིད་ལས་བྱུང་བ་དང་། བསྟོད་པའི་

་༄༅། །མཆོད་པ་སྟེ་དྲུག་པོ་འབའ་ཞིག་བྱེད་པ་ཡིན་ལ། ཚེས་བཅུའི་མཆོད་པ་ལ་སོགས་པའི་དུས་སུ་ནི་ཕྱི་མཆོད་ཀྱི་རྗེས་ལ་རིག་མ་བཅུ་དྲུག་དང་། རིན་ཆེན་སྣ་བདུན་དང་། འདོད་ཡོན་ལྔ་སྟེ་མཆོད་པ་དགུ་བྱེད་པ་ཡིན་ནོ། །དེ་ལ་དང་པོ་ནི། །
ལྷ་དེ་དང་དེ་དག་གསལ་གདབ་པའི་ཚུལ་གྱིས་སྔགས་རྣམས་ལན་རེ་བརྗོད་པས་མཆོད་དེ། ངག་ཏུ། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ། མ་ཧཱ་ཀཝཱ་ཨགྣི་སཾ་ནི་བྷཱ་ཡ། ཛ་ཊཱ་མ་ཀུ་ཊོཏྐ་ཊཱ་ཡ། དཾཥྚཱ་ཀ་རཱ་ལོ་གྲ་བྷི་ཥ་
ཎ་མུ་ཁཱ་ཡ། ས་ཧ་སྲ་བྷུ་ཛ་བྷཱ་སུ་རཱ་ཡ། པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊཾ་ག་དྷ་རི་ཎེ། བྱཱ་གྷྲཱ་ཛི་ན་ཨམྦ་རཱ་དྷ་རཱ་ཡ། མ་ཧཱདྷཱུམྦྲ་ཨནྡྷ་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་
བནྡྷ༑ ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲོྃ་ཧྲོྃ། ཧྲཿཧྲཿ། ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ས་རུ་དྷི་ར་ཨནྟུ་མཱ་ལ་ཨ་བ་ལཾ་བི་ནེ། གྲིཧྣ་གྲིཧྣ་སཔྟ
པཱ་ཏཱ་ལ་ག་ཏ་བྷུ་ཛཱཾ་གཱ་སརྤམྺཱ། ཏརྫ་ཡ་ཏརྫ་ཡ། ཨཱ་ཀཌྜྷ་ཨཱ་ཀ། ཧཱིུཾ་ཧཱིུཾ། ཛྞཽཾཛྞཽཾ། ཀྵྨཱྃ་ཀྵྨཱྃ། ཧཱྃ་ཧཱྃ། ཧཱིུཾ་ཧཱིུཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུྃ་ཧཱུྃ་
ཕཊ་ཕཊ་སྭཱ་ཧཱ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ། ཨཱརྱ་ཨ་པ་རཱ་ཛི་ཏེ། ཏྲི་ལོ་ཀྱ་མཱ་ཏེ་མ་ཧཱ་བི་དྱེ་ཤྭ་རི། སརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ། བཛྲ་ཨཱ་ས་ནེ། ཨ་ཛི་ཏེ། ཨ་པ་རཱ་ཛི་

ཏེ༑ བ་ཤྱཾ་ཀ་རི་ནེ་ཏྲ་བྷྲ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་ལི་ནི། ཏྲཱ་ས་ནི། མཱ་ར་ཎི། པྲ་བྷེ་ད་ནི། ཨ་པ་ར་ཛི་ཏེ། བི་ཛ་ཡེ་ཛམྦྷ་ནི་སྟམྦྷ་ནི། མོ་ཧ་ནི། བཛྲ་ཝཱ་རཱ་ཧཱི། མ་ཧཱ་
ཡོ་གི་ནཱི་ཀཱ་མེ་ཤྭ་རི་ཁ་གེ །ཏདྱ་ཐཱ། པྲ་ཏཾ་གེ་པྲ་ཏཾ་གེ །ཧ་ན་ཧ་ན། པཱ་ཎཱ་ན་ཀིཾ་ཀི་ནི་ཁྲི་ཁི་ཎི། དྷུ་ན་དྷུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ་བཛྲ་ཁ་ཊཱ་ག་ཀ་པཱ་ལ་དྷ་རི་ཎི། མ་ཧཱ་པི་སི་ཏ་མཱཾ
ས་ཨ་ཤ་ནི། མཱ་ནུ་ཥ་ཨནྡྲ་པྲཱ་པྲྀ་ཏེ། སཱནྣི་དྷྱཾ་ན་ར་སི་ར་མཱ་ལཱ་གྲཎྜི་ཏ་དྷཱ་རི་ཎི། སུམྦྷ་ནི་སུམྦྷེ། ཧ་ན་ཧ་ན། པྲ་ཎཱཾ་སརྦ་པ་ཤུ་པཱ་ནཾ། མ་ཧཱ་མཱནྶ་ཙྪེ་ད་ནི། ཀྲོ་དྷ་མུནྟེ། དཾ་ཥྚཱུ་ཀ་རཱ་ལི་ནི་མ་
ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་སྱ་ཨ་གྲ་མ་ཧི་ཥི། ས་ཧ་སྲ་ཤི་རེ། ས་ཧ་སྲ་བ་ཧ་བེ། ཤ་ཏ་ས་ཧ་སྲ་ཨ་ན་ནེ། ཛྭ་ལི་ཏ་ཏེ་ཛ་སེ། ཛཱ་ལ་མུ་ཁི་པི་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ཨཱ་ས་
ནི༑ མི་ལི་ཏེ། ཧེ་ཧེ། ཧ་ཧ་ཧཱུྃ་ཧཱུྃ། ཁ་ཁ། དྷུ་དྷུ། དྷུ་ར་དྷུ་ར། མུ་རུ་མུ་རུ། མུཉྕ་མུཉྕ་ཨ་དྭེ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲོ་དྷཾ་དྲེཾ་དྷཾ། གྲོ་གྲོ། ཧེ་ཧེ། ཧཱ་ཧཱ། བྷི་མེ། ཧ་ས་ཧ་ས།
བི་རེ། ཧཱ་ཧཱ། ཧོ་ཧོ། ཧཱུཾ་ཧཱུཾ། ཏྲེ་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊི་ཏ་ཐཱ་ག་ཏ་པ་རི་ཝཱ་རེ་ཧཱུྃ་ཧཱུཾ་ཕཊ། སིཾ་ཧ་རུ་པེ། ཁ་ག་ཛ་རུ་པེ་ག ཏྲེ་ལོ་ཀྱ་ཨུ་ད་རེ། ས་མུ་དྲ་མེ་ཁ་ལེ། གྲ་ས་

༄༅། །གྲ་ས་ཧཱུཾ་ཧཱུཾ་ཕཊ། ཝཱི་ར་ཨ་དྭེ་ཏི་ཧཱུཾ་ཧཱུཾ། ཧཱཿཧཱཿ མ་ཧཱ་པི་ཤུ་མོ་ཧ་ནི། མ་ཧཱ་ཡོ་གེ་ཤྭ་རི་ཏྭཾ། ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ པྲ་ཏྱ་ཡ་ཀཱ་རི་ཎི་ཧུ་ཧཱུྃ་ཕཊ། བྷཱུ་ཏ་ཏྲཱ་ས་
ནི༑ མ་ཧཱ་བཱི་རེ། པ་ར་མ་སིདྡྷེ། ཡོ་གེ་ཤྭ་རི་ཕཊ། ཧཱུཾ་ཧཱུཾ་ཕཊ། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་རྩ་སྔགས་གཉིས་སུ་མེད་པ་དང་། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སམྦ་རཾ་སྭཱ་ཧཱ།
ཨོཾ་བཛྲ་བཻ་རོ་ཙ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཞེས་སྙིང་པོ་གཉིས་སུ་མེད་པ་དང་། ཨོཾ་ཧྲཱིཿཧ་ཧ་ཧཱུྃ་ཧཱུྃ་ཕཊ། ༀ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྃ་ཕཊ་སྭཱ་ཧཱ། ཞེས་ཉེ་སྙིང་གཉིས་སུ་མེད་པ་དང་། ཨོཾ་སུམྦྷ་ནི་
སུམྦྷ་ཧཱུྃ་ཧཱུྃ་ཕཊ། ཨོཾ་ཌཱ་ཀི་ནཱི་ཡེ་ཧུྃ་ཧཱུྃ་ཕཊ། ༀ་གྲིཧྣ་གིཧྣ་ཧཱུྃ་ཧཱུྃ་ཕཊ། ༀ་ལཱ་མེ་ཧུཾ་ཧཱུྃ་ཕཊ། ༀ་གྲིཧྣཱ་པ་ཡ་གྲིཧྣཱུ་པ་ཡ་ཧཱུྃ་ཧཱུྃ་ཕཊ། ༀ་ཁཎྜ་རོ་ཧེ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་རྭ་
ཛ་ཧཱུྃ་ཧཱུྃ་ཕཊ། ༀ་རཱུ་པི་ཎཱི་ཡེ་ཧུཾ་ཧཱུྃ་ཕཊ། ཅེས་ཞལ་བཞི་པ་དང་སྙིང་པོའི་རྣལ་འབྱོར་མ་བཞི་སྤེལ་བ་དང་། ཨོཾ་ཀ་ར་ཀ་ར་ཧུཾ་ཧཱུྃ་ཕཊ། ༀ་པྲ་ཙཎྜེ་ཧཱུྃ་ཧཱུྃ་ཕཊ། ཨོ་ཀུ་རུ་ཀུ་རུ་ཧཱུྃ་ཧཱུྃ་ཕཊ། ༀ་ཙཎྚ་ཨཀྵི་ཡེ་ཧཱུཾ་
ཧཱུྃ་ཕཊ། ཨོཾ་བནྡྷ་བནྡྷ་ཧཱུྃ་ཧཱུྃ་ཕཊ། ༀ་པྲ་བྷཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་ཧུྃ་ཧཱུྃ་ཕཊ། ༀ་མ་ཧཱ་ནཱ་སེ་ཧཱུྃ་ཧཱུྃ་ཕཊ། ཨོ་ཀྵོ་བྷ་ཡ་ཀྵོ་བྷ་ཡ་ཧུ་ཧཱུྃ་ཕཊ། ཨོཾ་བཱི་ར་མ་ཏཱི་ཡེ་ཧུཾ་ཧཱུྃ་ཕཊ།

ཨོཾ་ཧྲོོཾ་ཧྲོོཾ་ཧུྃ་ཧཱུྃ་ཕཊ། ༀ་ཁརྦ་རཱི་ཡེ་ཧུཾ་ཧཱུྃ་ཕཊ། ཨོཾ་ཧྲཿ་ཧྲཿ་ཧཱུྃ་ཧཱུྃ་ཕཊ། ཨོཾ་ལངྐེ་ཤྭ་རཱི་ཡེ་ཧཱུྃ་ཧཱུྃ་ཕཊ། ཨོཾ་ཕེཾ་ཕེཾ་ཧུྃ་ཧཱུྃ་ཕཊ། ༀ་དྲུ་མཙྪཱཡེ་ཧུྃ་ཧཱུྃ་ཕཊ། ཨོཾ་ཕཊ་ཕཊ་ཧུཾ་ཧཱུྃ་ཕཊ། ཨོཾ་ཨེ་རཱ་ཝ་ཏཱི་ཡེ་
ཧུྃ་ཧཱུྃ་ཕཊ། ཨོཾ་ད་ཧ་ད་ཧ་ཧུ་ཧཱུྃ་ཕཊ། ཨོཾ་མ་ཧཱ་བྷེ་ར་ཝ་ཡེ་ཧུཾ་ཧཱུྃ་ཕཊ། ཨོཾ་པ་ཙ་པ་ཙ་ཧུྃ་ཧཱུྃ་ཕཊ། ཨོཾ་ཝཱ་ཡུ་བེ་གེ་ཧུྃ་ཧཱུྃ་ཕཊ། ཨོ་བྷཀྵ་བྷཀྵ་བ་ས་རུ་དྷི་ར་ཨནྟྲ་མཱ་ལ་ཨ་བ་ལམྦི་ནི་ཧུྃ་ཧཱུྃ་ཕཊ།
ཨོཾ་སུ་རཱ་བྷ་ཀྵིནཡེ་ཧུྃཧཱུྃ་ཕཊ། ཨོཾ་གྲིཧྞགྲྀ་ཧྞ་ས་པྟ་པཱ་ཏཱ་ལ་ག་ཏ་བྷུ་ཛཱཾ་ག་ས་རྤཾ་ཝཱ་ཏ་རྫ་ཡརྫ་ཡ་ཧུྃ་ཧཱུྃ་ཕཊ། ཨོཾ་ཤྱཱ་མ་དེ་ཝཱི་ཡེ་ཧུྃ་ཧཱུྃ་ཕཊ། ཨོཾ་ཨ་ཀ་ཌྜྷྱ་ཨ་ཀ་དྜྷྱ་ཨ་ཀ་དྜྷྱ་ཧུྃ་ཧཱུྃ་ཕཊ། ཨོཾ་སུ་བྷ་དྲེ་ཧུྃ་ཧཱུྃ
ཕཊ༑ ཨོཾ་ཧྲིཾ་ཧྲིཾ་ཧུྃ་ཧཱུྃ་ཕཊ། ཨོཾ་ཧ་ཡ་ཀརྞེ་ཧུྃ་ཧཱུྃ་ཕཊ། ཨོཾ་ཛྞོ་ཧུྃ་ཧཱུྃ་ཕཊ། ཨོཾ་ཁ་གཱ་ན་ནེ་ཧུྃ་ཧཱུྃ་ཕཊ། ཨོཾ་ཀྵྨཱཾཀྵྨཱཾཧུྃ་ཧཱུྃ་ཕཊ། ཨོཾ་ཙཀྲ་བེ་གེ་ཧུྃ་ཧཱུྃ་ཚིཊ། ཨཧཱ་ཧཱཾ་ཧུྃ་ཧཱུྃ་ཕཊ། ཨོཾ་ཁཎྜ་རོ་ཧེ་
ཧུྃ་ཧཱུྃ་ཕཊ། ཨོ་ཧིཾ་ཧིཾ་ཧུྃ་ཧཱུྃ་ཕཊ། ཨོཾ་ཤཽཎྜི་ནཱི་ཡེ་ཧུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧུྃ་ཧཱུྃ་ཕཊ། ཨོཾ་ཙཀྲ་ཝརྨི་ཎཱི་ཡེ་ཧུྃ་ཧཱུྃ་ཕཊ། ཨོ་ཀི་ལི་ཀི་ལི་ཧཱུྃ་ཧཱུྃ་ཕཊ། ཨོཾ་སུ་ཝཱི་རེ་ཧཱུྃ་ཧཱུྃ་ཕཊ། ཨོ་སི་ལི་སི་ལི་ཧཱུྃ་ཧཱུྃ་
ཕཊ༑ ཨོཾ་མ་ཧཱ་བ་ལེ་ཧུྃ་ཧཱུྃ་ཕཊ། ཨོཾ་ཧི་ལི་ཧི་ལི་ཧཱུཾ་ཧཱུཾ་ཕཊ། ཨོཾ་ཙཀྲ་ཝརྟི་ནཱི་ཡེ་ཧུྃ་ཧཱུྃ་ཕཊ། ཨོ་དྷི་ལི་དྷི་ལི་ཧུྃ་ཧཱུྃ་ཕཊ། ཨོཾ་མ་ཧཱ་བཱིརྻེ་ཧུྃ་ཧཱུྃ་ཕཊ། ཞེས་དཔའ་བོ་ཉི་ཤུ་རྩ་བཞི་དང་དཔའ་མོ་ཉི་ཤུ་རྩ་བཞི་

༄༅། །སྤེལ་བ་དང་། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུ་ཧཱུྃ་ཕཊ། ཨོཾ་ཀཱ་ཀཱ་སྱེ་ཧུ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷ་ཡ་ཧུྃ་ཧཱུྃ་ཕཊ། ཨོ་ཨུ་ལཱུ་ཀཱ་སྱེ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་
ཡ་ཧུྃ་ཧཱུྃ་ཕཊ། ཨོཾ་ཤཱ་ནཱ་སྱེ་ཧུྃ་ཧཱུྃ་ཕཊ། ཨོཾ་དཾ་ཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོ་སཱུ་ཀ་རཱ་སྱེ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་དཱ་དྷི་ཡེ་ཧུྃ་ཧཱུྃ་ཕཊ།
ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུ་ཧཱུྃ་ཕཊ། ཨོཾ་ཡ་མ་དཱུ་ཏི་ཡེ་ཧཱུྃ་ཧཱུྃ་ཕཊ། ཨོཾ་བྱཱ་གྷཱ་ཛི་ན་ཨམྦ་རཱ་དྷ་རཱ་ཡ་ཧུ་ཧཱུྃ་ཕཊ། ཨོཾ་ཡ་མ་དཾཥྚཱི་ཎཱི་ཡེ་ཧུཾ་ཧཱུྃ་ཕཊ། ཨོཾ་མ་ཧཱ་དྷཱམྦྲ་ཨནྡྷ་ཀཱ་ར་
ཝ་པུ་ཥཱ་ཡ་ཧུ་ཧཱུྃ་ཕཊ། ཨོཾ་ཡ་མ་མ་ཐ་ནཱི་ཡེ་ཧུྃ་ཧཱུྃ་ཕཊ། ཅེས་ཡབ་ཀྱི་རྐང་བརྒྱད་དང་སྒོ་མཚམས་མ་བརྒྱད་སྤེལ་བ་བརྗོད་པར་བྱའོ། །གཉིས་པ་ནི་དངོས་སུ་བཤམས་པའམ་ཡིད་ཀྱིས་བཤམས་ཀྱང་རུང་སྟེ། ཞལ་བཞི་བའི་སྔགས་ཀྱིས་
བསང་། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་ཨ་བདུན་ལས་ཐོད་པའི་སྣོད་བདུན་གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་
ཏོག །བདུག་སྤོས། མར་མེ། དྲི། ཞལ་ཟས། གཞན་ཡང་རོལ་མོ་ལ་སོགས་པ་དངས་ཤིང་ཐོགས་པ་མེད་པ་ནམ་མཁའི་ཁམས་གང་བར་གྱུར་པར་བསམས་ལ། ཨོཾ་བཛྲ་ཨརྒྷཾཨཱཿཧཱུྃ། ཞེས་

བྱ་བ་ལ་སོགས་པ་རང་རང་གི་སྔགས་ཀྱིས་བྱིན་གྱིས་བརླབ། དེ་ནས་རང་རང་གི་ཕྱག་རྒྱ་བཅས་ཏེ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཨརྒྷཾ་པྲ་ཏིཙྪ་སྭཱ་ཧཱ། ཞེས་པས་མཆོད་ཡོན་ཕྱག་ཏུ་དབུལ། །
དེ་བཞིན་དུ་སྔགས་ཀྱི་དབུ་ཐམས་ཅད་ལ་འདྲ་བར་བྱས་ནས། པཱ་ཏྱཾ་པྲ་ཏཱིཙྪ་སྭཱ་ཧཱ། ཞེས་པ་ནས། ཨོཾ་བཛྲ་ནཻ་ཝི་དྱེ་ཨཱཿཧཱུྃ་ཞེས་པས་ཞལ་ཟས་ཀྱི་བར་དུ་དབུལ། དེ་ནས་དྲིལ་བུ་གསིལ་ཞིང་། ཨོཾ་བཛྲ་གྷནྡེ་ར་ཎི་ཏ། པྲ་ར་ཎི་
ཏ༑ སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ། པྲ་ཙ་ལི་ཏེ། པྲཛྙཱ་པཱ་ར་མི་ཏ་ནཱ་ད་སཾ་བྷ་ཝེ་ཏ། བཛྲ་དྷརྨཱ་ཧྲི་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་པས་རོལ་མོ་སྙན་ལམ་དུ་དབུལ། སྒྲུབ་གྲོགས་
མང་ཚེ་ཌ་མ་རུས་མགོ་དྲངས་པའི་རོལ་ཆེན་ཀྱང་མཛད་དོ། །དངོས་གཞི་ལ་འོག་གི་རིག་མ་བཅུ་དྲུག་སོགས་ཀྱི་སྔགས་མཆོད་འདིར་ལེན་ཞེས་གསུངས་པས། རིག་མ་བཅུ་དྲུག་གི་མཆོད་པ་ནི། རང་གི་སྙིང་གའི་ཧཱུྃ་ལས་ལྷ་མོ་པི་ཝང་མ་སྔོན་མོ་པི་ཝང་ཐོགས་
པ་བྱུང་། དཔག་ཏུ་མེད་པར་གྱུར་ནས་དཀྱིལ་འཁོར་པ་རྣམས་མཆོད་པར་བསམ་ཞིང་། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཝཱི་ཎི་བཛི་ནཱི་བཛྲ་པཱུ་ཛི་ཏེ་ཧཱུཾ། ཞེས་དང་། ལག་པ་གཉིས་
ཀྱིས་པི་ཝང་དཀྲོལ་བའི་ཚུལ་བྱ། གླིང་བུ་མ་སེར་མོ་གླིང་བུ་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ལ་ཙཀྲ་སརྦ་ཝཱི་ར་ཡོ་གི་ནི་ཝཾ་སེ་བཛི་ནི་བཛྲ་པཱུ་ཛི་ཏེ་ཧཱུྃ། ཞེས་དང་། ཁ་འགྲམ་གཡས་ཐད་དུ་།

༄༅། །གླིང་བུ་བསྒྱུར་ཚུལ་བྱ། རྫ་རྔ་མ་དམར་མོ་རྫ་རྔ་ཐོགས་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནཱི་མི་དདྨ་བཛི་ནི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་གཉིས་རེ་
མོས་ཀྱིས་སྟེང་ནས་བརྡུང་ཚུལ་བྱ། རྔ་ཟླུམ་མ་ལྗང་གུ་རྔ་ཟླུམ་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་མུརྫི་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་གཉིས་གཡས་གཡོན་
དུ་གདེངས་ཏེ་རེས་མོས་ཀྱིས་བརྡུང་བའི་ཚུལ་བྱ། བཞད་མ་དམར་མོ་ཁུ་ཚུར་གཉིས་ཁ་འགྲམ་གཡས་གཡོན་དུ་བཞག་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཧཱ་སྱ་བཛི་ནཱི་བཛྲ་པཱུ་ཛི་ཏེ་
ཧཱུྃ༑  ཞེས་དང་། སྔར་གྱི་ཕྱག་རྒྱ་བྱ། སྒེག་མོ་སྔོན་མོ་རྡོ་རྗེ་དང་དྲིལ་བུ་དཀུ་གཉིས་སུ་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ལཱ་སྱེ་བརྫྲེ་ནི་བཛྲ་པཱུ་ཛི་ཏེ་ཧཱུྃ། ཞེས་དང་།
སྒེག་མོའི་ཕྱག་རྒྱ་སྔར་བཞིན་བྱ། གླུ་མ་དམར་མོ་ཏིང་ཏིང་ཤག་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་གཱི་ཏཱི་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ཏིང་ཤག་བརྡུང་ཚུལ་བྱ།
གར་མ་ལྗང་སེར་ལག་གཉིས་གར་སྐོར་བྱེད་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ནྲྀ་ཏྱེ་བཛྲེ་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་གཉིས་གཡས་གཡོན་དུ་བསྒྱུར་བའི་གར་སྐོར་

བྱས་ལ་རྡོ་རྗེ་ཐལ་མོ་སྦྱར་ཞིང་བསྐོར། མེ་ཏོག་མ་དཀར་མོ་མེ་ཏོག་གི་ཟ་མ་ཏོག་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནཱི་པུཥྤཾ་བཛྲི་ནཱི་བ་ཛྲ་པཱུ་ཛི་ཏེ་ཧཱུྃ།   ཞེས་དང་། གཡོན་
པ་རྡོ་རྗེ་ཁུ་ཚུར་གྱེན་བསྟན་ཟ་མ་ཏོག་འཛིན་པ་ལྟ་བུ་དང་། གཡས་རྡོ་རྗེ་ཁུ་ཚུར་གྱིས་དེ་ནས་བླངས་ཏེ་འཐོར་བའི་ཚུལ་བྱ། བདུག་སྤོས་མ་སྔོན་མོ་སྤོས་སྣོད་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར
ཡོ་གི་ནི་དྷཱུ་པཾ་བཛྲི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་གཉིས་རྡོ་རྗེ་ཁུ་ཚུར་ཐུར་བསྟན་བླུགས་པའི་ཚུལ་བྱ། མར་མེ་མ་དམར་མོ་མར་མེའི་ཀོང་བུ་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་
ཝཱི་ར་ཡོ་གི་ནཱི་དཱི་པཾ་བཛི་ནི་བཛྲ་པཱུ་ཛི་ཏེ་ཧཱུྃ། ཞེས་དང་། རྡོ་རྗེ་ཁུ་ཚུར་གཉིས་གཤིབས་ལ་མཐེ་བོང་གྱེན་དུ་བསྒྲེང་། དྲི་ཆབ་མ་ལྗང་གུ་དྲིའི་དུང་ཆོས་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་
སརྦ་ཝཱི་ར་ཡོ་གི་ནཱི་གནྡྷཾབཛི་ནི་བཛྲ་པཱུ་ཛི་ཏེ་ཧཱུྃ།ཞེས་དང་། གཡོན་པའི་མཐེབ་མཛུབ་སྦྱར་ཞིང་ལྷག་མ་གསུམ་བརྐྱང་བ་ཁ་གྱེན་བསྟན་དུང་གི་ཕྱག་རྒྱ་དང་། གཡས་པ་དེ་ལྟ་བུ་གྱེན་དུ་བསླང་བས་བྱུག་པའི་ཚུལ་བྱ། གཟུགས་རྡོ་རྗེ་མ་
དཀར་མོ་མེ་ལོང་ཐོགས་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་རཱུ་པ་བཛྲི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། གཡོན་རྡོ་རྗེ་ཁུ་ཚུར་གྱི་ཚིག་གསུམ་པའི་སྟེང་དུ་གཡས་པའི་ཐལ་མོ་གྱེན་

༄༅། །བསླངས་ཁ་ཕྱིར་བསྟན་ཏེ་བཞག །རོ་རྡོ་རྗེ་དམར་མོ་ཞལ་ཟས་ཀྱིས་བཀང་པའི་སྣོད་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཧྲི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་རཱ་ས་བཛི་ནི་བཛྲ་པཱུ་ཛི་ཏེ་ཧཱུཾ།
ཞེས་དང་། རྡོ་རྗེ་ཐལ་མོ་གྱེན་དུ་ཕྱེ། རེག་རྡོ་རྗེ་མ་ལྗང་གུ་སྣ་ཚོགས་པའི་གོས་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་སྤརེ་བཛི་ནཱི་བཛྲ་པཱུ་ཛི་ཏེ་ཧཱུཾ། ཞེས་དང༌། རྡོ་རྗེ་
ཁུ་ཚུར་གཉིས་ཀྱིས་གོས་འབུལ་ཚུལ་བྱ། ཆོས་དབྱིངས་རྡོ་རྗེ་མ་དཀར་མོ་ཆོས་འབྱུང་ཐོགས་པ་སྤྲོས་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་དྷརྨ་དྷ་ཏུ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་
དང་༑ རྡོ་རྗེ་བསྡམས་པ་ལས་མཐེ་བོང་དང་། མཛུབ་མོ་དང་། མཐེའུ་ཆུང་རྣམས་བརྐྱང་སྟེ་རྩེ་སྤྲད་པའམ། རྡོ་རྗེ་ཁུ་ཚུར་གཉིས་གཤིབས་གུང་མོ་བརྐྱང་སྟེ་རྩེ་སྤྲད་པ་གང་རུང་བྱའོ། །གསུམ་པ་ནི་བདུད་རྩི་སྔར་བྱིན་རླབས་བྱས་ཟིན་པ་དེས་
ཆོག་པར་མཛད་པས། ལག་པ་གཡོན་པའི་མཐེབ་སྲིན་གྱི་སྤྱི་བོ་ནས་གཏོར་ཏེ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ།
མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ། དྲིན་ཆེན་རྩ་བའི་བླ་མའི་ཞལ་དུ་ཨོཾ་ཨཱཧཱུྃ། སྨིན་མཚམས་ནས་གཏོར་ཏེ། ཧེ་རུ་ཀ་།

དཔལ་དཀྱིལ་འཁོར་དང་། །གསང་བའི་བདག་པོ་རྡོ་རྗེ་འཆང་། །དཔལ་ལྡན་སློབ་དཔོན་ས་ར་ཧ། །ཀླུ་སྒྲུབ་རི་ཁྲོད་མགོན་པོ་དང་། །ལོ་ཧི་པ་དང་དྷ་རི་ཀ །ཨནྟ་ར་པ་དང་།
ཏི་ལོ་པ། །ན་རོ་ཏ་པ་ཕམ་ཐིང་བ། །བློ་གྲོས་གྲགས་པ་རྗེ་བཙུན་མཆོད། །ཨོཾ་ཨཱཧཱུྃ། བསོད་ནམས་རྩེ་མོ་གྲགས་པའི་མཚན། །ས་སྐྱ་པཎ་ཆེན་འཕགས་པའི་ཞབས། །
དཀོན་མཆོག་དཔལ་དང་བསོད་ནམས་དཔལ། །བློ་གྲོས་བརྟན་པ་དཔལ་ལྡན་པ། །ཡེ་ཤེས་རྒྱལ་མཚན་ཀུན་དགའི་མཚན། །དཀོན་མཆོག་རྒྱལ་མཚན་སངས་རིན་པ། །
སངས་རྒྱས་སེང་གེ་བྲང་ཏི་པ། །དཔལ་ལྡན་དོན་གྲུབ་བླ་མ་མཆོད། །ཨོཾ་ཨཱཿཧཱུྃ། ནམ་མཁའ་སངས་རྒྱས་དམ་ཆོས་པ། །སངས་རྒྱས་ཕུན་ཚོགས་མང་ལ། །སངས་རྒྱས་
དཔལ་བཟང་ཡེ་ཤེས་ཞབས། །ཀུན་དགའ་བློ་གྲོས་དུས་མཆོད་པ། །ཆོས་ཉིད་ཡེ་ཤེས་ཞི་དགོན་པ། །འཁོན་སྟོན་ཀུན་དགའ་རྒྱལ་མཚན་དང་། །ཁྱབ་བདག་ཀུན་དགའི་
མཚན་ཅན་མཆོད། །ཨོཾ་ཨཱཿཧཱུྃ། སྙིང་གའི་ཐད་ནས་གཏོར་ཏེ། ཧཱུཾ་བྃ། མྃ་ལཾ་པྃ་ཏཱྃ། པུ་ཛཱ་ཨོ་ཨ་གོ་རྭ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲ་གྲྀ་སོ་སུ་ནཱ་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ། །

༄༅། །ཧཱུྃ་ཧཱུྃ་ཧཱུྃ་ཧཱུྃ་ཨོཾ་ཨཱཿཧཱུྃ། མཐེབ་སྲིན་གྱིས་རང་གི་ལྕེ་རྩེ། སྨིན་མཚམས། སྤྱི་གཙུག་རྣམས་སུ་བདུད་རྩིའི་ཐིག་ལེ་བྱས་ལ། ཨོཾ་ཨཱཧཱུྃ་ཞེས་བརྗོད་པས་ལུས་ཀྱི་ལྷ་རྣམས་ཚིམ་པར་བསམ། ལྟེ་བའི་ཐད་ནས་གཏོར་ཏེ། ཨོ་ཤྲཱི་
མ་ཧཱ་ཀཱ་ལཱ་ཡ་ཨོ་ཨཱཿཧཱུྃ། ཨོཾ་ཤྲཱི་དྷརྨ་པཱ་ལ་ཙ་ཏུ་ཁ་ཨོཾ་ཨཱཿཧཱུྃ། ཞེས་བརྗོད་དོ། །བཞི་པ་ནི་དེ་ནས་བདག་གི་ལྕེ་ལ་བདུད་རྩི་མྱངས་ཏེ། ཕྱི་ནང་གི་ལྷ་ཐམས་ཅད་དགྱེས་པར་བསམས་ནས། ཨོ་ཧྲཱིཿཧ་ཧ་ཧུྃ་ཧཱུྃ་ཕཊ་ཅེས་ལྷ་
ཐམས་ཅད་ཀྱི་ཞལ་ནས་གསུང་བར་བསམས་ལ། བདག་གིས་ཀྱང་བརྗོད་ཅིང་སྙིང་གར་རྣམ་ལྔ་འདོད་སྐོར་བྱས་ཏེ་མཐར་འཁྱུད་པའི་སྟངས་ཀ་བྱའོ། །ལྔ་པ་ཡིད་བྱུང་གི་མཆོད་པ་ནི་ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་།
སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་
རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་

སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མན་བུདྡྷ་ནཱཾ། ཨ་བྷི་སྨྲ་
ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྠཱ་ན་བ་
ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །དྲུག་པ་ནི་དྲིལ་བུ་གསིལ་ཞིང་། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ཨོཾ་
ཛ་ཊཱ་མ་ཀུ་ཊོཏ་ཊཱ་ཡ་ཧུ་ཧཱུྃ་ཕཊ། ཨོཾ་དཾ་ཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུ་ཧཱུྃ་ཕཊ། ཨོཾ་བྱཱ་
གྷྲཱ་ཛི་ན་ཨམྦ་ར་དྷ་རཱ་ཡ་ཧུྃ་ཧཱུྃ་ཕཊ། ཨོཾ་མ་ཧཱ་དྷཱམྦ་ཨནྡྷ་ཀཱ་ར་ཝ་པུ་ཥཱ་ཡ་ཧུ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ་ཧུཾ་ཧཱུྃ་ཕཊ། ཨོཾ་ན་མཿཨཱརྱ་ཨ་པཱ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བིདྱེ་
ཤཱ་རི་ཧུྃ་ཧཱུྃ་ཕཊ། ཨོཾ་ན་མཿསརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛེ་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན། ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷ་མ་ཎི་ཧུྃ་ཧཱུྃ་ཕཊ། ཨོཾ་ན་མཿཤོ་ཥ་ནི་རོ་ཥ་ཎི་ཀྲོ་།

༄༅། །དྷེ་ཀ་རཱ་ལི་ནི་ཧུཾ་ཧཱུྃ་ཕཊ། ཨོཾ་ན་མསྟཱ་ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུཾ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་
གི་ནཱི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ་ཅེས་བརྗོད། གཉིས་པ་སྔགས་ཀྱི་བཟླས་པ་ནི། གསང་སྔགས་གང་བཟླས་པ་ཡབ་ཀྱི་ཐུགས་ཀའི་ཧཱུྃ་ལས་བྱུང་ནས་ཡབ་ཀྱི་ཞལ་ནས་འཐོན་ཏེ་ཡུམ་གྱི་ཞལ་དུ་ཞུགས་ཡུམ་གྱི་
སྐུའི་དབྱིབས་བརྒྱུད་ཡུམ་གྱི་པདྨ་ནས་ཡབ་ཀྱི་གསང་བའི་རྡོ་རྗེའི་བུ་གར་ཞུགས། སྐུའི་དབྱིབས་བརྒྱུད་དེ་ཐུགས་ཀའི་ཧཱུཾ་ལ་ཐིམ་པའི་ཚུལ་གྱིས་ཏེ། དེ་ཡང་ཞི་བ་ལ་ཁ་དོག་དཀར་པོ་སྔགས་གཅིག་གི་རྗེས་ལ་
གཅིག་འབྲང་བ་མདའི་ཤུགས་ཀྱིས་འགྲོ་བ་ཞེས་བྱ་བ་དང་། རྒྱས་པ་ལ་ཁ་དོག་སེར་པོ་སྔགས་བུངས་བསྐྱེད་ནས་སྒྲོའི་ཆུན་པོ་ལྟ་བུའི་ཚུལ་གྱིས་འགྲོ་བ་ཞེས་བྱ་བ་དང་། དབང་ལ་ནི་ཁ་དོག་དམར་པོ་སྔགས་གཅིག་གི་མཇུག་ལ་གཅིག་གི་མགོ་བོས་འཁྱུད་ནས་
འགྲོ་བ་སྟེ་ལྕགས་སྒྲོག་ལྟ་བུ་ཞེས་བྱ་བ་དང་། དྲག་པོ་ནི་ཁ་དོག་ནག་པོ་ཡབ་ཡུམ་གྱི་སྔགས་སྲད་བུ་སྒྲིལ་པ་ལྟ་བུའི་ཚུལ་གྱིས་བཟླས་ཏེ། གོང་སྔགས་མཆོད་ཀྱི་སྐབས་སུ་བསྟན་པའི་སྔགས་རྣམས་ལས་ཡབ་ཡུམ་གྱི་རྩ་སྔགས་གཉིས་མེད་ལན་བདུན་ལ་སོགས་པ་
དང་༑ སྙིང་པོ་གཉིས་མེད་བརྒྱ་རྩ་སོགས་གང་མང་དང་། ཉེ་སྙིང་གཉིས་མེད་ཅི་ནུས་བཟླ། ཞལ་བཞི་པ་དང་སྙིང་པོའི་རྣལ་འབྱོར་མ་བཞི་སྤེལ་བའི་གཉིས་མེད་སོགས་འཁོར་གྱི་སྔགས་རྣམས་སྙིང་པོའི་བཅུ་ཆ་རེ་བཟླ། ཞེས་གསུངས་པས་སྔགས་རྣམས་

ནི༑ ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ། མ་ཧཱ་ཀཝཱ་ཨགྣི་སཾ་ནི་བྷཱ་ཡ། ཛ་ཊཱ་མ་ཀུ་ཊོཏྟ་ཊཱ་ཡ། དོཤྜཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛ་བྷཱ་སུ་རཱ་ཡ། པ་ར་ཤུ་པཱ་ཤོ་དྱ་ཏ་ཤུ་ལ་ཁ་།
ཊྭཱཾག་དྷཱ་རི་ཎེ། བྱཱ་གྷྲཱ་ཛི་ན་ཨམྦ་ར་དྷ་རཱ་ཡ། མ་ཧཱ་དྷཱུམྦྲ་ཨནྡྷ་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲོོཾ། ཧྲཿཧྲཿ།ཕེཾ་ཕེཾ།
ཕཊ་ཕཊ། ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ས་རུ་དྷི་ར་ཨནཱ་མཱ་ལ་ཨ་བ་ལཾ་བི་ནེ། གྲིཧྣ་གྲིཧྣ་སཔྟ་པཱ་ཏཱ་ལ་ག་ཏ་བྷུ་ཛཾ་གཱ་སརླམཱ། ཏརྫ་ཡ་ཏརྫ་ཡ། ཨཱ་ཀཌྜྷཨཱ་ཀདྜྷ།
ཧྲིཾ་ཧྲིཾ། ཛྞོོཾ་ཛྞོོཾ  ཀྵྨཱྃ་ཀྵྨཱྃ། ཧཱྃཧཱྃ  ཧཱིཾ་ཧཱིཾ། ། ཧཱུཾ་ཧཱུཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུཾ་ཧཱུྃ་ཕཊ་ཕཊ་སྭཱ་ཧཱ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་ཝཱ། ཨཱརྱ་ཨ་པ་ལ
རཱ་ཛི་ཏེ། ཏྲཻ་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རི། སརྦ་བྷུ་ཏ་བྷ་ཡཱ་བ་ཧེ་མ་ཧཱ་བཛྲ། བཛྲ་ཨཱ་ས་ནེ། ཨ་ཛི་ཏེ། ཨ་པ་རཱ་ཛི་ཏེ། བ་ཤྱཾ་ཀ་རི་ནེ་ཏྲ་བྷ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་
ལི་ནི། ཏྲཱ་ས་ནི། མཱ་ར་ཎི། པྲ་བྷེ་ད་ནི། ཨ་པ་ར་ཛི་ཏེ། བི་ཛ་ཡེ་ཛམྦྷ་ནི་སྟམྦྷ་ནི། མོ་ཧ་ནི། བཛྲ་ཝཱ་རཱ་ཧཱི། མ་ཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ །ཏདྱ་ཐཱ། པྲོ་ཏཾ་གེ་པྲོ་ཏཾ་གེ །ཧ་ན་།

ཨ ༄༅། །ཧ་ན། པྲཱ་ཎཱ་ན་ཀིཾ་ཀི་ནི་ཁི་ཁི་ཎི། དྷུ་ན་དྷུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ་བཛྲ་ཁ་ཊཾ་ག་ཀ་པཱ་ལ་དྷཱ་རི་ཎི། མ་ཧཱ་པི་སི་ཏ་མཱཾ་ས་ཨ་ཤ་ནི། མཱ་ནུ་ཥ་ཨནྟྲ་པྲཱ་བྲྀ་ཏེ། སཱནྣི་
ངྷྱཾ་ན་ར་སི་ར་མཱ་ལཱ་གྲནྠི་ཏ་དྷཱ་རི་ཎི། སུམྦྷ་ནི་སུམྦྷེ། ཧ་ན་ཧ་ན། པྲ་ཎཱཾ་སརྦ་པ་ཤུ་པཱ་ནཱཾ། མ་ཧཱ་མཱནྶ་ཙྪེ་ད་ནི། ཀྲོ་དྷ་མུནྟེ། དཾ་ཥྚཱ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་སྱ་ཨ་གྲ་མ་
ཧི་ཥི། ས་ཧ་སྲ་ཤི་རེ། ས་ཧ་སྲ་བ་ཧ་བེ། ཤ་ཏ་ས་ཧ་སྲ་ཨ་ན་ནེ། ཛྭ་ལི་ཏ་ཏེ་ཛ་སེ། ཛཱ་ལ་མུ་ཁི་པི་ག་ལ་ལོ་ཙ་ནེ། བཛྲ་ཤྭ་རཱི་རེ། བཛྲ་ཨཱ་ས་ནི། མི་ལི་ཏེ། ཧེ་ཧེ། ཧ་ཧ་ཧཱུྃ་ཧཱུྃ།
ཁ་ཁ། དྷུ་ངྷུ། དྷུ་རུ་དྷུ་རུ། མུ་རུ་མུ་རུ། མུཉྩམུཉྩ་ཨ་དྭེ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲོ་དྷཾ་དྲོ་དྷཾ། གྲོ་གྲོ། ཧེ་ཧེ། ཧཱ་ཧཱ། བྷི་མེ། ཧ་ས་ཧ་ས། བི་རེ། ཧཱ་ཧཱ། ཧོ་ཧོ། །
ཧཱུཾ་ཧཱུཾ། ཏྲེེ་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊི་ཏ་ཐཱ་ག་ཏ་པ་རི་ཝཱ་རེ་ཧཱུྃ་ཧཱུྃ་ཕཊ། སིཾ་ཧ་རུ་པེ། ཁ་ག་ཛ་རུ་པེ་གཿ ཏྲཻ་ལོ་ཀྱ་ཨུ་ད་རེ། ས་མུ་དྲ་མེ་ཁ་ལེ། གྲ་ས་གྲ་ས་ཧཱུྃ་ཧཱུྃ་ཕཊ། ཝཱི་
ར་ཨ་དྭཻ་ཏི་ཧཱུྃ་ཧཱུྃ། ཧཱཿཧཱཿ མ་ཧཱ་པི་ཤུ་མོ་ཧ་ནི། མ་ཧཱ་ཡོ་གེ་ཤྭ་རི་ཏཱཾ། ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱ༔ པྲ་ཏྱ་ཡ་ཀཱ་རི་ཎི་ཧུྃ་ཧཱུྃ་ཕཊ། བྷཱུ་ཏ་ཏྲ་ས་ནི། མ་ཧཱ་བཱི་རེ། པ་ར་མ་སིདྡྷེ།

ཡོ་གེ་ཤྭ་རི་ཕཊ། ཧཱུཾ་ཧཱུཾ་ཕཊ། ཧཱུཾ་ཧཱུཾ་ཧཱུཾ་ཕཊ་སྭཱ་ཧཱ། ཞེས་རྩ་སྔགས་གཉིས་སུ་མེད་པ་དང་། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྃ་ཕཊ། ཌཱ་ཀི་ནཱི་ཛཱ་ལ་སམྦ་རཾ་སྭཱ་ཧཱ། ཨོཾ་བཛྲ་བེ་རོ་ཙ་ནཱི་ཡེ་ཧུཾ་ཧཱུྃ་ཕཊ་སྭཱ་
ཧཱ༑ ཞེས་སྙིང་པོ་གཉིས་སུ་མེད་པ་དང་། ཨོཾ་ཧཱུྃཝཧ་ཧ་ཧུ་ཧཱུྃ་ཕཊ། ༀ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞཱ་ནཱི་ཡེ་ཧུཾ་ཧཱུྃ་ཕཊ་སྭཱ་ཧཱ། ཞེས་ཉེ་སྙིང་གཉིས་སུ་མེད་པ་དང་། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་ཌཱ་ཀི་ནཱི་
ཡ ཡེ་ཧུཾ་ཧཱུྃ་ཕཊ། ༀ་གྲིབྷ་གྲིནྡྷ་ཧཱུྃ་ཧཱུྃ་ཕཊ། ༀ་ལཱ་མེ་ཧུཾ་ཧཱུྃ་ཕཊ། ༀ་གྲིནྟཱ་པ་ཡ་གྲིནྟཱ་པ་ཡ་ཧཱུྃ་ཧཱུྃ་ཕཊ། ཨོཾ་ཁཎྜ་རོ་ཧེ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ༀ་རཱུ་པི་ཎི
ཡེ་ཧུཾ་ཧཱུྃ་ཕཊ། ཅེས་ཞལ་བཞི་པ་དང་སྙིང་པོའི་རྣལ་འབྱོར་མ་བཞི་སྤེལ་བ་དང་། ཨོཾ་ཀ་ར་ཀ་ར་ཧུཾ་ཧཱུྃ་ཕཊ། ༀ་པྲ་ཙཎཱི་ཧུཾ་ཧཱུྃ་ཕཊ། ཨོཾ་ཀུ་རུ་ཀུ་རུ་ཧཱུྃ་ཧཱུྃ་ཕཊ། ༀ་ཙཎྜ་ཨཀྵི་ཡེ་ཧུཾ་ཧཱུྃ་ཕཊ། ཨོཾ་བནྡྷ་བནྡྷ་
ཧཱུྃ་ཧཱུྃ་ཕཊ། ༀ་པྲ་བྷཱ་ཝ་ཏཱི་ཡེ་ཧུཾ་ཧཱུྃ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་ཧུ་ཧཱུྃ་ཕཊ། ༀ་མ་ཧཱ་ནཱ་སེ་ཧཱུྃ་ཧཱུྃ་ཕཊ། ཨོ་ཀོ་བྷ་ཡ་ཀྵ་བྷ་ཡ་ཧུ་ཧཱུྃ་ཕཊ། ༀ་བི་ར་མ་ཏཱི་ཡེ་ཧུཾ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ།
ༀ་ཁརྦ་རཱི་ཡེ་ཧཱུཾ་ཧཱུཾ་ཕཊ། ཨོཾ་སྭཧཱ་ཧུ་ཧཱུྃ་ཕཊ། ཨོ་ལངྒེ་ཤྭ་རཱི་ཡེ་ཧཱུཾ་ཧཱུཾ་ཕཊ། ཨོ་ཕོ་ཕོ་ཧཱུྃ་ཧཱུྃ་ཕཊ། ༀ་དྲུ་མཙྪ་ཡེ་ཧུཾ་ཧཱུྃ་ཕཊ། ཨོཾ་ཕཊ་ཕཊ་ཧུཾ་ཧཱུྃ་ཕཊ། ཨོ་ཨེ་རཱ་ཝ་ཏཱི་ཡེ་ཧུཾ་ཧཱུྃ་ཕཊ། ཨོ་

༄༅། །ད་ཧ་ད་ཧ་ཧཱུྃ་ཧཱུྃ་ཕཊ། ཨོཾ་མ་ཧཱ་བྷེ་ར་ཝ་ཡེ་ཧུྃ་ཧཱུྃ་ཕཊ། ཨོ་པ་ཙ་པ་ཙ་ཧུྃ ་ཧཱུྃ་ཕཊ། ཨོཾ་ཝཱ་ཡུ་བེ་གེ་ཧུཾ་ཧཱུྃ་ཕཊ། ཨོཾ་བྷཀྵ་བྷཀྵ་བ་ས་རུ་དྷི་ར་ཨནྟྲ་མཱ་ལ་ཨ་བ་ལམྦི་ནི་ཧུྃ་ཧཱུྃ་ཕཊ། །
ཨོ་སུ་རཱ་བྷ་ཀྵིཡེ་ཧུྃ་ཧཱུྃ་ཕཊ། ༀ་གྲིཧྞ་གྲིཧྞསཔྟ་པཱ་ཏཱ་ལ་ག་ཏ་བྷུ་ཛཱི་ག་སརྤཾ་ཝཱ་ཏརྫ་ཡ་ཏརྫ་ཡ་ཧུྃ་ཧཱུྃ་ཕཊ། ཨོཾ་ཤྱཱ་མ་དེ་ཝཱི་ཡེ་ཧུྃ་ཧཱུྃ་ཕཊ། ཨོཾ་ཨ་ཀཌྜྷྱ་ཨ་ཀ་ཌྜྷྱ་ཧཱུྃ་ཕཊ། ཨོཾ་སུ་བྷ་དྲེ་ཧུྃ་
ཧཱུྃ་ཕཊ། ཨོཾ་ཧྲིཾ་ཧྲིཾ་ཧུྃ་ཧཱུྃ་ཕཊ། ཨོཾ་ཧ་ཡ་ཀརྞེ་ཧུྃ་ཧཱུྃ་ཕཊ། ཨོཾ་ཛྞོོཾ་ཛྞོོཾ་ཧུཾ་ཧཱུྃ་ཕཊ། ཨོཾ་ཁ་གཱ་ན་ན་ཧུྃ་ཧཱུྃ་ཕཊ། ཨོཾ་ཀྵྨཱཾཀྵྨཱཾ་ཧུྃ་ཧཱུཾ་ཕཊ། ཨོཾ་ཙཀྲ་བེ་གེ་ཧུཾ་ཧཱུྃ་ཕཊཎ ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་
འི ཁཎྜ་རོ་ཧེ་ཧཱུཾ་ཧཱུཾ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཤོཎྜི་ནཱི་ཡེ་ཧུཾ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཙཀྲ་ཝརྨི་ཎཱི་ཡེ་ཧུཾ་ཧཱུྃ་ཕཊ། ཨོཾ་ཀི་ལི་ཀི་ལི་ཧུ་ཧཱུྃ་ཕཊ། ཨོཾ་སུ་ཝཱི་རེ་ཧུྃ་ཧཱུྃ་ཕཊ། ཨོ་སི་ལི་
སི་ལི་ཧུྃ་ཧཱུྃ་ཕཊ། ཨོཾ་མ་ཧཱ་བ་ལེ་ཧུྃ་ཧཱུྃ་ཕཊ། ཨོ་ཧི་ལི་ཧི་ལི་ཧཱུྃ་ཧཱུྃ་ཕཊ། ཨོཾ་ཙཀྲ་ཝརྟི་ནཱི་ཡེ་ཧུྃ་ཧཱུྃ་ཕཊ། ཨོཾ་དྷི་ལི་དྷི་ལི་ཧུྃ་ཧཱུྃ་ཕཊ། ཨོཾ་མ་ཧཱ་བཱིརྻེ་ཧུྃ་ཧཱུྃ་ཕཊ། ཞེས་དཔའ་བོ་ཉི་ཤུ་རྩ་བཞི་དང་
དཔའ་མོ་ཉི་ཤུ་རྩ་བཞི་སྤེལ་བ་དང་། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ཨོཾ་ཀཱ་ཀཱ་སྱེ་ཧུྃ་ཧཱུྃ་ཕཊ། ཨོཾ་མ་ཧཱ་ཀལྤ་ཨགྣི་སནྣི་བྷ་ཡ་ཧུ་ཧཱུྃ་ཕཊ། ཨོ་ཨུ་ལུ་ཀཱ་སྱེ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་

ཊོཏྐ་ཊཱ་ཡ་ཧུྃ་ཧཱུྃ་ཕཊ། ཨོཾ་ཤཱ་ནཱ་སྱེ་ཧུྃ་ཧཱུྃ་ཕཊ། ཨོཾ་དཾ་ཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུ་ཧཱུྃ་ཕཊ། ཨོཾ་སཱུ་ཀ་རཱ་སྱེ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུ་ཧཱུྃ་ཕཊ། ཨོཾ་ཡ་མ་དྭ་དྷི་ཡེ་ཧཱུྃ་
ཧཱུྃ་ཕཊ། ཨོཾ་པ་ར་ཤུ་པཱ་ཤོ་རྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་ཡ་མ་དཱུ་ཏི་ཡེ་ཧུྃ་ཧཱུྃ་ཕཊ། ཨོཾ་བྱཱ་གྷཱ་ཛི་ན་ཨཝ་རཱ་དྷ་རཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་དཾཥྚཱི་ཎཱི་ཡེ་ཧུྃ་ཧཱུྃ་ཕཊ། ཨོཾ་མ་ཧཱ་དྷཱུམྦྲ
ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་མ་ཐ་ནཱི་ཡེ་ཧུྃ་ཧཱུྃ་ཕཊ། ཅེས་དང་། མཇུག་ཏུ། ཨོཾ་ཧ། ན་མ་ཧི། སྭ་ཧཱ་ཧུ། བཽ་ཥ་ཊ་ཧེ། ཧཱུྃ་ཧཱུྃ་ཧོ། ཕཊ་ཧཾ། ཨོཾ་བྃ། ཧྃ་ཡོཾ། ཧྲིཾ་མྃ། ཧྲེ་ཧྲིཾ།
ཧུྃ་ཧཱུྃ། ཕཊ་ཕཊ། ཅེས་པའི་གོ་ཆ་གཉིས་མེད་ཉེ་སྙིང་གི་གྲངས་མཉམ་ཙམ་བཟླ། མཐར། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་བདག་དང་སེམས་
ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་འཁོར་ལོ་བདེ་མཆོག་གི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་དངོས་
གྲུབ་བླངས་ལ་ཡིག་བརྒྱ་ལན་གསུམ་གྱིས་བརྟན་པར་བྱའོ། །གཉིས་པ་རྫོགས་པའི་རིམ་པ་ལ་བསྡུ་བ་གསུམ་དུ་གྲགས་པ་ལས། རྡོ་རྗེ་སེམས་དཔའ་བསྡུ་བ་འདི་བསྐྱེད་རིམ་གྱི་མཐར་ཅིས་ཀྱང་འབྲེལ་དགོས་པར་གསུངས་མོད། སྒྲུབ་མཆོད་ཀྱི་སྐབས་འདིར་

༄༅། །དཀྱིལ་འཁོར་བསྡུ་རིམ་དང་འབྲེལ་བའི་དཔེ་གཉིས་པ་ཡན་ཆད་ལས་མི་མཛད་པས་དེའི་ཚུལ་ནི། ཡབ་ཀྱི་ལྟེ་བར་པདྨ་དང་ཟླ་བའི་གདན་ལ་ཧཱུྃ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་
འཛིན་པ། ཡུམ་རྡོ་རྗེ་སྙེམས་མ་གྲི་གུག་ཐོད་པ་འཛིན་པས་འཁྱུད་པ། གཉིས་ཀའང་རུས་པའི་རྒྱུན་ལྔས་བརྒྱན་པའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཧཱུྃ། དེ་ལས་
འོད་ཟེར་འཕྲོས་ཏེ་རྡོ་རྗེ་སེམས་དཔའ་ཡབ་ཡུམ་དང་། ཕྱིའི་ཧེ་རུ་ཀ་ཡབ་ཡུམ་ནས་རིམ་གྱིས་དཀྱིལ་འཁོར་དང་ཁམས་གསུམ་སྣོད་བཅུད་ཐམས་ཅད་ཤིན་ཏུ་གསལ་བར་བྱས་ཤིང་
གཡོས་ཏེ། ཁམས་གསུམ་སྣོད་བཅུད་སྲུང་བའི་འཁོར་ལོ་ལ་ཐིམ། སྲུང་བའི་འཁོར་ལོ་དུར་ཁྲོད་བརྒྱད་ལ་ཐིམ། དུར་ཁྲོད་བརྒྱད་གཞལ་ཡས་ཁང་ལ་ཐིམ། གཞལ་ཡས་ཁང་དམ་
ཚིག་གི་འཁོར་ལོ་ལ་ཐིམ། དེ་སྐུའི་འཁོར་ལོ་ལ་ཐིམ། དེ་གསུང་གི་འཁོར་ལོ་ལ་ཐིམ། དེ་ཐུགས་ཀྱི་འཁོར་ལོ་ལ་ཐིམ། དེ་སྙིང་པོའི་རྣལ་འབྱོར་མ་བཞི་ལ་ཐིམ། དེ་བཅོམ་ལྡན་
འདས་ཀྱི་ཞལ་བཞི་ལ་ཐིམ་ཞེས་པ་ཙམ་གྱིས་འཐུས། ཁམས་དང་རྒྱན་ཆའི་དག་དྲན་ནི་སྒྲུབ་མཆོད་ཙམ་གྱི་སྐབས་སུ་མི་མཛད་དེ། རྒྱུ་མཚན་གཏོར་མ་བཏང་ན་དེའི་རྗེས་སུ་བྱ་བར་གསུངས་པས། སྒྲུབ་མཆོད་དང་། གཏོར་མ་གཉིས་ཀ་མདུན་

བསྐྱེད་ཀྱི་ཆོ་ག་ཡིན་པར་གཅིག་པས་བདག་མདུན་གཉིས་ཀྱི་བར་དུ་བྱ་མི་དགོས་པར་གྲུབ་ཅིང་། ཟུར་འདེབས་རྣམས་སུའང་དཀྱིལ་འཁོར་བསྡུས་ནས་གོ་ཆ་གསུམ་གྱིས་བསྲུངས་ཏེ། ས་ལྷ་སྟ་གོན་ལ་འཇུག་པར་གསུངས་པས་ཀྱང་ཤེས་སོ། །ལྷ་དང་བྱང་
ཕྱོགས་སོ་བདུན་སྦྱར་བའི་དག་དྲན་གོང་དུ་སོང་ཟིན་པས་ཆད་པའི་སྐྱོན་ཡང་མི་འབྱུང་ལ། ལུགས་འདིའི་རྣལ་འབྱོར་ལྷུར་ལེན་པ་རྣམས་ཀྱིས་ཡན་ལག་ཚང་པའི་ཕྱིར་བྱ་བར་སྤྲོ་ན་འོག་རྗེས་ཆོག་གི་གཏོར་མགྲོན་གཤེགས་གསོལ་ཚར་རྗེས་དག་དྲན་འདི་རྣམས་བྱས་
ནས་བསྲུང་བ་བསྔོ་སྨོན་སོགས་བྱས་ན་ལེགས་ཏེ་སྤྱོད་ལམ་གྱི་རྣལ་འབྱོར་དང་འབྲེལ་ཆགས་སུ་འགྱུར་བས་སོ། །འོན་ཀྱང་ཚོགས་འདོན་དཀྱུས་མ་ལ་སྔོན་ནས་འདོན་སྲོལ་མེད་པས་ཆད་སྐྱོན་ག་ལ་འབྱུང་། དེ་ལྟར་དཀྱིལ་འཁོར་བསྡུས་ནས་རང་གཙོ་བོ་ཡབ་
ཡུམ་ཕྱག་བཅུ་གཉིས་པའི་ང་རྒྱལ་གྱིས་གནས་པ་ལ། ཨོཾ་ཧ། ན་མ་ཧི། སྭཱ་ཧཱ་ཧུ། བཽ་ཥ་ཊ་ཧེ། ཧཱུྃ་ཧཱུྃ་ཧོ། ཕཊ་ཧཾ། ཨོཾ་བྃ། ཧྃ་ཡྃ།  ཧྲེཾ་མྃ། ཧྲེཾ་ཧྲེཾ། ཧཱུྃ་ཧཱུྃ། ཕཊ་ཕཊ། པུ་ཛཱ་ཨོ་ཨ་གོ་རཱ་དེ་མཱ། ཀཱ་
ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ། ཞེས་པས་ཡབ་ཡུམ་གྱི་གོ་ཆ་དང་། གོ་ཆ་ཆེན་པོས་བསྲུང་ངོ༌། །དེ་ནས་ས་ལྷ་སྟ་གོན་ནི། རང་གི་སྲིན་ལག་གཡས་པའི་རྩ་བར་ཧཾ་ཡིག་འབར་བ་བསམས་ལ། སྲིན་ལགས་ལ་བསྣུན་ཏེ་ཧྃ་
ཧྃ་ཧྃ་བརྗོད་པས། ས་གཡོས་པའི་རྐྱེན་གྱིས་ཚོམ་བུའི་སྟེང་དུ་སའི་ལྷ་མོ་ཞི་བའི་བཞིན་ཅན། གསེར་གྱི་མདོག་ཅན་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ལག་པ་གཉིས་ཀྱིས་གསེར་

༄༅། །གྱི་བུམ་པ་བདུད་རྩིས་གང་བ་སྙིང་གའི་ཐད་ཀར་འཛིན་པ་ལྟེ་བ་ཡན་ཆད་འཐོན་པ། རིག་པ་འཛིན་པ་བདག་གིས་ལས་ཅི་བགྱི་བཀའ་སྩལ་དུ་གསོལ། མཆོད་པ་ཨོ་སུམྦྷ་
སོགས་ཀྱིས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་ཞབས་
བསིལ་༑ མེ་ཏོག །བདུག་སྤོས། མར་མེ། དྲི། ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ།
ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཧཱུྃཿ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝིདྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ་གིས་བྱིན་གྱི་ས་བརླབ་ཨོཾ་པྲྀ་ཐི་ཝཱི་དེ་ཝཱི་གྲྀཧྞེ་དཾ་ཞེས་སོ་སོའི་མགོར་
སྦྱར་བའི་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། བཛྲ་པུབྦེ་ཨཱཧཱུྃ་ནས། བཛྲ་པུཥྤེ་ཨཱཿཧཱུྃ་ནས། རོལ་ཆེན་དང་བཅས། ཨོཾ་བཛྲ་གཎྜེ་ར་ཎི་སོགས་བརྗོད། གཏོར་མ་ཆུ་ཆང་གིས་སྦྱངས་ལ། ཨོཾ་ཨཱཿཧཱུྃ་ལན་གསུམ་དང་།
གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ནམ་མཁའ་མཛོད་ཀྱི་ཕྱག་རྒྱ་དང་བཅས། ཨོ་པྲི་ཐི་ཝཱི་དེ་ཝཱི་ན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱསརྦ་ཐཱ་ཁཾ་།

ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲིཧྣེ་དཾ་བ་ལྱཱ་དི་སྭཱ་ཧཱ། ཞེས་ལན་གསུམ་གྱིས་ཕུལ། རྡོ་རྗེ་དྲིལ་བུ་འཛིན་པས། སྐྱོབ་པ་སངས་རྒྱས་ཐམས་ཅད་ཀྱིས། །སྤྱོད་པའི་ཚུལ་དང་ཁྱད་པར་གྱི། །ས་དང་ཕ་
རོལ་ཕྱིན་པ་ལ། །ལྷ་མོ་ཁྱོད་ནི་དཔང་དུ་གྱུར། །ཤཱཀྱ་སེང་གེ་སྐྱོབ་པ་ཡིས། །ཇི་ལྟར་བདུད་ཀྱི་སྡེ་བཅོམ་པ། །དེ་བཞིན་བདག་གིས་བདུད་སྡེ་ལས། །རྒྱལ་བར་བྱས་ཏེ་དཀྱིལ་འཁོར་
བྲི༑ །ཞེས་ལན་གསུམ་བརྗོད་པའི་མཐར། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་
མཆོག་གི་དངོས་གྲུབ་བཅོམ་ལྡན་འདས་འཁོར་ལོ་བདེ་མཆོག་གི་གོ་འཕང་ཐོབ་པར་བྱ་བའི་ཆེད་དུ་སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་། འཇུག་
ཅིང་དབང་བླང་བར་འཚལ་ན་ཞེས་སམ། སློབ་མ་གཞུག་ཅིང་དབང་བསྐུར་བར་འཚལ་ན། སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩལ་དུ་གསོལ། ཞེས་བརྗོད།
རིག་པ་འཛིན་པ་ཁྱོད་དཀྱིལ་འཁོར་གྱི་ལས་ཅི་བདེ་བར་གྱིས་ཤིག །ཅེས་གནང་བ་བྱིན་པར་བསམས་ལ། ཨོཾ་པྲི་ཐི་ཝཱི་དེ་ཝཱི་ཨརྒྷཾ་པྲ་ཏིཙྪ་སྭཱ་ཧཱ། ཨོཾ་པྲི་ཐི་ཝཱི་དེ་ཝཱི་པཱདྱཾ་པྲ་ཏིཙྪ་སྭཱ་ཧཱ། ཞེས་ཆུ་གཉིས་ཀྱིས་

༄༅། །མཆོད༑ ལག་གཡས་རྡོ་རྗེ་དང་བཅས་པ་ས་ལ་རེག་སྟེ་བཛྲ་མུ༔ སའི་ལྷ་མོ་ས་དེ་ཉིད་ལ་ཐིམ། ཞེས་བརྗོད་དེ་ས་ལྷའི་ཚོམ་བུ་དང་། མཆོད་གཏོར་དམན་མ་རྣམས་བསྡུ་བ་ནི་སའི་ལྷ་མོ་སྟ་གོན་དུ་གནས་པའོ། །ལྷ་སྟ་
གོན་ལ། ཕུར་གདབ་བྱ་བའི་ཕྱིར་ཕུར་བུ་ལྔ་མདུན་དུ་འདུས་བྱས་པ་རྡོ་རྗེ་རྩེ་ལྔ་པའི་ཕྱག་རྒྱས་དབུས་ནས་རིམ་བཞིན་བླངས་ཏེ། དབུས་ཀྱི་ཕུར་བུ་གནོད་མཛེས་ནག་པོ་རྡོ་རྗེ་དང་དྲིལ་བུ་འཛིན་པ། ༀ་སུམྦྷ་རཱ་ཛ་བཛྲ་ཀྲོ་
དྷ་མཎྜ་ལ་ཙཀྲ་རཀྵ་རཀྵ་ཧཱུྃ་ཕཊ། ཅེས་བརྗོད་དེ་རང་ངམ་ལས་ཀྱི་རྡོ་རྗེས་དཀྱིལ་འཁོར་གྱི་དབུས་སུ་གདབ་པའི་ཚུལ་བྱས་སྟེ་ཤར་དུ་གཙུགས། ཤར་ལྷོའི་ཕུར་བུ་མི་གཡོ་བ་ནག་པོ་རལ་གྲི་དང་སྡིགས་མཛུབ་འཛིན་པ།
ཨོཾ་ཀ་ནི་རུ་ནི་བཛྲ་ཀྲོ་དྷ་མཎྜ་ལ་ཙཀྲ་རཀྵ་རཀྵ་ཧཱུྃ་ཕཊ། ཅེས་པས་གཡོན་སྐོར་གྱིས་ཤར་ལྷོར་གདབ། ལྷོ་ནུབ་ཀྱི་ཕུར་བུ་དབྱུག་སྔོན་ཅན་སྔོན་པོ་དབྱུག་པ་སྔོན་པོ་དང་སྡིགས་མཛུབ་འཛིན་པ། ཨོཾ་
ནཱི་ལ་དཎྜ་བཛྲ་ཀྲོ་དྷ་མཎྜ་ར་ཙཀྲ་རཀྵ་རཀྟ་ཧཱུྃ་ཕཊ། ཅེས་པས་ལྷོ་ནུབ་ཏུ་གདབ། ནུབ་བྱང་གི་ཕུར་བུ་རྟ་མགྲིན་དམར་པོ་དབྱུག་པ་དང་སྡིགས་མཛུབ་འཛིན་པ། ཨོཾ་ཧ་ཡ་གྲྀ་ཝ་བཛྲ་ཀྲོ་དྷ་མཎྜ་
ལ་ཙཀྲ་རཀྵ་རཀྟ་ཧཱུྃ་ཕཊ། ཅེས་པས་ནུབ་བྱང་དུ་གདབ། བྱང་ཤར་གྱི་ཕུར་བུ་བདུད་རྩི་འཁྱིལ་པ་ནག་པོ་རྡོ་རྗེ་དང་དྲིལ་བུ་འཛིན་པ། ཨོཾ་ཨ་མྲྀ་ཏ་ཀུཎྜ་ལི་བཛྲ་ཀྲོ་དྷ་མཎཱ་ལ་ཙཀྲ་རཀྵ་རཀྵ་ཧཱུྃ་།

ཕཊ༑ ཅེས་པས་བྱང་ཤར་དུ་གདབ། དེ་ནས་དེ་དག་ཐམས་ཅད་ལ། ཨོཾ་སུམྦྷ་རཱ་ཛ་བཛྲ་ཀྲོ་དྷ་མཎྜ་ལ་ཙཀྲ་རཀྵ་རཀྟ་ཧཱུྃ་ཕཊ། ཨོཾ་ཀ་ནི་རུ་ནི་བཛྲ་ཀྲོ་དྷ་མཎཱ་ལ་ཙཀྲ་རཀྵ་རཀྵ་ཧཱུྃ་ཕཊ། ཨོཾ་ནཱི་ལ་དཎྜ་བཛྲ་
ཀྲོ་དྷ་མཎྜལ་ཙཀྲ་རཀྵ་རཀྟ་ཧཱུྃ་ཕཊ། ཨོཾ་ཧ་ཡ་གྲི་བ་བཛྲ་ཀྲོ་དྷ་མཎཱ་ལ་ཙཀྲ་རཀྵ་རཀྟ་ཧཱུྃ་ཕཊ། ཨོཾ་ཨ་མྲྀ་ཏ་ཀུཎྜ་ལི་བཛྲ་ཀྲོ་དྷ་མཎྜ་ལ་ཙཀྲ་རཀྵ་རཀྵ་ཧཱུྃ་ཕཊ། ཅེས་པའི་སྔགས་འདི་རྣམས་ལན་རེ་
བརྗོད་ལ། ཙན་དན་དམར་པོའི་ལྡེ་གུ་རེ་རེ་དབུལ། ཡང་སྔགས་ལན་རེས། མེ་ཏོག་གི་ཚོམ་བུ་རེ་རེ་དབུལ། སྔགས་ལན་རེས། དར་དམར་པོའི་ཅོད་པན་དང་། ཡུངས་ཀར་གྱི་ཐུམ་བུ་རེ་མཉམ་དུ་དབུལ། ཡང་སྔགས་ལན་རེས། གུ་གུལ་གྱི་དུང་
བ་རེ་རེ་འབུལ་ལོ། །ལྷ་སྟ་གོན་ནི། ཚོམ་བུའི་དཀྱིལ་འཁོར་བསང་སྦྱངས། སྟོང་པའི་ངང་ལས་ས་ཕྱོགས་དེར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཤར་གྱི་ར་སྔོ། ལྷོ་སེར།་
ནུབ་དམར། བྱང་ལྗང་བ། ལྟེ་བ་ལ་ཧཱུཾ་གིས་མཚན་པ་ལས་འོད་ཟེར་འཕྲོས་པས། འོག་ཐམས་ཅད་རྡོ་རྗེའི་ས་གཞིར་གྱུར། ཨོ་མེ་དི་ནཱི་བཛྲཱི་བྷ་ཝ་བནྡྷ་ཧཱུྃ་ཧཱུྃ་ཕཊ། ཡང་འོད་ཟེར་ཁོར་
ཡུག་ཏུ་འཕྲོས་པས་རྡོ་རྗེ་ནག་པོ་གདེངས་པ་འགྲེང་བུར་གྱུར་པའི་ར་བ་དང་། རྡོ་རྗེ་ཕྲེད་ལ་སོང་བའི་དྲ་བར་གྱུར། ཨོཾ་བཛྲ་པྲཱ་ཀཱ་ར་ཧཱུྃ་བྃ་ཧཱུྃ་གསུམ། ཡང་འོད་ཟེར་སྟེང་དུ་འཕྲོས་པས་རྡོ་

༄༅། །རྗེའི་ར་བ་དང་དྲ་བའི་ནང་དུ་རྡོ་རྗེའི་གུར་དུ་གྱུར། ཨོཾ་བཛྲ་པཉྫར་ཧཱུྃ་ཡཾ་ཧཱུྃ་གསུམ། ཡང་དེའི་འོག་ཏུ་རྡོ་རྗེའི་བླ་རེར་གྱུར། ཨོཾ་བཛྲ་བི་ཏཱ་ན་ཧཱུྃ་ཁྃ་ཧཱུྃ་གསུམ། ཡང་འོད་ཟེར་
ཕྱིར་འཕྲོས་པས་དེ་དག་གི་ཕྱི་རོལ་ཏུ་མདའི་དྲ་བ་མདེ་རྩེ་བསྣོལ་བ་ཕྱིར་བསྟན་པ་སྲིད་པའི་རྩེ་མོ་ལ་ཐུག་པར་གྱུར། ཨོཾ་བཛྲ་ས་ར་ཛ་ལ་ཏྲྃ་སྃ་ཏྲྃ་གསུམ། ཡང་འོད་ཟེར་ཕྱིར་འཕྲོས་པས་
དེ་དག་གི་ཕྱི་རོལ་དུ་བསྐལ་པའི་མེ་ལྟ་བུའི་མེ་རི་རབ་ཏུ་འབར་བར་གྱུར། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་རྃ་ཧཱུྃ། སྔགས་དེ་རྣམས་ལན་གསུམ་རེ་བརྗོད་ཅིང་། དེའི་ཚེ་གཡོན་པའི་སྡིགས་མཛུབ་ཕྱོགས་བཅུར་བསྐོར་
ནས་སེ་གོལ་རེ་བརྡབ་པར་བྱའོ། །ལག་པ་གཡོན་པའི་སྲིན་ལག་གིས་མཎྜལ་ལ་རེག་སྟེ། པུ་ཛ་ཨོ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ། ཡུལ་ཉི་ཤུ་རྩ་བཞི་དུར་ཁྲོད་བརྒྱད་དང་
བཅས་པ་རང་བཞིན་གྱི་ལྷུན་གྱིས་གྲུབ་པར་གྱུར། ཚོམ་བུ་འགོད་སྔགས་གཙོ་བོ་ནས་དུར་ཁྲོད་བརྒྱད་ཀྱི་བར་ལ་ཨོཾ་ཨཱཿཧཱུྃ་ལན་རེ་སྟེ་ཚར་བཞི་བཅུ་ཞེ་དགུ་བརྗོད། ༈ སྲུང་བའི་འཁོར་ལོའི་འོག་ཏུ་ཡྃ་ལས་རླུང་གི་
དཀྱིལ་འཁོར་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཝྃ་ལས་ཆུའི་དཀྱིལ་འཁོར་

དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལྃ་ལས་སའི་དཀྱིལ་འཁོར་གྲུ་བཞི་སེར་པོ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུྃ་ལས་རིའི་རྒྱལ་པོ་རི་རབ་ཤར་
ཤེལ༑ ལྷོ་བཻཌཱུརྻ། ནུབ་པདྨ་རཱ་ག །བྱང་གསེར་གྱི་རང་བཞིན་ཅན། གྲུ་བཞི་པ་ལྕོག་བརྒྱད་དང་ལྡན་པ། ། རི་རབ་ཀྱི་སྟེང་སྲུང་བའི་འཁོར་ལོའི་ནང་དུ་སྣ་ཚོགས་རྡོ་རྗེའི་ལྟེ་བར་པྃ
ལས་སྣ་ཚོགས་པདྨ་འདབ་མ་བརྒྱད་པའི་དབུས་སུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་གཡོན་སྐོར་གྱིས། ཨ་ཨཱ། ཨི་ཨཱི། ཨུ་ཨཱུ། རྀ་རཱི། ལི་ལཱི། ཨེ་ཨེ།
ཨོ་ཨཽ། ཨཾ་ཨཿཕྲག་གཉིས་བརྗོད། ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བཟང་པོ་བརྒྱད་ཅུའི་ངོ་བོ་གཡས་སྐོར་གྱིས། ཀ་ཁ་ག་གྷ་ང་། ་
ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ཌྷ། ཕྲག་གཉིས་བརྗོད། ཞུ་བ་ལས་བྱུང་བའི་ཉི་མའི་དཀྱིལ་འཁོར་མཉམ་པ་
ཉིད་ཀྱི་ཡེ་ཤེས། དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས། ཉི་མའི་སྟེང་མཐོ་གང་ཙམ་གྱི་ནམ་མཁའ་ལ་ཐ་མལ་པའི་ལུས་ངག་ཡིད་གསུམ་གྱི་ངོ་བོ་ཨོཾ་ཨཱཿཧཱུྃ་ཡུམ་གྱི་།

༄༅། །མཁའ་རྣམ་པར་དག་པའི་ངོ་བོ་པདྨ། ཡབ་ཀྱི་བྱང་ཆུབ་ཀྱི་སེམས་ཀྱི་ངོ་བོ་ཟླ་བ། སེམས་ཀྱི་རང་བཞིན་འོད་གསལ་བའི་ངོ་བོ་ཧཱུྃ་ཡིག་རྣམས་སྟེང་ནས་སྟེང་དུ་བརྩེགས་
པའི་ཨོཾ་ཨཱཿལ་ཐིམ། ཨཱཿཧཱུྃ་ལ་ཐིམ། ཧཱུྃ་པདྨ་ལ་ཐིམ། པདྨ་ཟླ་བ་ཐིམ། ཟླ་བ་ཧཱུྃ་གི་ཞབས་ཀྱུ་ལ་ཐིམ། ཞབས་ཀྱུ་ཁོག་པ་ལ་ཐིམ། ཁོག་པ་མགོ་བོ་ལ་ཐིམ། མགོ་བོ་ཟླ་ཚེས་ལ་ཐིམ།
ཟླ་ཚེས་ཐིག་ལེ་ལ་ཐིམ། ཐིག་ལེ་ནཱ་ད་ལ་ཐིམ། ནཱ་ད་དམར་སྐྱ་ཤིན་ཏུ་ཕྲ་ཞིང་བརྗིད་པ་ཀ་ར་ཀ་ར་ལ་སོགས་པའི་སྔགས་ཀྱི་སྒྲ་སྒྲོགས་པ། འཁྱོག་ཅིང་འཁྱོག་ཅིང་མྱུར་དུ་འབབ་པ་ནི་
སྒྲ་ཡིན་ལ། དེས་ཉི་མའི་དཀྱིལ་འཁོར་ཕུག་ནས་ཧཱུྃ་གི་ཡི་གེའི་ཚུལ་ལ་ཐིམ་པའི་རྐྱེན་གྱིས་ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་བ་ནན་ཏན་གྱི་ཡེ་ཤེས། དེ་ལས་ཆོས་ཀྱི་
དབྱིངས་ཀྱི་ཡེ་ཤེས་ཀྱི་ངོ་བོ་རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་ཅིག་ཆར་དུ་གྱུར་པ་ནི། ༈ རི་རབ་ཀྱི་སྟེང་སྲུང་བའི་འཁོར་ལོའི་ནང་དུ་རིན་པོ་སྣ་ཚོགས་ལས་
གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ། ནང་ནས་རིམ་པ་བཞིན་ནག་པོ། དཀར་པོ། སེར་པོ། དམར་པོ། ལྗང་གུའི་རྩིག་པ་རིམ་པ་ལྔ་དང་ལྡན་པ། དེའི་སྟེང་དུ་རིན་པོ་ཆེའི་

ཕ་གུ་སེར་པོའི་ཁ་ཁྱེར་དང་། དེའི་སྟེང་དུ་མདའ་ཡབ་ལས་ཟླ་བ་རླུང་གིས་བསྐྱོད་པ་དང་། དྲིལ་བུ་གཡེར་ཁ་དང་བཅས་པའི་དྲ་བ་དང་དྲ་བ་ཕྱེད་པ་འཕྱང་བ། མདའ་ཡབ་ཀྱི་སྟེང་དུ་
རིན་པོ་ཆེའི་དྲ་བ་སེར་མའི་པུ་ཤུས་བསྐོར་བ། ཕྱི་རོལ་འདོད་ཡོན་གྱི་སྣམ་བུ་དམར་པོའི་སྟེང་དུ་ཕྱོགས་རེར་རབ་ཏུ་མཛེས་ཤིང་ཡིད་དུ་འོང་བའི་ལྷ་མོ་བཞིས་མཆོད་རྫས་དཔག་ཏུ་མེད་
པ་ཐོགས་ནས་མཆོད་པ་བྱེད་པ། སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་པའི་སྟེང་དུ་ཆོས་ཀྱི་འཁོར་ལོ་དང་། རི་དགས་དང་། གདུགས་དང་
ལྡན་པ། གཞན་ཡང་རྔ་ཡབ་ནོར་བུའི་ཡུ་བ་ཅན་དང་། རིན་པོ་ཆེ་དང་། མེ་ཏོག་གི་ཕྲེང་བ་དང་། གོས་དང་འཕན་ལ་སོགས་པའི་རྒྱན་རྣམས་ཀྱིས་མཛེས་པར་བྱས་པ། ནང་གི་ལྷ་
སྣམ་ཤར་སྔོ། བྱང་ལྗང་། ནུབ་དམར། ལྷོ་སེར་བ། མཚམས་བཞིར་སྨན་དང་བཅུད་སྣ་ཚོགས་དང་བདུད་རྩིས་གང་ཞིང་ལྷ་རྫས་ཀྱི་གོས་ཀྱིས་མགུལ་པ་གཡོགས་པ། མེ་ཏོག་དང་
འབྲས་བུས་སྤུང་བའི་དཔག་བསམ་གྱི་ཤིང་གིས་ཁ་བརྒྱན་པའི་རིན་པོ་ཆེའི་བུམ་པ་གཉིས་གཉིས་ཏེ་བརྒྱད་དང་ལྡན་པའི་སྟེང་ཐོག་སྐུ་འཁོར་གྱི་ཀ་བ་ལ་བརྟེན་ནས་ཕུབ་པ། དེའི་ནང་།

༄༅། །དུ་ཨིནྡྲ་ནཱི་ལའི་ས་གཞི་ལ་འཁོར་ལོ་རིམ་པ་བཞི། མཆོད་རྟེན་ཟླུམ་པོ་བང་རིམ་བཞི་པ་ལྟ་བུའི་ཚུལ་དུ་གནས་པའི་ཕྱི་རོལ་སྐུའི་འཁོར་ལོ་དཀར་པོ་འཁོར་ལོས་མཚན་
པའི་ར་བ་དང་། ཀ་བ་དང་། གདུང་དང་། ཐོག་ཕུབས་ཅན། བར་པ་གསུང་གི་འཁོར་ལོ་དམར་པོ་པདྨས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབས་ཅན། ནང་
མ་ཐུགས་ཀྱི་འཁོར་ལོ་སྔོན་པོ་རྡོ་རྗེས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབས་ཅན། ལྟེ་བ་བདེ་ཆེན་གྱི་འཁོར་ལོ་པདྨ་འདབ་མ་བརྒྱད་པ་གྲི་གུག་གིས་མཚན་
པའི་ར་བ་དང་། ཀ་བ་དང་། གདུང་དང་། ཐོག་ཕུབས་དང་བཅས་པའི་སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་པ། དབུས་ཕྱུར་བུར་གྱུར་པའི་རྩེ་མོར་རྡོ་རྗེ་ཕྱེད་པའི་ཏོག་
གིས་སྤྲས་པ། དངས་ཤིང་སྒྲིབ་པ་མེད་པ་འོད་ཟེར་སྣ་ཚོགས་ཀུན་ཏུ་འཁྲུགས་པའོ།། ༈ གཞལ་ཡས་ཁང་གི་ཕྱི་རོལ་དུ་ཤར་དུ་གཏུམ་དྲག །བྱང་དུ་ཚང་ཚིང་འཁྲིགས་པ། ནུབ་ཏུ་འུར་
འུར་འབར་བ། ལྷོར་འཇིགས་སུ་རུང་བ། ཤར་ལྷོར་ནགས་ཚལ་ཕུན་སུམ་ཚོགས་པ། ལྷོ་ནུབ་ཏུ་མུན་པ་མི་བཟད་པ། ནུབ་བྱང་དུ་ཀི་ལི་ཀི་ལའི་སྒྲ་སྒྲོགས་པ། བྱང་ཤར་དུ་ཧ་ཧ་དགོད་

པའི་དུར་ཁྲོད་རྣམས་སུ་རིམ་པ་དེ་ཉིད་ཀྱིས་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། གནོད་སྦྱིན་སེར་པོ་རྟ་ལ་ཞོན་པ་དབྱུག་ཐོ་འཛིན་པ། ཆུ་ལྷ་དཀར་པོ་ཆུ་སྲིན་ལ་ཞོན་
པ་སྦྲུལ་ཞགས་འཛིན་པ། གཤིན་རྗེ་སྔོན་པོ་མ་ཧེ་ལ་ཞོན་པ་བེ་ཅོན་འཛིན་པ། མེ་ལྷ་དམར་པོ་ར་སྐྱེས་ལ་ཞོན་པ་ཕྱག་བཞི་པ་གཡས་གཉིས་ཀྱིས་མཆོག་སྦྱིན་དང་དབྱུ་གུ་གསུམ་པ།
གཡོན་གཉིས་ཀྱིས་བགྲང་ཕྲེང་དང་རིལ་བ་སྤྱི་བླུགས་འཛིན་པ། སྲིན་པོ་ནག་པོ་རོ་ལངས་ལ་ཞོན་པ་རལ་གྲི་དང་ཐོད་པ་འཛིན་པ། རླུང་ལྷ་ལྗང་གུ་ཤ་བ་ལ་ཞོན་པ་བ་དན་འཛིན་པ།
དབང་ལྡན་དཀརཔོ་གླང་ལ་ཞོན་པ་རྡོ་རྗེ་རྩེ་གསུམ་འཛིན་པ། ཐམས་ཅད་ཀྱང་རྒྱན་གྱིས་བརྒྱན་ཞིང་རང་དང་འདྲ་བའི་རིག་མས་གཡོན་ནས་བརྟེན་པ་སྤྱི་བོས་བཅོམ་ལྡན་འདས་ལ་
འདུད་པའོ། །དེ་བཞིན་དུ་ཤི་རི་ཤ །ཨ་ཤཱཏྠཱ། ཨཾ་ཀོ་ལ། ཙུ་ཏ། ཀ་རཉྫ ལ་ཏ་པརྐ་ཏི། པརྟི་པརྟ། བྷ་ཊ་སྟེ་ཤིང་ཆེན་པོ་བརྒྱད་དང་། དེ་རྣམས་ལ་བརྟེན་པའི་སྒོ་མཚམས་མ་རྣམས་
ཀྱི་གཟུགས་འཛིན་པའི་དྲག་གཏུམ་སྐྱོང་བ་ལ་སོགས་པའི་ཞིང་སྐྱོང་བརྒྱད་དང་། ནོར་རྒྱས། འཇོག་པོ། སྟོབས་ཀྱི་རྒྱུ། པདྨ། ཧུ་ལུནྟ། རིགས་ལྡན། དུང་སྐྱོང་། པདྨ་ཆེན་པོ་སྟེ་ཀླུ་

༄༅། །ཆེན་པོ་བརྒྱད་དང༌། སྒྲ་གྲག་པ། རྨུགས་པ། མུན་པ་ཅན། ཀུན་ཏུ་འཁྱིལ་བ། གང་བ། འབབ་པ། དྲག་པོ། འཁྲིགས་པ་སྟེ་སྤྲིན་ཆེན་པོ་བརྒྱད་དང་། གཞན་ཡང་
ཆུ་ཆེན་པོ་བརྒྱད། མེ་ཆེན་པོ་བརྒྱད། མཆོད་རྟེན་ཆེན་པོ་བརྒྱད་གནས་ཤིང་། སྤྲུལ་པ་དང་རང་རྒྱུད་པའི་དཔའ་བོ་དང་། རྣལ་འབྱོར་མ་དང་། གྲུབ་པ་དང་། རིག་པ་འཛིན་པ་དང་།
མཁའ་འགྲོ་དང་། མཁའ་འགྲོ་མ་དང་། འདྲེ་དང་། སྲིན་པོ་དང་། གནོད་སྦྱིན་དང་། ཤ་ཟ་དང་། འབྱུང་པོ་དང་། ཅེ་སྤྱང་ལ་སོགས་པས་ཡོངས་སུ་གང་བའི་དུར་ཁྲོད་ཀྱིས་བསྐོར་
བའོ༑ ༈ གཞལ་ཡས་ཁང་གི་ནང་དུ་འཁོར་ལོའི་དབུས་སུ་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་བཅོམ་ལྡན་འདས་འཁོར་ལོ་བདེ་མཆོག་སྐུ་མདོག་སྔོན་
པོ༑ ཞལ་བཞི་ཕྱག་བཅུ་གཉིས་པ། རྩ་ཞལ་སྔོན་པོ། གཡོན་ལྗང་། རྒྱབ་དམར། གཡས་སེར་པོ། ཞལ་རེ་རེ་བཞིན་སྤྱན་གསུམ་གསུམ་དང་ལྡན་ཞིང་། མཆེ་བ་བཞི་བཞི་གཙིགས་
པ༑ ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌ་མ་རུ།

བཞི་པ་ན་དགྲ་སྟ། ལྔ་པ་ན་གྲི་གུག །དྲུག་པ་ན་མདུང་རྩེ་གསུམ་པ་བསྒྲེང་པ། གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊཾ་ག །བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་
རྗེའི་ཞགས་པ། དྲུག་པ་ན་ཚངས་པའི་མགོ་བོ་བསྣམས་པ། པདྨ་དང་ཉི་མའི་སྟེང་ན་ཞབས་གཡས་བརྐྱང་པས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་བྱེད་ནག་པོ་
མནན་པ། རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་སྤྲས་ཤིང་གཡོན་ན་ཚེས་གཅིག་གི་ཟླ་བ་དང་། མཚོག་མའི་སྟེང་ན་སྣ་ཚོགས་རྡོ་རྗེས་མཚན་པ།
དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་གིས་བརྒྱན་པ། སྟག་གི་ལྤགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་
པ༑ །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་ཉམས་དང་ལྡན་པ་ཉིད། །དེའི་པང་ན་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་
སྤྱན་གསུམ་དང་ལྡན་པ། ཕྱག་གཡོན་པས་བདུད་དང་གདུག་པའི་ཁྲག་གིས་གང་བའི་ཐོད་པ་འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པའི་གྲི་གུག་གིས་

༄༅། །ཕྱོགས་ཐམས་ཅད་དུ་བསྡིགས་པ། དབུ་སྐྲ་གྲོལ་བ་བྱིན་པ་གཉིས་ཀྱིས་བཅོམ་ལྡན་འདས་ལ་ལེགས་པར་འཁྱུད་ཅིང་གཅེར་བུའི་མཆོག་མི་མགོ་སྐམ་པོ་ལྔའི་དབུ་རྒྱན་དང་
མི་མགོ་སྐམ་པོ་ལྔ་བཅུའི་དོ་ཤལ་དང་རུས་པའི་རྒྱན་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ།། ༈ པདྨའི་འདབ་མ་བཞི་ལ་ཤར་དུ་མཁའ་འགྲོ་
མ་སྔོན་མོ། བྱང་དུ་ལཱ་མཱ་ལྗང་གུ། ནུབ་ཏུ་ཁཎཱརོ་ཧཱ་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ། ཕྱག་བཞིའི་གཡས་ཌ་མ་རུ་དང་གྲི་གུག །
གཡོན་ཁ་ཊྭཱཾ་ག་དང་ཐོད་པ་འཛིན་པ། སྐྲ་གྲོལ་བ་གཅེར་བུ་གཡས་བརྐྱང་བས་བཞུགས་པ་ཕྱག་རྒྱ་ལྔས་བརྒྱན་པའོ། །མཚམས་ཀྱི་འདབ་མ་བཞི་ལ་བདུད་རྩི་ལྔས་ཡོངས་སུ་གང་བའི་
བུམ་པའི་སྟེང་ན་ཐོད་པ་གནས་པ་ནི་བདེ་བ་ཆེན་པོའི་འཁོར་ལོའོ།། ༈ དེའི་ཕྱི་རོལ་ཐུགས་ཀྱི་འཁོར་ལོ་རྩིབས་བརྒྱད་པའི་ཤར་རྩིབས་པུལླི་ར་མཱ་ལ་ཡར་ཁཎྜ་ཀ་པྲ་ལི་དང་རབ་ཏུ་
གཏུམ་མོ། བྱང་རྩིབས་ཛཱ་ལནྡྷ་རར་མ་ཧཱ་ཀཾ་ཀཱ་ལ་དང་གཏུམ་པའི་མིག་ཅན་མ། ནུབ་རྩིབས་ཨོ་ཌྱན་དུ་ཀཾ་ཀཱ་ལ་དང་འོད་ལྡན་མ། ལྷོ་རྩིབས་ཨརྦུ་དར་མཆེ་བ་རྣམ་པར་གཙིགས་པ་

དང་སྣ་ཆེན་མ། ཤར་ལྷོ་གོ་དཱ་ཝ་རཱི་ར་སུ་ཝཱི་རེ་དང་བརྟན་པའི་བློ་ཅན་མ། ལྷོ་ནུབ་རྭ་མེ་ཤྭ་རིར་འོད་དཔག་མེད་དང་མིའུ་ཐུང་མ། ནུབ་བྱང་དེ་ཝཱི་ཀོ་ཊར་རྡོ་རྗེའི་འོད་དང་ལངྐའི་དབང་
ཕྱུག་མ། བྱང་ཤར་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ། ཐུགས་ཀྱི་འཁོར་ལོའི་ལྷ་རྣམས་ཁ་དོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་ཤིང་ས་བླ་སྦྱོང་བ་ཐུགས་ཀྱི་
གསང་བ་བསམ་གྱིས་མི་ཁྱབ་པའི་ངོ་བོ། དེའི་ཕྱི་རོལ་གསུང་གི་འཁོར་ལོ་རྩིབས་བརྒྱད་པའི་ཤར་རྩིབས་ཀཱ་མ་རུ་པར་ཨངྐུ་རི་དང་ཨཻ་རཱ་ཝ་ཏཱི། བྱང་རྩིབས་ཨོ་ཏྲེར་རྡོ་རྗེ་རལ་པ་ཅན་
དང་འཇིགས་བྱེད་ཆེན་མོ། ནུབ་རྩིབས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་རྩིབས་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ། ཤར་ལྷོ་ཀ་ལིངྒར་རབ་ཏུ་
བཟང་པོ་དང་ཤུ་མ་དེ་ཝཱི། ལྷོ་ནུབ་ལམྦཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ། ནུབ་བྱང་ཀཱཉྩིར་འཇིགས་བྱེད་ཆེན་པོ་དང་རྟ་རྣ་མ། བྱང་ཤར་ཧི་མཱ་ལ་ཡར་མིག་མི་བཟང་དང་ཁ་
གཱ་ན་ན་སྟེ། གསུང་གི་འཁོར་ལོའི་ལྷ་རྣམས་ཁ་དོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་ཤིང་ས་སྟེང་སྦྱོང་བ་གསུང་གི་གསང་བ་བསམ་གྱིས་མི་ཁྱབ་པའི་ངོ་བོ། དེའི་ཕྱི་རོལ་

༄༅། །སྐུའི་འཁོར་ལོ་རྩིབས་བརྒྱད་པའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་རྩིབས་གྲི་ཧ་དེ་ཝར་རིན་ཆེན་རྡོ་རྗེ་དང་ཁཎྜ་རོ་ཧཱ། ནུབ་
རྩིབས་སོ་རྭཥྚར་རྟ་མགྲིན་དང་ཤོོཎྜི་ནཱི། ལྷོ་རྩིབས་སུ་ཝཎ་དཱི་པར་ནམ་མཁའི་སྙིང་པོ་དང་འཁོར་ལོའི་གོ་ཆ་མ། ཤར་ལྷོ་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། ལྷོ་ནུབ་སིནྡྷུར་
པདྨ་གར་གྱི་དབང་ཕྱུག་དང་སྟོབས་ཆེན་མ། ནུབ་བྱང་མ་རོར་རྣམ་པར་སྣང་མཛད་དང་འཁོར་ལོས་སྒྱུར་མ། བྱང་ཤར་ཀུ་ལུ་ཏཱར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ།
སྐུའི་འཁོར་ལོའི་ལྷ་རྣམས་ཁ་དོག་དཀར་པོ་ས་འོག་ལ་སྤྱོད་པའི་ཚུལ་གྱིས་བཞུགས་ཤིང་ས་འོག་སྦྱོང་བ་སྐུའི་གསང་བ་བསམ་གྱིས་མི་ཁྱབ་པའི་ངོ་བོ། ཁཎྜ་ཀ་པཱ་ལི་ལ་སོགས་པའི་
དཔའ་བོ་ཐམས་ཅད་ཞལ་གཅིག་ཕྱག་བཞི་པ་རལ་པའི་ཐོར་ཚུགས་ཀྱིས་མཚན་པའི་ཅོད་པན་ཅན། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། གཡས་
འོག་མས་ཌ་མ་རུ། གཡོན་འོག་མས་ཁ་ཊྭཱཾ་ག་འཛིན་པ། སྐུ་ལ་ཕྱག་རྒྱ་དྲུག་གིས་བརྒྱན་པ་གཡས་བརྐྱང་པའི་གནས་པས་བཞུགས་པའོ། །རབ་ཏུ་གཏུམ་མོ་ལ་སོགས་པའི་དཔའ་མོ་

རྣམས་ནི་ཞལ་གཅིག་ཕྱག་གཉིས་མ། གཡོན་ཐོད་པ་བསྣམས་པས་ཡབ་ལ་འཁྱུད་པ། གཡས་སྡིགས་མཛུབ་དང་བཅས་པས་གྲི་གུག་བསྣམས་པ། སྤྱན་གསུམ་པ་དྲག་མོའི་གཟུགས་
ཅན་མ། སྒྲ་གྲོལ་བས་རྣམ་པར་མཛེས་མ། གཉིས་སུ་མེད་པའི་སྦྱོར་བ་ལ་བརྩོན་པ། གཅེར་བུའི་མཆོག་རྒྱན་ལྔ་དང་ཚངས་པའི་སྐུད་པས་བརྒྱན་པ། མི་མགོའི་དོ་ཤལ་དང་སྐ་རགས་
སིལ་སིལ་གྱི་སྒྲ་སྒྲོགས་པ། ༈ དེའི་ཕྱི་རོལ་དམ་ཚིག་གི་འཁོར་ལོའི་ལྷ་སྣམ་གྱི་གཞིའི་ཤར་སྒོར་ཁྭ་གདོང་མ་སྔོན་མོ། བྱང་སྒོར་ལུག་གདོང་མ་ལྗང་གུ། ནུབ་སྒོར་ཁྱི་གདོང་མ་དམར་
མོ༑ ལྷོར་སྒོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་པོ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་སེར་གཡོན་དམར་བ། ནུབ་བྱང་དུ་གཤིན་རྗེ་
མཆེ་བ་མ་གཡས་དམར་གཡོན་ལྡང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་བཞི་མ་གཡས་གཉིས་ན་ཌ་མ་རུ་དང་གྲི་གུག །
གཡོན་གཉིས་ན་ཁ་ཊཾ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ་ཡི་དྭགས་ཀྱི་གདན་ལ་ཞབས་གཡས་བརྐྱང་བས་བཞུགས་ཤིང་སེམས་ཅན་གྱི་དོན་ལ་མངོན་པར་བརྩོན་

༄༅། །པ༑ དཔའ་བོ་དང་རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། །འབར་བའི་ཕྱག་རྒྱ་དང་བཅས་ཕཻ། སྙིང་གའི་ཧཱུྃ་ལས་འོད་ཟེར་ལྕགས་ཀྱུ་ལྟ་བུ་དཔྲལ་
བ་ནས་སྤྲོས་ཏེ། འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་ནམ་མཁར་བྱོན། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ།
པཱདྱཾ་པྲ་ཏཱིཙྪ་སྭཱ་ཧཱ། བཛྲ་པུཥྤེ་ཨཱཧཱུྃ། ནས། ཤབྡ་ཨཱཿཧཱུྃ་བར་དང་། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་
པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་
པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་
ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་

གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷ་ཏུ་ཨཱ་ཀཱ་ཤ་ས་།
མན་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྠཱ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་
བརྡབ་པར་བྱའོ། །ཛཿཧཱུྃ་བཾ་ཧོས་བསྟིམ། རྣམ་ལྔ་འདོད་སྐོར་དང་བཅས་པའི་འཁྱུད་རྒྱ་བྱ་ཞིང་། ཨོ་ཡོ་ག་ཤུདྡྷཿསརྦ་དྷརྨཱ་ཡོ་ག་ཤུདྡྷོ྅་ཧཾ་ཞེས་བརྗོད། གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཡབ་
ཀྱི་སྙིང་གར་ཨོཾ་ཧ་དཀར་པོ་རྡོ་རྗེ་སེམས་དཔའ། མགོ་བོར་ན་མ་ཧི་སེར་པོ་རྣམ་པར་སྣང་མཛད། སྤྱི་གཙུག་ཏུ་སྭཱ་ཧཱ་ཧུ་དམར་པོ་པདྨ་གར་གྱི་དབང་ཕྱུག །ཕྲག་པ་གཉིས་སུ་བོ་ཥ་ཊ་ཧེ་
ནག་པོ་ཧེ་རུ་ཀ །མིག་གཉིས་སུ་ཧཱུཾ་ཧཱུཾ་ཧོ་དམར་སེར་རྡོ་རྗེ་ཉི་མ། ཚིགས་ཆེན་བརྒྱད་ལ་ཕཊ་ཧཾ་ལྗང་གུ་རྟ་མཆོག །ཡུམ་གྱི་ལྟེ་བར་ཨོཾ་བོ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡཾ་སྔོན་མོ་
གཤིན་རྗེ་མ། ཁར་ཧྲིཾ་མྃ་དཀར་མོ་རྨོངས་བྱེད་མ། སྤྱི་བོར་ཧྲིཾ་ཧྲཱིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་ལྗང་གུ་ཙཎྜི་ཀཱ་སྟེ། །

༄༅། །ཡབ་ཀྱི་གནས་སུ་ཡུམ་དང་། ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར། ཅེས་དང་། འབར་བའི་ཕྱག་རྒྱ་དང་བཅས། ཕོ། རང་གི་སྙིང་ག་ནས་འོད་ཟེར་འཕྲོས་པས་
དབང་བསྐུར་གྱི་ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་མདུན་གྱི་ནམ་མཁར་བྱོན། ཞེས་དང་། སྔར་ལྟར་ཕྱི་དང་ཡིད་ཀྱི་མཆོད་པས་མཆོད་ཅེས་གསུངས་པས་མཆོད་པ་འབུལ་བ་ནི། ཨོཾ་སརྦ་ཏ་ཐཱ་ག་ཏ་ཤྲཱི་
ཙཀྲ་སམྦ་ར་མཎྜ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱས་མཆོད་ཡོན་དབུལ། དེ་བཞིན་དུ་པཱདྱཾཔྲ་ཏིཙྪ་སྭཱ་ཧཱས་ཞབས་བསིལ། བཛྲ་པུཥྤེ་ཨཱཿཧཱུྃ་གིས་མེ་ཏོག །བཛྲ་དྷུ་པེ་ཨཱཿཧཱུྃ་གིས་བདུག་སྤོས། བཛྲ་ཨཱ་ལོ་ཀེ་
ཨཱཿཧཱུྃ་གིས་མར་མེ། བཛྲ་གནྡྷེ་ཨཱཿཧཱུྃ་གིས་དྲི་ཆབ། བཛྲ་ནཻ་ཝི་དྱེ་ཨཱཧཱུྃ་གིས་ཞལ་ཟས། བཛྲ་ཤབྡ་ཨཱཿཧཱུྃ་གིས་རོལ་མོ་དབུལ་ལོ། །དེ་ནས་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་ཀྱི་དབྱིངས་ཀྱི་
བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་
མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་

སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ།
ན་མས་མན་བུདྡྷཱ་ནཾ། ཨ་བྷི་སྨྲ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀུ་ཤ་ས་མན་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་
ག་ཏ་བ་ལེནྡྷ་བནྡྷ་སྭ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས།་
ཇི་ལྟར་བལྟམས་པ་ཙམ་གྱིས་ཀྱང་། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བྱའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་
ཡ་ཤྲི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །ཆུའི་ལྷག་མ་ཡར་ལུད་པ་ལས་བདེ་བ་ཆེན་པོའི་ལྷ་རྣམས་དང་།

༄༅། །དམ་ཚིག་གི་འཁོར་ལོའི་ལྷ་རྣམས་ལ་གཙོ་བོ་ཉིད་ཀྱིས་དབུར་བརྒྱན། ཐུགས་ཀྱི་འཁོར་ལོའི་ལྷ་རྣམས་ལ་མི་བསྐྱོད་པ། གསུང་གི་འཁོར་ལོའི་ལྷ་རྣམས་ལ་འོད་དཔག་
མེད༑ སྐུའི་འཁོར་ལོའི་ལྷ་རྣམས་ལ་རྣམ་པར་སྣང་མཛད་ཀྱིས་དབུར་བརྒྱན་ཞེས་བརྗོད། དེ་ནས་དེ་ལ་མཆོད་པ་བྱ་བ་ལ་བཅུ་གཉིས་ལས་དང་པོ་སྔགས་མཆོད་ནི། ལྷ་རྣམས་གསལ་གདབ་པའི་ཚུལ་གྱིས། ངག་ཏུ། ཨོཾ་ན་
མོ་བྷ་ག་ཝ་ཏེ་ཝཱི་རེ་ཤཱ་ཡ། མ་ཧཱ་ཀལྤ་ཨགྣི་སཾ་ནི་བྷཱ་ཡ། ཛ་ཊཱ་མ་ཀུ་ཊོཏྐ་ཊཱ་ཡ། དཾ་ཤྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛ་བྷཱ་སུ་རཱ་ཡ། པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་
ཎི༑ བྱུ་གྷྲཱ་ཛི་ན་ཨམྦ་རཱ་དྷ་རཱ་ཡ། མ་ཧཱ་དྷམྦ་ཨནྡྷ་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲོོཾ། ཧྲཿཧྲཿ། ཕེཾ་ཕེཾ། ཛྞོོཾཕཊ་ཕཊ།
ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བ་ས་རུ་དྷི་ར་ཨནྟྲ་མཱ་ལ་ཨ་བ་ལཾ་བི་ནེ། གྲིཧྣ་གྲིཧྣ་སཔྟ་པཱ་ཏཱ་ལ་ག་ཏ་བྷུ་ཛཾ་གཱ་སརླམཱ། ཏརྫ་ཡ་ཏརྫ་ཡ། ཨཱ་ཀཌྜྷྱ་ཨཱ་ཀདྜྷྱ།  ཧྲིཾ་ཧྲིཾ། ཛྞོོཾ་ཛྞོོཾ།
ཀྵྨཱྃཀྵྨཱྃ། ཧཱྃ་ཧཱྃ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་ཝཾ། ཨཱརྱ་ཨ་པ་རཱཛི་ཏེ། ཏྲེེ་ལོ་ཀྱ་མཱ་ཏི་

མ་ཧ་བིདྱེ་ཤྭ་རི། སརྦ་བྷུ་ཏ་བྷ་ཡཱ་བ་ཧེ་མ་ཧཱ་བཛྲ། བཛྲ་ཨཱ་ས་ནེ། ཨ་ཛི་ཏེ། ཨ་པ་རཱ་ཛི་ཏེ། བ་ཤྱཾ་ཀ་རི་ནེ་ཏྲ་བྷྲ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་ལི་ནི། ཏྲཱ་ས་ནི། མཱ་ར་ཎི། །
པྲ་བྷེ་ད་ནི། ཨ་པ་ར་ཛ་ཡེ། བི་ཛ་ཡེ་ཛམྦྷ་ནི་སྟམྦྷ་ནི། མོ་ཧ་ནི། བཛྲ་ཝཱ་རཱ་ཧཱི། མ་ཧཱ་ཡོ་གི་ནི་ཀཱ་མི་ཤྭ་རི་ཁ་གེ །ཏདྱ་ཐཱ། པྲོ་ཏཾ་གེ་པྲོ་ཏཾ་གེ །ཧ་ན་ཧ་ན། པྲཎཱ་ན་ཀིཾ་ཀི་ནི་ཁི་ཁི་ཎི།
དྷུ་ན་དྷུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ་བཛྲ་ཁ་ཊྭཱཾ་ག་ཀ་པཱ་ལ་དྷ་རི་ཎི། མ་ཧཱ་པི་སི་ཏ་མཱཾ་ས་ཨ་ཤ་ནི། མཱ་ནུ་ཥ་ཨནྟྲ་པྲཱ་བྲྀ་ཏེ། སཱནྟི་དྷྱཾ་ན་ར་སི་ར་མཱ་ལཱ་གྲནྠི་ཏ་དྷཱ་རི་ཎི། སུམྦྷ་ནི་སུམྦྷེ།
ཧ་ན་ཧ་ན། པྲ་ཎཾ་སརྦ་པ་ཤུ་པཱ་ནཱཾ། མ་ཧཱ་མཱནཱ་ཙྪེ་ད་ནི། ཀྲོ་དྷ་མུནྟེ། དཾ་ཥྚཱ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་སྱ་ཨ་གྲ་མ་ཧི་ཥི། ས་ཧ་སྲ་ཤི་རེ། ས་ཧ་སྲ་བ་ཧ་བེ། ཤ་ཏ་ས་ཧ་
སྲ་ཨ་ན་ནེ། ཛྭ་ལི་ཏ་ཏེ་ཛ་སེ། ཛཱ་ལ་མུ་ཁི་པོ་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ཨཱ་ས་ནི། མི་ལི་ཏེ། ཧེ་ཧེ། ཧ་ཧ་ཧཱུྃ་ཧཱུྃ། ཁ་ཁ། དྷུ་དྷུ། དྷུ་རུ་དྷུ་རུ། མུ་རུ་མུ་རུ། མུཉྩ་མུཉྩ།
ཨ་དྭཻ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲོ་དྷཾ་དྲོ་དྷཾ། གྲོ་གྲོ། ཧེ་ཧེ། ཧཱ་ཧཱ། བྷི་མེ། ཧ་ས་ཧ་ས། བི་རེ། ཧཱ་ཧཱ། ཧོ་ཧོ། ཧཱུཾ་ཧཱུཾ། ཏྲཻ་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊཱི་ཏ་ཐཱ་ག་ཏ་པ་།

༄༅། །རི་ཝཱ་རེ་ཧཱུྃ་ཧཱུྃ་ཕཊ། སིཾ་ཧ་རུ་པེ། ཁ་ག་ཛ་རུ་པེ་ག ཿཏྲཻ་ལོ་ཀྱ་ཨུ་ད་རེ། ས་མུ་དྲ་མེ་ཁ་ལེ། གྲ་ས་གྲ་ས་ཧཱུྃ་ཧཱུྃ་ཕཊ། ཝཱི་ར་ཨ་དྭཻ་ཏི་ཧཱུྃ་ཧཱུྃ། ཧཱཿཧཱཿ མ་ཧཱ་པི་ཤུ་མོ་ཧ་ནི། མ་།
ཧཱ་ཡོ་གེ་ཤྭ་རི་ཏཱཾ། ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ པྲ་ཏྱ་ཡ་ཀཱ་རི་ཎི་ཧུ་ཧཱུྃ་ཕཊ། བྷུ་ཏ་ཏྲ་ས་ནི། མ་ཧཱ་བཱི་རེ། པ་ར་མ་སིདྡྷེ། ཡོ་གེ་ཤྭ་རི་ཕཊ། ཧུྃ་ཧཱུྃ་ཕཊ། ཧཱུྃ་ཧུྃ་ཧཱུྃ་ཕཊ་སྭཱ་ཧཱ།
ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སམྦ་རཾ་སྭཱ་ཧཱ། ཨོཾ་བཛྲ་བཻ་རོ་ཙ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཨོཾ་ཧྲཱིཿཙཧ་ཧ་ཧུྃ་ཧཱུྃ་ཕཊ། ༀ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ།
ཨོཾ་སུམྦྷ་ནི་སུམྦྷ་ཧུྃ་ཧཱུྃ་ཕཊ། ༀ་ཌཱ་ཀི་ནཱི་ཡེ་ཧུྃ་ཧཱུྃ་ཕཊ། ༀ་གྲིཧྣ་གྲིཧྣ་ཧུྃ་ཧཱུྃ་ཕཊ། ༀ་ལཱ་མེ་ཧུྃ་ཧཱུྃ་ཕཊ། ཨོ་གྲིཧྣ་པ་ཡ་གྲིཧྣ་པ་ཡ་ཧུྃ་ཧཱུྃ་ཕཊ། ༀ་ཁཎྜ་རོ་ཧི་ཧུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་
ཝཱན་བཛྲ་རཱ་ཛ་ཧུྃ་ཧཱུྃ་ཕཊ། ༀ་རཱུ་པི་ཎཱི་ཡེ་ཧུྃ་ཧཱུྃ་ཕཊ། ཨོཾ་ཀ་ར་ཀ་ར་ཧུྃ་ཧཱུྃ་ཕཊ། ༀ་པྲ་ཙཎཱི་ཧུྃ་ཧཱུྃ་ཕཊ། ཨོ་ཀུ་རུ་ཀུ་རུ་ཧུྃ་ཧཱུྃ་ཕཊ། ༀ་ཙཎཱ་ཨཀྵཱིཡེ་ཧུྃ་ཧཱུྃ་ཕཊ། ཨོཾ་བནྡྷ་བནྡྷ་ཧུྃ་ཧཱུྃ་ཕཊ།
ༀ་པྲ་བྷཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་ཧུྃ་ཧཱུྃ་ཕཊ། ༀ་མ་ཧཱ་ནཱ་སེ་ཧུྃ་ཧཱུྃ་ཕཊ། ཨོ་ཀྵོ་བྷ་ཡ་ཀྵོ་བྷ་ཡ་ཧུྃ་ཧཱུྃ་ཕཊ། ༀ་བཱི་ར་མ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཧྲོོཾ་ཧྲོོཾ་ཧུྃ་ཧཱུྃ་ཕཊ། ༀ་ཁརྦ་རཱི་ཡེ་

ཧུྃ་ཧཱུྃ་ཕཊ། ཨོཾ་ཧྲཿ་ཧྲཿཧུྃ་ཧཱུྃ་ཕཊ། ཨོ་ལངྐེ་ཤྭ་རཱི་ཡེ་ཧུྃ་ཧཱུྃ་ཕཊ། ཨོཾ་ཕེཾ་ཕེཾ་ཧུྃ་ཧཱུྃ་ཕཊ། ༀ་དྲུ་མཙྪཡེ་ཧུྃ་ཧཱུྃ་ཕཊ། ཨོཾ་ཕཊ་ཕཊ་ཧུྃ་ཧཱུྃ་ཕཊ། ཨོ་ཨེ་རཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ད་ཧ་ད་ཧ་ཧུྃ་ཧཱུྃ་
ཕཊ༑ ཨོཾ་མ་ཧཱ་བྷེ་ར་ཝ་ཡེ་ཧུྃ་ཧཱུྃ་ཕཊ། ཨོཾ་པ་ཙ་པ་ཙ་ཧུྃ་ཧཱུྃ་ཕཊ། ཨོཾ་ཝཱ་ཡུ་བེ་གེ་ཧུྃ་ཧཱུྃ་ཕཊ། ཨོཾ་བྷཀྵ་བྷཀྵ་བ་ས་རུ་དྷི་ར་ཨནྟྲ་མཱ་ལ་ཨ་བ་ལམྦི་ནེ་ཧུྃ་ཧཱུྃ་ཕཊ། ༀ་སུ་ར་བྷཀྵི་ཡེ་ཧུྃ་ཧཱུྃ་ཕཊ།
ཨོཾ་གྲིཧྣགྲིཧྣ་སཔྟ་པཱ་ཏཱ་ལ་ག་ཏ་བྷུ་ཛཱཾ་ག་སརྤཾ་ཝཱ་ཏརྫ་ཡ་ཏརྫ་ཡ་ཧུྃ་ཧཱུྃ་ཕཊ། ཨོཾ་ཤྱ་མ་དེ་ཝཱི་ཡེ་ཧུྃ་ཧཱུྃ་ཕཊ། ཨོཾ་ཨཱ་ཀཌྜྷྱ་ཨཱ་ཀཌྜྷྱ་ཧུྃ་ཧཱུྃ་ཕཊ། ༀ་སུ་བྷ་དྲེ་ཧུྃ་ཧཱུྃ་ཕཊ། ཨོཾ་ཧྲིཾ་ཧྲིཾ་ཧུྃ་ཧཱུྃ་ཕཊ།
ཨོཾ་ཧ་ཡ་ཀརྞེ་ཧུྃ་ཧཱུྃ་ཕཊ། ༀ་ཛྞོོཾ ཛྞོོཾ་ཧུྃ་ཧཱུྃ་ཕཊ། ཨོཾ་ཁ་གྲྭ་ན་ནེ་ཧུྃ་ཧཱུྃ་ཕཊ། ཨོཾ་ཀྵྨཱྃཀྵྨཱྃཧུྃ་ཧཱུཾ་ཕཊ། ཨོཾ་ཙཀྲ་བེ་གེ་ཧུྃ་ཧཱུྃ་ཕཊ། ཨོཾ་ཧཱ་ཧཱྃ་ཧུྃ་ཧཱུྃ་ཕཊ། ༀ་ཁཎྜ་རེ་ཧེ་ཧུྃ་ཧཱུྃ་ཕཊ། ཨོཾ་ཧིཾ་ཧིཾ་ཧུྃ་ཧཱུྃ་
ཕཊ༑ ཨོཾ་ཤོཎྜི་ནཱི་ཡེ་ཧུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧུྃ་ཧཱུྃ་ཕཊ། ཨོཾ་ཙཀྲ་ཝ་ཎཱི་ཡེ་ཧུྃ་ཧཱུྃ་ཕཊ། ཨོ་ཀི་ལི་ཀི་ལི་ཧུྃ་ཧཱུཾ་ཕཊ། ཨོཾ་སུ་ཝཱི་རེ་ཧུྃ་ཧཱུྃ་ཕཊ། ཨོ་སི་ལི་སི་ལི་ཧུྃ་ཧཱུཾ་ཕཊ། ཨོཾ་མ་ཧཱ་བ་ལེ་ཧཱུྃ་
ཧཱུྃ་ཕཊ། ཨོ་ཧི་ལི་ཧི་ལི་ཧུྃ་ཧཱུཾ་ཕཊ། ཨོཾ་ཙཀྲ་ཝརྟི་ནཱི་ཡེ་ཧུྃ་ཧཱུྃ་ཕཊ། ཨོཾ་དྷི་ལི་དྷི་ལི་ཧུྃ་ཧཱུཾ་ཕཊ། ཨོཾ་མ་ཧཱ་བཱིརྻེ་ཧུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ཨོཾ་ཀཱ་ཀཱ་

༄༅། །སྱེ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ཨོ་ཨུ་ལཱུ་ཀཱ་སྱེ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་ཡ་ཧུྃ་ཧཱུྃ་ཕཊ། ཨོ་ཤྭ་ནཱ་སྱེ་ཧུྃ་ཧཱུྃ་ཕཊ། ཨོཾ་དཾཥྚཱ་ཀ་རཱ་ལོ་གྲ་བྷི་ཥ་
ཎ་མུ་ཁཱ་ཡ་ཧུ་ཧཱུྃ་ཕཊ། ཨོཾ་སཱུཀ་རཱ་སྱེ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷ་སུ་རཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་དྭ་དྷི་ཡེ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་ཡ་མ་
དཱུ་ཏི་ཡེ་ཧུྃ་ཧཱུཾ་ཕཊ། ཨོཾ་བྱཱ་གྷྲཱ་ཛི་ན་ཨམྦ་ར་དྷ་རཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་དཾཥྚཱི་ཎཱི་ཡེ་ཧུྃ་ཧཱུྃ་ཕཊ། ༀ་མ་ཧཱ་དྷམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་མ་ཐ་ནཱི་ཡེ་ཧུྃ་ཧཱུྃ་ཕཊ། ཅེས་ཡབ་ཀྱི་
རྐང་བརྒྱད་དང་སྒོ་མམས་མ་བརྒྱད་སྤེལ་བ་སྟེ་དེ་རྣམས་ལན་རེ་བརྗོད་པར་བྱའོ། །གཉིས་པ་ཕྱིའི་མཆོད་པ་ནི། རང་གི་རྩ་བའི་བླ་མ་དང་གཙོ་བོ་དབྱེར་མེད་དུ་མོས་ལ། སྔགས་མཆོད་ཀྱི་ཚེ་ལས་རྡོར་གྱིས་སྤོས་མར་མེ་རྣམས་སྦར་ལ་གོས་ཟུང་དགྲམ།
བསང་སྦྱངས། སྟོང་པའི་ངང་ལས་ཨ་བདུན་ལས་ཐོད་པའི་སྣོད་བདུན་གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས།
མར་མེ། དྲི། ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཅེས་དང༌། ཨོ་བཛྲ་ཨརྒྷཾ་ཨཱཿཧཱུྃ་སོགས་ནས་ཤབྡ་ཨཱཿཧཱུྃ་བར་ཕྱག་རྒྱ་དང་བཅས་པས་བྱིན་གྱིས་

བརླབས་ནས། རྡོ་རྗེ་ཐལ་མོ་སྦྱར་ཏེ་དབྱངས་དང་བཅས་པས། སྟོང་གསུམ་འདིའམ་སྟོང་གསུམ་གཞན་དག་ན། །ལྷ་རྫས་མཆོད་ཡོན་ཇི་སྙེད་ཡོད་པ་རྣམས། །དཀྱིལ་འཁོར་ལྷ་ཚོགས་རྣམས་ལ་དབུལ་
བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཨརྒྷཾ་པྲ་ཏཱིཙྪ་སྭཱ་ཧཱ། ཞེས་པས་མཆོད་ཡོན་དང་། སྟོང་གསུམ་
འདིའམ་སྟོང་གསུམ་གཞན་དག་ན། །ལྷ་རྫས་ཞབས་བསིལ་ཇི་སྙེད་ཡོད་པ་རྣམས། །དཀྱིལ་འཁོར་ལྷ་ཚོགས་རྣམས་ལ་དབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་
གསོལ༑ །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནཱི་པཱདྱཾ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་སྟོང་གསུམ་གཞན་དག་ན། །ལྷ་རྫས་མེ་ཏོག་ཇི་སྙེད་ཡོད་པ་
རྣམས༑ །དཀྱིལ་འཁོར་ལྷ་ཚོགས་རྣམས་ལ་དབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནཱི་
བཛྲ་པུཤྤེ་ཨཱཿཧཱུྃ། སྟོང་གསུམ་འདིའམ་སྟོང་གསུམ་གཞན་དག་ན། །ལྷ་རྫས་བདུག་སྤོས་ཇི་སྙེད་ཡོད་པ་རྣམས། །དཀྱིལ་འཁོར་ལྷ་ཚོགས་རྣམས་ལ་དབུལ་བར་བགྱི། །ཐུགས་རྗེས་འགྲོ་

༄༅། །བའི་དོན་ཕྱིར་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནཱི་བཛྲ་དྷུཔེ་ཨཱཧཱུྃ། སྟོང་གསུམ་འདིའམ་སྟོང་གསུམ་གཞན་དག་ན། །ལྷ་
རྫས་སྣང་གསལ་ཇི་སྙེད་ཡོད་པ་རྣམས། །དཀྱིལ་འཁོར་ལྷ་ཚོགས་རྣམས་ལ་དབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་
མཎྜ་ལ་ཙཀྲ་སརྦ་ཝཱི་ར་ཡོ་གི་ནཱི་བཛྲ་ཨཱ་ལོ་ཀེ་ཨཱཧཱུྃ། སྟོང་གསུམ་འདིའམ་སྟོང་གསུམ་གཞན་དག་ན། །ལྷ་རྫས་དྲི་མཆོག་ཇི་སྙེད་ཡོད་པ་རྣམས། །དཀྱིལ་འཁོར་ལྷ་ཚོགས་རྣམས་ལ་
དབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནཱི་བཛྲ་གནྡྷེ་ཨཱཧཱུྃ། སྟོང་གསུམ་འདིའམ་སྟོང་
གསུམ་གཞན་དག་ན། །ལྷ་རྫས་ཞལ་ཟས་ཇི་སྙེད་ཡོད་པ་རྣམས། །དཀྱིལ་འཁོར་ལྷ་ཚོགས་རྣམས་ལ་དབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །ཨོཾ་སརྦ་
ཏ་ཐཱ་ག་ཏ་ཤྲཱིཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནཱི་བཛྲ་ནེ་ཝི་དྱེ་ཨཱཿཧཱུྃ། སྟོང་གསུམ་འདིའམ་སྟོང་གསུམ་གཞན་དག་ན། །ལྷ་རྫས་རོལ་མོ་ཇི་སྙེད་ཡོད་པ་རྣམས། །དཀྱིལ་འཁོར་ལྷ་ཚོགས་

རྣམས་ལ་དབུལ་བར་བགྱི། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། །ཌཱ་མ་རུས་འགོ་དྲངས་པའི་རོལ་ཆེན་དང་བཅས། རྡོ་རྗེ་སྙིང་གར་བཟུང་། དྲིལ་བུ་རྒྱུན་ཆགས་སུ་གསིལ་བས། ཨོཾ་བཛྲ་གྷཎྜེ་ར་ཎི་ཏ་སོགས་
བརྗོད་༑ གསུམ་པ་ན་བཟའི་མཆོད་པ་ནི། གོས་ཟུང་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་པ་འཇམ་པ་ཡང་བ་ཟུང་དུ་སྦྱར་བ་དང་ལྡན་པར་གྱུར། ཅེས་བྱིན་གྱིས་
བརླབས་ལ། སྲབ་འཇམ་ཡང་བ་ལྷ་ཡི་གོས། །མི་ཕྱེད་རྡོ་རྗེའི་སྐུ་ལ་གསོལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་
ཙཀྲ་སརྦ་ཝཱི་ར་ཡོ་གི་ནི་བཛྲ་ཝསྟྲཱ་ཨཱཿཧཱུཾ། ཞེས་པད་སྐོར་སྔོན་དུ་འགྲོ་བས་གོས་ཟུང་བླངས་ཏེ་མདུན་ནས་སྨད་གཡོགས་དང་། རྒྱབ་ནས་སྟོད་གཡོགས་བཀོན་པའི་ཚུལ་བྱ་ཞིང་ལྷ་རེ་རེ་ལ་ན་བཟའ་ཟུང་རེ་ཕུལ་བར་བསམ། བཞི་པ་རིག་མ་བཅུ་
དྲུག་ནི། ཨོཾ་ཝཱི་ཎི་བཛྲི་ནི་ཧཱུྃ་ཨཱཿ ཞེས་པས་རང་གི་སྙིང་གའི་ཧཱུྃ་ལས་ལྷ་མོ་པི་ཝང་མ་སྔོན་མོ་པི་ཝང་ཐོགས་པ་བྱུང་། དཔག་ཏུ་མེད་པར་གྱུར་ནས་དཀྱིལ་འཁོར་བ་རྣམས་མཆོད་པར་བསམ་ཞིང་། དབང་སྔོན་མདོག་མཚུངས་རྡོ་རྗེ་པི་
ཝང་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་པི་ཝང་སྒྲ་ཡིས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་

༄༅། །ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཝཱི་ཎཱི་བཛྲཱི་ནི་བཛྲ་པཱུ་ཛི་ཏེ་ཧཱུཾ། ཞེས་དང་ལག་པ་གཉིས་ཀྱིས་པི་ཝང་དཀྲོལ་བའི་ཚུལ་བྱ། ཨོཾ་ཝཾ་སེ་བཛྲཱི་ནཱི་ཧཱུྃ་ཨཱཿས། །
གླིང་བུ་མ་སེར་མོ་གླིང་བུ་འཛིན་པ་ཕྱུང་ལ། གསེར་བཟང་མདོག་མཚུངས་རྡོ་རྗེ་གླིང་བུ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་
ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་གླིང་བུའི་སྒྲ་ཡིས་མཆོད། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནཱི་ཝཾ་སེ་བཛི་ནཱི་བཛྲ་
པཱུ་ཛི་ཏེ་ཧཱུྃ། ཞེས་དང་ཁ་འགྲམ་གཡས་ཐད་དུ་གླིང་བུ་བསྒྱུར་ཚུལ་བྱ། ཨོཾ་མྲྀ་དངྒ་བཛྲཱི་ནི་ཧཱུཾ་ཨཱས་རྫ་རྔ་མ་དམར་མོ་རྫ་རྔ་ཐོགས་པ་བྱུང་ལ། པདྨ་རཱ་གའི་མདོག་མཚུངས་རྫ་རྔ་མ། །སྣ་
ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་རྫ་རྔའི་སྒྲ་ཡིས་མཆོད། །ཨོཾ་སརྦ་ཏ་
ཐཱ་ག་ཏ་ཤྲཱི་ཙཀྲ་སམྦ་ར་མཎཱ་ལ་ཙཀྲ་སརྦ་ཝཱི་ར་ཡོ་གི་ནི་མྲྀ་དངྒ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་ལག་གཉིས་རེ་མོས་ཀྱིས་སྟེང་ནས་བརྡུང་ཚུལ་བྱ། ཨོ་མུརྫི་བཛྲི་ནཱི་ཧཱུྃ་ཨཱཿས་རྔ་ཟླུམ་

མ་ལྗང་གུ་རྔ་ཟླུམ་འཛིན་པ་ཕྱུང་ལ། མ་རྒད་མདོག་མཚུངས་རྡོ་རྗེ་རྔ་ཟླུམ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་
ནས༑ །དཀྱིལ་འཁོར་ལྷ་ཚོགས་རྔ་ཟླུམ་སྒྲ་ཡིས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་མུརྫི་བཛི་ནི་བཛྲ་པཱུ་ཛི་ཏེ་ཧཱུྃ། ཞེས་དང་
ལག་གཉིས་གཡས་གཡོན་དུ་གདེངས་ཏེ་རེས་མོས་ཀྱིས་བརྡུང་པའི་ཚུལ་བྱ། ཨོ་ཧཱ་སྱེ་བཛི་ནི་ཧཱུཾ་ཨཱས་བཞད་མ་དམར་མོ་ཁུ་ཚུར་གཉིས་ཁ་འགྲམ་གཡས་གཡོན་དུ་བཞག་པ་ཕྱུང་ལ། ལི་ཁྲིའི་མདོག་མཚུངས་རྡོ་
རྗེ་བཞད་པ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་བཞད་པའི་བདེ་
བས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཧཱ་སྱེ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་སྔར་གྱི་ཕྱག་རྒྱ་བྱ། ༀ་ལཱ་སྱེ་བཛི་ནཱི་ཧཱུྃ་ཨཱཿས་སྒེག་
མོ་སྔོན་མོ་རྡོ་རྗེ་དང་དྲིལ་བུ་དཀུ་གཉིས་སུ་འཛིན་པ་བྱུང་ལ། ནམ་མཁའི་མདོག་མཚུངས་རྡོ་རྗེ་སྒེག་མོ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་

 ༄༅། །སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་སྒེག་མཛེས་བདེ་བས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎཱ་ལ་ཙཀྲ་སརྦ་ཝཱི་ར་ཡོ་།
གི་ནཱི་ལཱ་སྱེ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་སྒེག་མོའི་ཕྱག་རྒྱ་སྔར་བཞིན་བྱ། ཨོཾ་གཱི་ཏཱི་བཛི་ནཱི་ཧཱུྃ་ཨཱཿས་གླུ་མ་དམར་མོ་ཏིང་ཏིང་ཤག་འཛིན་པ་བྱུང་ལ། གུར་གུམ་མདོག་མཚུངས་རྡོ་རྗེ་གླུ་ལེན་
མ༑ །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་སྙན་པའི་གླུ་ཡིས་མཆོད། །ཨོཾ་སརྦ་
ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནཱི་གཱི་ཏཱི་བཛྲི་ནཱི་བཛྲི་པཱུ་ཛི་ཏེ་ཧཱུྃ། ཞེས་དང་ཏིང་ཤག་བརྡུང་ཚུལ་བྱ། འདི་ལ་ཕེག་རྡོབ་ཀྱང་ཟེར་གསུངས། ཨོཾ་ནྲྀ་ཏྱེ་བཛི་ནཱི་ཧཱུྃ་ཨཱཿས་གར་མ་
ལྗང་སེར་ལག་གཉིས་གར་སྐོར་བྱེད་པ་བྱུང་ལ། པྲི་ཡངྐུ་མཚུངས་རྡོ་རྗེ་གར་མཁན་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་
ནས༑ །དཀྱིལ་འཁོར་ལྷ་ཚོགས་མཛེས་པའི་གར་གྱིས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱིཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ནྲྀ་ཏྱེ་བཛྲི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་

ལག་གཉིས་གཡས་གཡོན་དུ་བསྒྱུར་བའི་གར་སྐོར་བྱས་ལ་རྡོ་རྗེ་ཐལ་མོ་སྦྱར་ཞིང་བསྐོར། ༀ་པུཥྤཾ་བཛྲིནི་ཧཱུཾ་ཨཱས་མེ་ཏོག་མ་དཀར་མོ་མེ་ཏོག་གི་ཟ་མ་ཏོག་འཛིན་པ་ཕྱུང་ལ། ༈ ཟླ་བའི་མདོག་མཚུངས་རྡོ་རྗེ་མེ་ཏོག་
མ༑ །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་མེ་ཏོག་སིལ་མས་མཆོད། །
ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་པུཥྤཾབཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་གཡོན་པ་རྡོ་རྗེ་ཁུ་ཚུར་གྱེན་བསྟན་ཟ་མ་ཏོག་འཛིན་པ་ལྟ་བུ་དང་། གཡས་རྡོ་རྗེ་ཁུ་
ཚུར་གྱིས་དེ་ནས་བླངས་ཏེ་འཐོར་བའི་ཚུལ་བྱ། ཨོཾ་དྷཱུ་པྃ་བཛི་ནཱི་ཧཱུྃ་ཨཱཿས་བདུག་སྤོས་མ་སྔོན་མོ་སྤོས་སྣོད་འཛིན་པ་བྱུང་ལ། ཨིནྡྲ་ནཱི་ལའི་མདོག་མཚུངས་བདུག་སྤོས་མ། །སྣ་ཚོགས་གོས་
དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་བདུག་པའི་སྤྲིན་གྱིས་མཆོད། །ཨོཾ་སརྦ་ཏ་ཐཱ་ག་
ཏ་ཤི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་དྷ་པོ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་ལག་གཉིས་རྡོ་རྗེ་ཁུ་ཚུར་ཐུར་བསྟན་བླུག་པའི་ཚུལ་བྱ། ཨོ་དཱི་པྃ་བཛི་ནི་ཧཱུྃ་ཨཱཿས་མར་མེ་མ་།

༄༅། །དམར་མོ་མར་མེའི་ཀོང་བུ་འཛིན་པ་ཕྱུང་ལ། ཉི་མའི་མདོག་མཚུངས་རྡོ་རྗེ་མར་མེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་
སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་མར་མེའི་ཕྲེང་བས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་དཱི་པྃ་བཛྲི་
ནཱི་བཛྲ་པཱུ་ཛི་ཏེ་ཧཱུཾ། ཞེས་དང་རྡོ་རྗེ་ཁུ་ཚུར་གཉིས་གཤིབས་ལ་མཐེ་བོང་གྱེན་དུ་བསྒྲེང་། ཨོཾ་གནྡྷཾ་བཛྲི་ནཱི་ཧཱུྃ་ཨཱས་དྲི་ཆབ་མ་ལྗང་གུ་དྲིའི་དུང་ཆོས་འཛིན་པ་བྱུང་ལ། སིནྡྷའི་མདོག་མཚུངས་རྡོ་རྗེ་དྲི་
ཆབ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་དྲི་བཟང་བྱུག་པས་
མཆོད༑ །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་གནྡྷ་བཛི་ནཱི་བཛྲ་པཱུ་ཛི་ཏེ་ཧཱུཾ། ཞེས་དང་། གཡོན་པའི་མཐེབ་མཛུབ་སྦྱར་ཞིང་ལྷག་མ་གསུམ་བརྐྱང་
བ་ཁ་གྱེན་བསྟན་དུང་གི་ཕྱག་རྒྱ་དང་། གཡས་པ་དེ་ལྟ་བུ་གྱེན་དུ་བསླང་བས་བྱུགས་པའི་ཚུལ་བྱ། མཆོད་ཕྲེང་སྔ་མ་རྣམས་སུ་དྲི་ཆབ་མ་ལྗང་གུར་བཤད་པ་ད་ལྟའི་ངག་འདོན་དང་མ་མཐུན་པ་སླར་དཔྱད། ༀ་རཱུ་པ་བཛྲི་ནཱི་

ཧཱུྃ་ཨཱས་གཟུགས་རྡོ་རྗེ་མ་དཀར་མོ་མེ་ལོང་ཐོགས་པ་བྱུང་ལ། ཆུ་ཤེལ་མདོག་མཚུངས་གཟུགས་ཀྱི་རྡོ་རྗེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་
གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་གཟུགས་ཀྱི་བདེ་བས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་
ནི་རཱུ་པ་བཛྲི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་གཡོན་རྡོ་རྗེ་ཁུ་ཚུར་གྱི་ཚིག་གསུམ་པའི་སྟེང་དུ་གཡས་པའི་ཐལ་མོ་གྱེན་བསླང་ཁ་ཕྱིར་བསྟན་ཏེ་བཞག །ཨོཾ་ར་ས་བཛི་ནཱི་ཧཱུྃ་ཨཱས་རོ་རྡོ་རྗེ་མ་དམར་མོ་ཞལ་ཟས་
ཀྱིས་བཀང་བའི་སྣོད་འཛིན་པ་བྱུང་ལ། བཙོད་ཀྱི་མདོག་མཚུངས་རོ་ཡི་རྡོ་རྗེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་
རབ་སྤྲུལ་ནས། །དཀྱིལ་འཁོར་ལྷ་ཚོགས་རོ་ཡི་བདེ་བས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ར་ས་བཛི་ནཱི་བཛྲ་པཱུ་ཛི་
ཏེ་ཧཱུྃ། ཞེས་དང་རྡོ་རྗེ་ཐལ་མོ་གྱེན་དུ་ཕྱེ། ཨོ་སྤརྵེ་བཛི་ནཱི་ཧཱུྃ་ཨཱཿས་རེག་རྡོ་རྗེ་མ་ལྗང་གུ་སྣ་ཚོགས་པའི་གོས་འཛིན་པ་བྱུང་ལ། སྣ་ཚོགས་མདོག་མཚུངས་རེག་བྱ་རྡོ་རྗེ་མ། །སྣ་ཚོགས་གོས་

༄༅། །དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཀྱིལ་འཁོར་ལྷ་ཚོགས་རེག་བྱའི་བདེ་བས་མཆོད། །ཨོཾ་སརྦ་ཏ་ཐཱ་
ག་ཏ་ཤྲཱི་ཙཀྲ་སམྦ་ར་མཎཱ་ལ་ཙཀྲ་སརྦ་ཝཱི་ར་ཡོ་གི་ནི་སྤརྵེ་བཛྲི་ནཱི་བཛྲ་པཱུ་ཛི་ཏེ་ཧཱུཾ། ཞེས་དང་རྡོ་རྗེ་ཁུ་ཚུར་གཉིས་ཀྱིས་གོས་འབུལ་ཚུལ་བྱ། ཨོ་དྷརྨཱ་དྷཱ་ཏུ་བཛི་ནཱི་ཧཱུྃ་ཨཱཿས་ཆོས་དབྱིངས་རྡོ་རྗེ་མ་དཀར་མོ་
ཆོས་འབྱུང་ཐོགས་པ་སྤྲོས་ལ། སྟོན་ཟླའི་མདོག་མཚུངས་ཆོས་དབྱིངས་རྡོ་རྗེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་
ནས༑ །དཀྱིལ་འཁོར་ལྷ་ཚོགས་ཆོས་ཁམས་བདེ་བས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་དྷརྨཱ་དྷ་ཏུ་བཛྲི་ནཱི་བཛྲ་པཱུ་ཛི་ཏེ་ཧཱུྃ།
ཞེས་དང་། རྡོ་རྗེ་བསྡམ་པ་ལས་མཐེ་བོང་དང་མཛུབ་མོ་དང་། མཐེའུ་ཆུང་རྣམས་བརྐྱང་སྟེ་རྩེ་སྤྲད་པའམ། རྡོ་རྗེ་ཁུ་ཚུར་གཉིས་གཤིབས་གུང་མོ་བརྐྱང་སྟེ་རྩེ་སྤྲད་པ་གང་རུང་བྱའོ། །རིན་ཆེན་བདུན་ནི། རང་གི་སྙིང་གའི་ཧཱུྃ་ལས་རིན་ཆེན་
སྣ་བདུན་སྤྲོས་ཏེ་དཀྱིལ་འཁོར་གྱི་འཁོར་ལོ་ལ་མཆོད་པར་བསམས་ལ། བདེ་བར་གཤེགས་པ་ཐམས་ཅད་ལ། །འཁོར་ལོ་རིན་ཆེན་འདི་ཕུལ་བས། །སྲིད་པའི་འཁོར་ལོ་རྒྱུན་བཅད་དེ། །

ཆོས་ཀྱི་འཁོར་ལོ་བསྐོར་བར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཙཀྲ་རཏྣ་པཱུ་ཛི་ཏེ་ཧཱུྃ། ཞེས་དང་ལག་པ་གཉིས་རྒྱབ་སྦྱར་སོར་མོ་རྣམས་ཕན་ཚུན་འཁྱུད་
ཅིང་། མཐེ་བོང་ལག་མཐིལ་དུ་བཀུག་པས་དབུལ། རྒྱལ་བ་སྲས་དང་བཅས་རྣམས་ལ། །ནོར་བུ་རིན་ཆེན་འདི་ཕུལ་བས། །བཀྲེན་ཅིང་ཕོངས་པ་རྒྱུན་བཅད་དེ། །འབྱོར་པ་ཕུན་
སུམ་ཚོགས་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་མ་ཎི་རཏྣ་པཱུ་ཛི་ཏེ་ཧཱུྃ། ཞེས་དང་། ཁུ་ཚུར་གཉིས་སྦྱར་ལ་གུང་མོ་གཉིས་བརྐྱང་སྟེ་རྩེ་སྤྲད། མཛུབ་
མོའི་ཚིག་བཅག་ལ་མཐེ་བོང་དག་དང་སྦྱར་བས་དབུལ། བཙུན་མོ་རིན་ཆེན་འདི་ཕུལ་བས། །མ་རིག་མུན་པ་རྒྱུན་བཅད་དེ། །ཤེས་རབ་དབྱིངས་ཀྱི་དོན་རྟོག་ནས། །ཐབས་དང་ཤེས་
རབ་འབྲེལ་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཝསྟི་རཏྣ་པཱུ་ཛི་ཏེ་ཧཱུྃ། ཞེས་དང་། རྡོ་རྗེ་བསྡམ་པ་ལས་གུང་མོ་སྦྱར་བ་བརྐྱང་བའི་ཚིག་དང་པོར་མཛུབ་
མོ་གཉིས་སྦྱར། བློན་པོ་རིན་ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་པར་ཤོག ། །

༄༅། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་མ་ཧཱ་ཏ་རཏྣ་པཱུ་ཛི་ཏེ་ཧཱུྃ། ཞེས་དང་། རྡོ་རྗེ་བསྡམ་པ་ལས་གུང་མོ་གཉིས་སྦྱར་བ་བརྐྱང་མཐེ་བོང་དང་མཐེའུ་ཆུང་སོ་
སོར་བསྒྲེང་། གླང་པོ་རིན་ཆེན་འདི་ཕུལ་བས། །ལྟ་ངན་རྣམས་ནི་རབ་བསལ་ནས། །བླ་མེད་ཐེག་པ་རབ་ཞོན་ཏེ། །ཐམས་ཅད་མཁྱེན་གྲོང་བགྲོད་པར་ཤོག །ཨོཾ་སརྦ་
ཏ་ཐཱ་ག་ཏ་ཤྲཱི་ཙཀྲ་སམྦ་ར་མ ཎྜ ་ལ་ཙཀྲ་སརྦ་ཝཱི་ར་ཡོ་གི་ནི་ཧསྟི་རཏྣ་པཱུ་ཛི་ཏེ་ཧཱུྃ། ཞེས་དང་། ལག་གཡས་གླང་པོའི་སྣ་ལྟར་བརྐྱངས་པའི་གྲུ་མོ་གཡོན་པའི་ཐལ་མོས་བརྟེན། རྟ་མཆོག་རིན་ཆེན་འདི་
ཕུལ་བས། །སྲིད་པའི་གཟེབ་ལས་ངེས་གྲོལ་ནས། །རྫུ་འཕྲུལ་མཆོག་གི་ཤུགས་ཐོབ་སྟེ། །སངས་རྒྱས་ཞིང་ཀུན་བགྲོད་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་
ར་མ ཎྜ ་ལ་ཙཀྲ་སརྦ་ཝཱི་ར་ཡོ་གི་ནི་ཏུ་རྃ་ག་ཨ་ཤྭ་རཏྣ་པཱུ་ཛི་ཏེ་ཧཱུྃ། ཞེས་དང་ཁུ་ཚུར་གཉིས་སྦྱར་ལ་མཐེ་བོང་སོ་སོར་དབྱེ། གུང་མོ་དང་སྲིན་ལག་གཤིབས་ཏེ་བརྐྱང་ངོ་། །དམག་དཔོན་རིན་ཆེན་འདི་
ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་དེ། །བསྙེངས་བྲལ་མཆོག་ནི་ཐོབ་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་

མཁ་ལ་ཙཀྲ་སརྦ་ཝཱི་ར་ཡོ་གི་ནི་ཁཌྒ་རཏྣ་པཱུ་ཛི་ཏེ་ཧཱུྃ། ཞེས་གཡོན་སྙིང་གར་ཕུབ་འཛིན་པའི་ཚུལ་དང་། གཡས་པས་རལ་གྲི་འདེབས་པའི་ཚུལ་བྱའོ། །འདོད་ཡོན་ལྔ་ནི། དངོས་སུ་བཤམ་པ་དང་། འཇིག་རྟེན་གྱི་
ཁམས་དཔག་ཏུ་མེད་པ་ན་ཡོད་པའི་གཟུགས་སོགས་ལྔ་པོ་འབུལ་བར་མོས་ལ། ཁ་དོག་དབྱིབས་ལེགས་མེ་ཏོག་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་རྣམས། །མོས་
བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་
རཱུ་པ་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཐལ་མོ་ཁོང་སྟོང་དུ་སྦྱར་བས་དབུལ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་མཆོག་སྒྲ་སྙན་ཅི་མཆིས་རྣམས། །མོས་བློས་
དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མ ཎྜ ་ལ་ཙཀྲ་སརྦ་ཝཱི་ར་ཡོ་གི་ནི་ཤབྡ་ཀཱ་མ་གུ་
ཎ་བཛྲ་པཱུ་ཛི་ཏེ་ཧཱུྃ། ཞེས་དང་། དུང་དང་ཆ་ལང་ཅང་ཏེའུ་སོགས་རོལ་མོ་ཇི་སྙེད་པ་དཀྲོལ། ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ནག་སོགས་དབང་པོ་ཚིམ་བྱེད་རྣམས། །

༄༅། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་
ར་ཡོ་གི་ནི་གནྡྷེ་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཞེས་དང་། གོང་གི་དྲི་རྡོ་རྗེ་མའི་ཕྱག་རྒྱ་བྱ། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་བརྟས་བྱེད་རོ་མཆོག་ཅི་མཆིས་
རྣམས༑ །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་
ར་ཡོ་གི་ནི་ར་ས་ཀ་མ་གུ་ཎ་བཛྲ་པཱ་ཛི་ཏེ་ཧཱུྃ། ཞེས་དང་རོ་རྡོ་རྗེ་མའི་ཕྱག་རྒྱ་བྱ། ཕྱོགས་དུས་ཀུན་ན་འཇམ་གཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་
རྣམས༑ །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་
ར་ཡོ་གི་ནི་སྤནྡྷེ་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཞེས་དང་རེག་རྡོ་རྗེ་མའི་ཕྱག་རྒྱ་བྱའོ། །བདུན་པ་ནང་གི་མཆོད་པ་ནི། ལག་པ་གཡོན་པའི་མཐེབ་སྲིན་གྱིས་སྔར་བྱིན་གྱིས་བརླབས་ཟིན་པའི་ནང་མཆོད་ལ། གཡོན་དུ་ལན་

གསུམ་བསྐོར་ལ་དབུས་ནས་བླངས་ཏེ། རང་གི་རྩ་བའི་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པར་མོས་ལ། སྤྱི་བོ་ནས་འཐོར་ཞིང་། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། མཁྱེན་པའི་ཡེ་ཤེས་བརྩེ་བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་དྲིན་ཅན་རྩ་བའི་བླ་མའི་
ཞལ་དུ་ཨོཾ་ཨཱཿཧཱུྃ། སྨིན་མཚམས་ནས་གཏོར་ཞིང་། ཧེ་རུ་ཀ་དཔལ་དཀྱིལ་འཁོར་དང་། །གསང་བའི་བདག་པོ་རྡོ་རྗེ་འཆང་། །དཔལ་ལྡན་སློབ་དཔོན་ས་ར་ཧ། །ཀླུ་སྒྲུབ་རི་
ཁྲོད་མགོན་པོ་དང་། །ལོ་ཧི་པ་དང་དྷ་རི་ཀ །ཨནྟར་པ་དང་ཏི་ལོ་པ། །ནཱ་རོ་ཏ་པ་ཕམ་ཐིང་པ། །བློ་གྲོས་གྲགས་པ་རྗེ་བཙུན་མཆོད། །ཨོཾ་ཨཱཿཧཱུྃ། བསོད་ནམས་
རྩེ་མོ་གྲགས་པའི་མཚན། །ས་སྐྱ་པཎ་ཆེན་འཕགས་པའི་ཞབས། །དཀོན་མཆོག་དཔལ་དང་བསོད་ནམས་དཔལ། །བློ་གྲོས་བརྟན་པ་དཔལ་ལྡན་པ། །ཡེ་ཤེས་
རྒྱལ་མཚན་ཀུན་དགའི་མཚན། །དཀོན་མཆོག་རྒྱལ་མཚན་སངས་རིན་པ། །སངས་རྒྱས་སེང་གེ་བྲང་ཏི་པ། །དཔལ་ལྡན་དོན་གྲུབ་བླ་མ་མཆོད། །ཨོཾ་ཨཱཿཧཱུྃ། །

༄༅། །ནམ་མཁའ་སངས་རྒྱས་དམ་ཆོས་པ། །སངས་རྒྱས་ཕུན་ཚོགས་མང་ལ། །སངས་རྒྱས་དཔལ་བཟང་ཡེ་ཤེས་ཞབས། །ཀུན་དགའ་བློ་གྲོས་དུས་མཆོད་པ། །
ཆོས་ཉིད་ཡེ་ཤེས་ཞི་དགོན་པ། །འཁོན་སྟོན་ཀུན་དགའ་རྒྱལ་མཚན་དང་། །ཁྱབ་བདག་ཀུན་དགའི་མཚན་ཅན་མཆོད། །ཨོཾ་ཨཱཿཧཱུྃ། གཞན་ཡང་དབང་བསྐུར།
རྒྱུད་བཤད། མན་ངག་ནོས། ཆོས་ཀྱི་འབྲེལ་པ་ཐོབ་པའི་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། སྙིང་གར་ཐད་ནས་གཏོར་ཏེ། ཧཱུྃ་བྃ། མཱྃ་ལྃ་པྃ་ཏཾ། པུ་ཛཱ་ཨོཾ་ཨ་གོ་རྭ་
དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ། ཧཱུྃ་ཧཱུྃ་ཧཱུྃ་ཧཱུྃ། དཔལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་ལྷ་ཚོགས་རྣམས་ཀྱི་ཞལ་དུ་
ཨོཾ་ཨཱཿཧཱུྃ། གཞན་ཡང་བྱ་བའི་རྒྱུད། སྤྱོད་པའི་རྒྱུད། རྣལ་འབྱོར་གྱི་རྒྱུད། རྣལ་འབྱོར་བླ་ན་མེད་པའི་རྒྱུད་དེ་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་
འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞེས་པས་མཆོད། དེ་ནས་མཐེབ་སྲིན་གྱིས་རང་གི་ལྕེ་རྩེ། སྨིན་མཚམས། སྤྱི་གཙུག་ཏུ་བདུད་རྩིའི་ཐིག་ལེ་བྱས་ལ། འབྲུ་གསུམ་བརྗོད་པས་ལུས་ཀྱི་ལྷ་རྣམས་ཚིམ་པར་

བསམ་༑ སྐབས་འདིར་གཏོར་མ་རྣམས་ལ་བར་ཕུད་བྲན། ལྟེ་བའི་ཐད་ནས་གཏོར་ཏེ། ཨོཾ་ཤྲཱི་མ་ཧཱ་ཀཱ་ལཱ་ཡ་ཨོཾ་ཨཱཿཧཱུྃ། ཞེས་པས་མགོན་པོ་དང་། ཨོཾ་ཤྲཱི་དྷརྨཱ་པཱ་ལ་ཙ་ཏུ་རྨུ་ཁ་ཨོཾ་ཨཱཿཧཱུྃ། ཞེས་པས་གདོང་བཞི་
པ་ལ་སོགས་པ་སྒོས་ཀྱི་ཆོས་སྐྱོང་རྣམས་ལ་དབུལ། གཞན་ཡང་ཆོས་འཁོར་བསྲུང་ཞིང་བསྟན་པ་སྐྱོང་བར་ཞལ་གྱིས་བཞེས་པའི་ཆོས་སྐྱོང་སྲུང་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞེས་དང་།
གནས་དང་ཉེ་བའི་གནས། ཞིང་དང་ཉེ་བའི་ཞིང་། ཚནྡོ་དང་ཉེ་བའི་ཚནྡོ། འདུ་བ་དང་ཉེ་བའི་འདུ་བ། འཐུང་གཅོད་དང་ཉེ་བའི་འཐུང་གཅོད། དུར་ཁྲོད་དང་ཉེ་
བའི་དུར་ཁྲོད། ཡུལ་སུམ་ཅུ་སོ་གཉིས། གནས་ཉི་ཤུ་རྩ་བཞི། དུར་ཁྲོད་ཆེན་པོ་བརྒྱད་ན་བཞུགས་པའི་དཔའ་བོ་དང༌། རྣལ་འབྱོར་མ་བསམ་གྱིས་མི་ཁྱབ་པ་སྤྲུལ་
པའི་སྐུས་འགྲོ་བ་སེམས་ཅན་གྱི་དོན་མཛད་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞིང་སྐྱོང་བཞི་བཅུ་རྩ་བརྒྱད། ཕོ་ཉ་གནས་ལས་སྐྱེས་པ། རིགས་པ་ལས་སྐྱེས་པ།
སྔགས་ལས་སྐྱེས་པ། ལས་ལས་སྐྱེས་པའི་མཁའ་འགྲོའི་ཚོགས་དང་། གནས་གསུམ་གྱི་རྡོ་རྗེ་མཁའ་འགྲོ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཐུར་དུ་གཏོར་ཏེ། གཞན་ཡང་གནོད་

༄༅། །སྦྱིན༑ སྲིན་པོ། འབྱུང་པོ། ཡི་དགས། ཤ་ཟ། སྨྱོ་བྱེད། བརྗེད་བྱེད། མ་མོ། ཞིང་སྐྱོང་། ཕོ་ཉ། འཕྲོག་མ། གྲུབ་པ་རྣམས་ཀྱི་
ཞལ་དུ་ཨོཾ་ཨཱཿཧཱུྃ། གཞན་ཡང་བོད་ཁམས་སྐྱོང་བར་བྱེད་པའི་བརྟན་མ་བཅུ་གཉིས་འཁོར་དང་བཅས་པ་དང་། གནས་བདག །གཞི་བདག །གྲོང་བདག །ཡུལ་
བདག །གཉུག་མར་གནས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཡི་དམ་གྱི་ལྷར་བསམ་ལ། འགྲོ་བ་རིགས་དྲུག་ལམ་རྒྱུད་ལྔ་སྐྱེ་གནས་རྣམ་པ་བཞིས་བསྡུས་པའི་སེམས་ཅན་ཐམས་
ཅད་ཚིམ་ཞིང་ཟག་པ་མེད་པའི་བདེ་བས་རྒྱུད་གང་ནས་མྱུར་དུ་བླ་ན་མེད་པའི་གོ་འཕང་ཐོབ་པའི་སྐལ་བ་དང་ལྡན་པར་གྱུར་ཅིག །ཨོཾ་ཨཱཿཧཱུྃ་ཞེས་པས་དབུལ་ཞིང་དེ་ལྟར་བསམ་མོ། །
བརྒྱད་པ་མཉེས་པའི་མཆོད་པ་ནི། བདག་གི་ལྕེ་ལ་བདུད་རྩི་བཞག་སྟེ་ལུས་དང་དཀྱིལ་འཁོར་གྱི་ལྷ་ཐམས་ཅད་དགྱེས་པར་བསམས་ནས། ཨོཾ་ཧྲཱིཿཧ་ཧ་ཧུྃ་ཧཱུྃ་ཕཊ་ཅེས་ལྷ་ཐམས་ཅད་ཀྱི་ཞལ་ནས་གསུང་པར་བསམས་ལ། བདག་གིས་ཀྱང་
བརྗོད་ཅིང་རྣམ་ལྔ་འདོད་སྐོར་བྱས་ཏེ་མཐར་འཁྱུད་པའི་ཕྱག་རྒྱ་སྙིང་གར་བཅའའོ། །དགུ་པ་ཡིད་ལས་བྱུང་བའི་མཆོད་པ་ནི། སྤྱི་བོར་ཐལ་མོ་ཁོང་སྟོང་དུ་སྦྱར་བ་ལས་སོར་མོ་རྣམས་ཀྱི་ཚིགས་དབུས་མ་བཅག་པ་ནམ་མཁའ་མཛོད་ཀྱི་ཕྱག་རྒྱ་བཅས་

ནས༑ མཆོད་པའི་སྤྲིན་བྱང་ཆུབ་སེམས་དཔའི་རྣམ་པར་ཐར་པ་ལས་བྱུང་བ་ལྟ་བུས་ནམ་མཁའི་ཁམས་གང་བས་མཆོད་པར་བསམས་ཏེ། ངག་ཏུ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་
དང་༑ བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་། ཕྱག་རྒྱའི་མཐུ་དང་། བདག་གི་མོས་པ་དང་།
ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་
སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག །བླ་མ་དང་དཀྱིལ་འཁོར་གྱི་འཁོར་ལོ་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བཏ། པཱུ་ར་པཱུ་ར། སུ་
ར་སུ་ར། ཨ་ཝརྟ་ཡ་ཨཱ་ཝརྟ་ཡ་ཧོ། ན་མས་མན་བུད་དྷ་ནཱཾ། ཨ་བྷི་སྨ་ར་ཡེ། སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མན་མཱཾ། སརྦ་ཏ་ཐཱ་ག་ཏ་ཨ་པ་

༄༅། །རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི། པུཎྱ་ཛྙཱ་ན་བ་ལེ་ན། སརྦ་ཏ་ཐཱ་ག་ཏ་བ་ལེན། བནྡྷ་སྭ་སྠཱ་ན་བ་ལེ་ན་ཙ་ཡེ་སྭཱ་ཧཱ། ཞེས་བརྗོད་དེ་སེ་གོལ་བརྡབ། ཡང་།
ཕྱག་རྒྱ་བཅས་ཏེ་སེ་གོལ་བརྡབ་པ་ཡིད་བྱུང་གི་མཆོད་པའོ། །བཅུ་པ་བསྟོད་པའི་མཆོད་པ་ནི། ཌ་མ་རུས་མགོ་འདྲེན་གྱི་རོལ་ཆེན་དང་བཅས་པས། ཡབ་ཡུམ་གྱི་རྐང་བརྒྱད་ནི། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ།
ཨོཾ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་ཡ་ཧུྃ་ཧཱུྃ་ཕཊ། ཨོཾ་དཾ་ཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ།
ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷ་རི་ཎེ་ཧུྃ་ཧཱུྃ་ཕཊ། ཨོཾ་བྱུ་གྷྲཱ་ཛི་ན་ཨམྦ་རཱ་དྷ་རཱ་ཡ་ཧུྃ་ཧཱུྃ་ཕཊ། ཨོཾ་མ་ཧཱ་དྷམྦ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་
བཛྲ་ཝཱ་རཱ་ཧི་བྃ་ཧུྃ་ཧཱུྃ་ཕཊ། ཨོཾ་ན་མཨཱརྱ་ཨ་པཱ་རཱ་ཛི་ཏེ་ཏྲི་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རི་ཧུྃ་ཧཱུྃ་ཕཊ། ༀ་ན་མཿསརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་
ན༑ ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷ་མ་ཎི་ཧུྃ་ཧཱུྃ་ཕཊ། ཨོཾ་ན་མཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུྃ་ཧཱུྃ་ཕོཊ། ཨོཾ་ན་མསྟཱ་ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་

ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ། ཞེས་དང་། ཆོས་དབྱིངས་རྣམ་དག་
དབྱིངས་ལས་མ་གཡོས་ཀྱང་། །ཐབས་ཀྱིས་ཁྲོ་བོའི་སྐུར་སྟོན་གདུག་པ་འདུལ། །ཆེ་བའི་ཆེ་མཆོག་ལྷ་ཡི་ལྷར་གྱུར་པའི། །ཀུན་བཟང་ཧེ་རུ་ཀ་ལ་ཕྱག་འཚལ་ལོ། །
བདག་མེད་དབང་ཕྱུག་སྐུ་དང་གཉིས་མེད་ཅིང་། །བདེ་ཆེན་འོད་གསལ་དག་པའི་དཀྱིལ་འཁོར་ནས། །རྒྱལ་བ་སྲས་བཅས་མ་ལུས་སྤྲིན་འཕྲོ་བ། །རྡོ་རྗེ་ཕག་མོའི་སྐུ་
ལ་ཕྱག་འཚལ་ལོ། །ཞེས་བརྗོད་ལ་རོལ་མོ་བསྡུས། རྡོ་རྗེ་དྲིལ་བུ་འཛིན་པས། རྒྱལ་བ་སྤྲུལ་པ་དུས་མཐའི་མེ་ལྟར་རབ་ཏུ་འཇིགས་མཛད་ཅིང་། །རྃ་རྃ་རྣམས་འཁོར་ཨུཏྤལ་སྔོ་འདྲ་ཉི་
མ་བརྒྱ་ཡི་གཟི། །རྡོ་རྗེ་དང་ནི་ཁ་ཊྭཱཾ་གར་བཅས་ཨོཾ་ཨོཾ་དག་པར་ལྡན། །ཚངས་དང་ལྷ་ཆེན་ཁྱབ་འཇུག་མགོ་བཅད་དབུ་ཡི་ཅོད་པན་ཅན། །ཧཱུྃ་ཧཱུྃ་ཕཊ་ཕཊ་ཧྲ་ཧྲ་ཞེས་བྱ་
ཁྲོ་བ་དང་བཅས་པས། །མི་ཡི་སེང་གེ་དྲེགས་པ་འཇོམས་མཛད་ཞབས་ཀྱིས་གནོད་མཛད་ཅིང་། །ཨ་ལ་ལ་ཡི་སྒྲ་སྒྲོགས་བགེགས་རྣམས་ཡོངས་སུ་འདར་བར་མཛད། །

༄༅། །ཅང་ཏེའུ་སྒྲ་སྒྲོགས་ལྷ་ཆེན་ཁྱབ་འཇུག་དག་གི་པགས་པ་བསྣམས། །ཐུགས་རྗེ་ཆེ་སྤྲུལ་རབ་ཁྲོས་ཛཿཧཱུྃ་བཾ་ཧོཿཧཱུྃ་མཛད་ཅིང་། །ལཀྵི་གོ་རཱི་ཞབས་ཀྱིས་
གནོན་ཅིང་དགུ་རྩར་རབ་ཏུ་བཞུགས། །ལྷ་རྣམས་མགོ་ལ་ཞབས་ཀྱིས་མནན་བཞུགས་བདེ་གཤེགས་དབུ་རྒྱན་ཅན། །ལྷ་རྣམས་ཀུན་གྱི་འཁོར་གྱི་འཁོར་ལོས་ཡོངས་
བསྐོར་མཛད་པ་པོ། །ཧུ་ལུ་ཧུ་ལུ་ཛིཾ་ཛིཾ་ཏྲ་བཾ་རྒྱུ་མ་ཐོད་རློན་གྱི། །ཕྲེང་བ་འཛིན་ཅིང་རྡོ་རྗེ་མཁའ་འགྲོ་འཇིགས་ཤིང་ཁྲོ་བ་ཡིས། །ཀླུ་སྒྲ་མི་བཟད་ཧུ་ལུ་ཧུ་ལུས་རབ་ཏུ་
རྨོངས་མཛད་དེ། །རྡོ་རྗེ་ཆེན་པོ་མཱ་མ་ཀཱིས་ནི་སྐུ་ལུས་རྣམ་པར་བརྒྱན། །དུར་ཁྲོད་རབ་ཏུ་འཇིགས་ཤིང་གར་གྱིས་འཁོར་ལོའི་ཚོགས་སྐྲག་མཛད། །ཀ་ཧ་ཀ་ཧའི་བཞད་
སྒྲས་གནོད་སྦྱིན་སྐྲག་ཅིང་རེངས་པར་མཛད། །བརྐྱང་བསྐུམ་ཚུལ་གྱིས་བཞུགས་ཤིང་པི་པི་ཤ་ནས་སྐུ་ལུས་བརྒྱན། །བསྐལ་པ་གྲངས་མེད་རྒྱུན་མི་འཆད་པའི་དུས་ཀྱི་
མཐར་ཡང་ནི། །ཧ་ན་ཧ་ན་ད་ཧ་ད་ཧ་ཕཊ་ཀྱི་མཛད་པ་ཅན། །སྟོང་པའི་ངང་ལས་སྐུ་གསུང་ཐུགས་ཀྱི་སངས་རྒྱས་རྣམ་པར་འཕྲོས། །ཕྱིན་ཅི་ལོག་ཞེན་ལྟ་ངན་མཐའ་

དག་མ་ལུས་སེལ་མཛད་ཅིང་། །གུ་ལུ་གུ་ལུ་ཛྃ་ཛྃ་ཡྃ་ཡྃ་གིས་ནི་ཞི་བར་མཛད། །ནམ་མཁའ་དག་དང་མཉམ་པའི་ཏིང་འཛིན་ཐུགས་ནི་རྣམ་པར་སྨིན། །བདེ་བ་ཆེན་པོ་།
ཁྱོད་ནི་མྃ་མྃ་ཞེས་ནི་མཛད་པ་ཅན། །སེམས་ཅན་དོན་དུ་ཐུགས་རྗེ་ཆེན་པོའི་མཛད་པ་མཛད་པ་པོ། །ཨཱ་ལི་ཀཱ་ལི་རབ་ཏུ་སྦྱོར་བའི་སྡོམ་པ་གསང་བ་ཅན། །བཅོམ་ལྡན་
མཁའ་འགྲོ་དམ་ཚིག་མ་ལུས་སྟོན་པར་མཛད་པ་ཡི། །དཔལ་ཆེན་ཧེ་རུ་ཀ་ནི་བརྟན་གཡོའི་བདག་པོ་དེ་ལ་ཕྱག་འཚལ་ལོ།། ༈ གང་ཞིག་ཧེ་རུ་ཀ་ཡི་བསྟོད་པ་འདི་
བསྒོམ་ཕྱག་འཚལ་བའི། །ལྷ་དང་མི་རྣམས་གསང་བ་གསུམ་བདག་ཧེ་རུ་ཀ་ཡི་གཟུགས་འཛིན་འགྱུར། །ཞེས་པ་རྣམས་ཀྱིས་བསྟོད་དོ། །བཅུ་གཅིག་པ་ཀུ་ཤའི་མཆོད་པ་ནི། ཀུ་ཤའི་ཆུན་པོ་
བརྒྱད་ལས་རྡོར་གྱིས་བཟུང་། བསང་སྦྱངས། སྟོང་པའི་ངང་ལས་ཧཱུྃ་ལས་ཀུ་ཤ་རྩ་བ་དང་རྩེ་མོ་མ་ཉམས་པ་དཀྱིལ་འཁོར་གྱི་འབགས་པ་སེལ་བའི་ནུས་པ་དང་ལྡན་པར་དམིགས་ལ། ཨོཾ་ཀུ་
ཤ་འདི་ནི་བཟང་ཞིང་དགེ །ཚངས་པ་ཡི་ནི་དག་བྱེད་ཡིན། །དཀོན་མཆོག་གསུམ་གྱི་དག་བྱེད་དེ། །ས་ལས་སྐྱེས་པའི་སྙིང་པོ་མཆོག །དེས་བདག་ལ་བགེགས་མེད་

༄༅། །ཅིང་ཞི་བར་མཛོད་ཅིག་སྭཱ་ཧཱ། ཞེས་བརྗོད་ལ་དཀྱིལ་འཁོར་གྱི་མཐར་ཕྱོགས་གཡོན་སྐོར་དང་། མཚམས་གཡས་སྐོར་དུ་གཉིས་གཉིས་རྩེ་སྤྲད་པའི་ཚུལ་གྱིས་དབུལ་བར་བྱའོ། །བཅུ་གཉིས་པ་ཁ་སྦྱོར་བརྒྱད་
ཀྱི་མཆོད་པ་ནི། ཏིང་ངེ་འཛིན་གྱིས་དཀྱིལ་འཁོར་གྱི་ཕྱོགས་མཚམས་བརྒྱད་དུ་ཁ་སྦྱར་བརྒྱད་བསམས་ལ། ལུས་ཀྱིས་རྣམ་ལྔ་འདོད་སྐོར་དང་བཅས་འཁྱུད་པའི་སྟངས་ཀ་ལན་བརྒྱད་བྱ་ཞིང་། ངག་ཏུ་ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་
བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་ལན་བརྒྱད་བརྗོད་ཅིང་ལས་རྡོར་གྱིས་དཀྱིལ་འཁོར་གྱི་མཐའ་ནས་ཕྱོགས་གཡོན་སྐོར་དང་། མཚམས་གཡས་སྐོར་གྱིས་ཕྱག་རྒྱ་དེ་བཞིན་བྱས་པས་དཀྱིལ་འཁོར་གྱི་ལྷ་ཐམས་ཅད་མཉེས་པར་བྱའོ། །
སྙན་གསན་དབབ་པའི་ཕྱིར་སྤོས་དང་བཅས་པའི་རྡོ་རྗེ་དྲིལ་བུ་ཐོགས་ཏེ། གཉིས་མེད་ཡེ་ཤེས་ལས་བྱུང་བ། །ཁྱབ་བདག་དངོས་ཀུན་བདག་ཉིད་ཅན། །སྟོན་པའི་གཙོ་བོ་ཁྲག་འཐུང་དཔལ། །
ཕག་མོ་ལྷན་ཅིག་ཡང་དག་ལྡན། །གང་ཞིག་ཕྱོགས་བཅུའི་དཔའ་བོ་དང་། །རིག་པའི་ལྷ་མོ་རྫུ་འཕྲུལ་ཅན། །བྱང་ཆུབ་སེམས་དཔའ་ལ་སོགས་ཀུན། །མ་ལུས་
བདག་ལ་དགོངས་སུ་གསོལ། །སློབ་མ་ལ་ནི་ཕན་པ་དང་། །ཁྱེད་རྣམས་ལ་ཡང་མཆོད་པའི་ཕྱིར། །རིག་པ་འཛིན་པ་བདག་གིས་ནི། །ནང་པར་དཀྱིལ་འཁོར་འདྲི་

བར་བགྱི། །རྗེས་སུ་བརྩེ་བས་ཉེར་དགོངས་ཏེ། །ཀུན་གྱིས་བྱིན་གྱིས་བརླབ་ཏུ་གསོལ། །ཞེས་ལན་གསུམ་བརྗོད་ལ། རིག་པ་འཛིན་པ་ཁྱོད་གཞན་དོན་རྒྱ་ཆེ་བར་གྱིས་ཤིག།
ཅེས་གནང་བ་བྱིན་པར་བསམ། གཏོར་མ་སྐབས་འདིའམ། བུམ་པ་སྟ་གོན་གྱི་རྗེས་གང་རུང་དུ་བྱ་བར་གསུངས་ཀྱང་། དབང་སྒྲུབ་ལ་སྐབས་འདིར་མཛད་པས། ནང་མཆོད་ཆུ་ཆང་གིས་བྲན་ལ། བསང་སྦྱངས། སྟོང་པའི་ངང་
ལས་ཡྃ་ལས་རླུང་གི་དཀྱིལ་འཁོར་ཟླ་བ་ཕྱེད་པ་ལྟ་བུའི་ཁ་དོག་སྔོན་པོ་ཡྃ་དང་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་རྃ་གྱིས་
མཚན་པ། དེའི་སྟེང་དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ་ཤིན་ཏུ་རྒྱ་ཆེ་བ་ཨས་མཚན་པ། དེའི་ནང་དུ་ཨ་ལས་ཟླ་བའི་དཀྱིལ་འཁོར།
དེའི་དབུས་སུ་གོ་ལས་བ་གླང་གི་ཤ །ཤར་དུ་ཀུ་ལས་ཁྱིའི་ཤ །བྱང་དུ་ད་ལས་གླང་པོ་ཆེའི་ཤ །ནུབ་ཏུ་ཧ་ལས་རྟའི་ཤ །ལྷོར་ན་ལས་མིའི་ཤ །ཤ་དེ་རྣམས་རེ་
རེའི་སྟེང་དུ་དབུས་སུ་བི་ལས་དྲི་ཆེན། ཤར་དུ་མུ་ལས་དྲི་ཆུ། བྱང་དུ་ཤུ་ལས་བྱང་ཆུབ་ཀྱི་སེམས། ནུབ་ཏུ་མ་ལས་ཤ་ཆེན་པོ། ལྷོར་ར་ལས་རཀྟ། དེ་རྣམས་ཀྱི་

༄༅། །སྟེང་དུ་དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་
ཤེས༑ ལྷོར་ཨཱྃ་མཉམ་པ་ཉིད་ཀྱི་ཡེ་ཤེས། དེ་དག་གི་སྟེང་དུ་མཐོ་གང་ཙམ་གྱི་ནམ་མཁའ་ལ་ཨོཾ་དཀར་པོ་མགོ་ཐུར་དུ་བལྟས་པ། དེའི་སྟེང་དུ་ཨ་ལས་ཟླ་བའི་དཀྱིལ་
འཁོར༑ དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་འོག་ཏུ་འཕྲོས་པས་རླུང་གི་བ་དན་ལ་ཕོག་པས་རླུང་གཡོས་མེ་སྦར་ཏེ་ཤ་ལྔ།
བདུད་རྩི་ལྔ། ཡེ་ཤེས་ལྔ་རྣམས་འོད་དུ་ཞུ་ཞིང་སྐོལ་བའི་རླངས་པའི་འོད་ཟེར་སྟེང་དུ་འཕྲོས་པས་ཨོཾ་དང་ཟླ་བ་སྣ་ཚོགས་རྡོ་རྗེ་ཡང་བསྐུལ་ཏེ། དེ་དག་ལས་ཀྱང་བདུད་
རྩིའི་རྒྱུན་འཛག་པར་བསམ། སྣ་ཚོགས་རྡོ་རྗེའི་ལྟེ་བའི་ཧཱུྃ་ལས་འོད་ཟེར་སྟེང་དུ་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་རང་
བཞིན་ཐོད་པ་བདུད་རྩིས་གང་བ་དཔག་ཏུ་མེད་པ་སྤྱན་དྲངས་ལ་མདུན་གྱི་ཐོད་པ་ལ་ཐོད་པ་ཐིམ། བདུད་རྩི་ལ་བདུད་རྩི་ཐིམ་སྟེ་ཡེ་ཤེས་ཀྱི་བདུད་རྩི་དང་གཉིས་སུ་མེད་

པར་བསམ། སྣ་ཚོགས་རྡོ་རྗེ་ཟླ་བ་ཨོཾ་དང་བཅས་པ་ལྷུང་བས་གཉིས་སུ་མེད་པར་གྱུར་ནས་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྃ་ཧ་ཧོ་ཧྲཱིཿལན་
གསུམ་བརྗོད་པས་བྱིན་གྱིས་བརླབ། སྐབས་འདིར་དཀྱིལ་འཁོར་གསར་དུ་བསྐྱེད་མི་དགོས་པས། བདག་གི་སྙིང་གའི་ཧཱུྃ་ལས་འོད་ཟེར་སྤྲོས་ཏེ། མདུན་བསྐྱེད་ཀྱི་དུར་ཁྲོད་བརྒྱད་ལ་ཕོག་པས་དཀྱིལ་
འཁོར་གྱི་འཁོར་ལོ་ཡོངས་སུ་རྫོགས་པ་ཆ་བརྒྱད་དུ་གྱུར། འབར་བའི་ཕྱག་རྒྱ་དང་བཅས། ཕཻཾ། རང་གི་སྙིང་གའི་ཧཱུྃ་གི་འོད་ཀྱིས་ཡེ་ཤེས་ཀྱི་འཁོར་ལོ་ཆ་དགུ་ཨོཾ་བཛྲ་ས་མཱ་ཛཿ
ཛཿཧཱུྃ་བྃ་ཧོཿ་དཀྱིལ་འཁོར་ཆ་དགུ་ལ་བསྟིམ། རྣམ་ལྔ་འདོད་སྐོར་གྱི་མཐར་འཁྱུད་རྒྱ་དང་བཅས་ཨོཾ་ཡོ་ག་ཤུདྡྷསརྦ་དྷརྨཱ་ཡོ་ག་ཤུདྡྷོ྅་ཧཾ། ཞེས་པས་བརྟན་པར་བྱའོ། །དེ་ནས་ལྷ་ཐམས་ཅད་ཀྱི་ལྗགས་ལ་ཧཱུྃ་ལས་རྡོ་རྗེ་སྦུ་གུ་
ཅན་ཧཱུྃ་གིས་མཚན་པར་བསམ་ཞིང་། གཏོར་མ་ལས་ཐོད་པ་བདུད་རྩིས་གང་བ་དུ་མ་ཆད་དེ་ལྷ་ཐམས་ཅད་ཀྱི་ཕྱག་ཏུ་བཞག་པས་གསོལ་བར་བསམ་ཞིང་། རྡོ་རྗེ་ཐལ་མོ་ཁ་གྱེན་དུ་ཕྱེ་བ་དང་བཅས། ཨོཾ་བཛྲ་ཨཱ་རལླི་ཧོ། །
ཧོབཛྲ་ཌཱ་ཀི་ནྱས་མ་ཡ་སྟེ་དྲྀ་ཤྱ་ཧོཿༀ་ཨཱཿཧུྃ་ཞེས་ལན་ལྔ་བརྗོད་པས་འཁོར་ལོ་དགུ་ཚན་ལྔ་རིམ་པ་བཞིན་ཚིམ་པར་བསམས་ཏེ། ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ།

༄༅། །ཀྵོ་བྷ་ཡ་ཀྵོ་བྷ་ཡ། ཧྲཽ་ཧྲཽ། ཧྲཿཧྲཿ ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ས་རུ་དྷི་ར་ཨནྟུ་མཱ་ལ་ཨ་བ་ལཾ་བི་ནེ།
གྲིཧྣ་གྲིཧྣ་སཔྟ་པཱ་ཏཱ་ལ་ག་ཏ་བྷུ་ཛཱཾ་གཱ་སཪྤམྺཱ། ཏརྫ་ཡ་ཏརྫ་ཡ། ཨཱ་ཀ ཌྜྷྱ་ཨཱ་ཀ། ཧྲིཾ་ཧྲིཾ།  ཛྞཽཾ་ཛྞོཾ། ཀྵྨཱྃ་ཀྵྨཱྃ། ཧཱྃ་ཧཱྃ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་
ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུྃ་ཧཱུྃ་ཕཊ་ཕཊ་སྭཱ་ཧཱ། ཞེས་ཕྲེང་སྔོགས་ཚར་གཅིག་བརྗོད་པས་མཉེས་པར་བྱའོ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎཱ་ལ་ཙཀྲ་སརྦ་ཝཱི་ར་ཡོ་
གི་ནཱི་ཨརྒྷཾ་པྲ་ཏཱིཙྪ་སྭཱ་ཧཱ། པཱ་ཏྱཾ་པྲ་ཏཱིཙྪ་སྭཱ་ཧཱ། བཛྲ་པུཥྤེ་ཨཱཿཧཱུྃ་ནས་ཤབྡ་ཨཱཿཧཱུྃ། ཧཱུྃ་བྃ། མཱྃ་ལྃ་པྃ་ཏྭཾ། པུ་ཛཱ་ཨོཾ་ཨ་གོ་རཱ་དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི། པྲ་གྲྀ་སོ་
སུ་ནཱ་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ། ཧཱུྃ་ཧཱུྃ་ཧཱུྃ་ཧཱུྃ་ཨོཾ་ཨཱཿཧཱུྃ་ཞེས་པས་ནང་མཆོད་དབུལ། སྤྲོ་ན་ཡིད་བྱུང་གིས་ཀྱང་མཆོད་གསུངས་པས། ཡིད་བྱུང་གི་མཆོད་པ་ནི། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་
དང་༑ སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་

མོས་པ་དང་ཏིང་ངེ་འཛིན་དང༌། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་
ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་
ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་
ཡེ༑ མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེན་བན་སྲ་སྠཱ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །རྡོ་རྗེ་དྲིལ་བུ་
རྒྱུན་ཆགས་སུ་གསིལ་བའམ། ཚོགས་པ་ཡིན་ཚེ་རོལ་ཆེན་དང་བཅས་པས། ཡབ་ཡུམ་གྱི་རྐང་པ་བརྒྱད་པ་གཉིས་ཀྱིས་བསྟོད་ཅེས་གསུངས་པས་རྐང་བརྒྱད་གཉིས་ནི། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧཱུྃ་ཧཱུྃ་ཕཊ། ཨོཾ་མ་

༄༅། །ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་ཡ་ཧུྃ་ཧཱུྃ་ཕཊ། ཨོཾ་དཾཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་
ཕཊ༑ ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུྃ་ཧཱུྃ་ཕཊ། ཨོཾ་མ་ཧཱ་དྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཨོཾ་ན་མོ་བྷ་
ག་ཝ་ཏི་བཛྲ་ཝཱ་རཱ་ཧི་བྃ་ཧུྃ་ཧཱུྃ་ཕཊ། ཨོཾ་ན་མཿཨཱརྱ་ཨ་པཱ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རི་ཧཱུྃ་ཧཱུྃ་ཕཊ། ཨོཾ་ན་མཿསརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ་ཧུྃ་ཧཱུྃ་ཕཊ། ཨོཾ་ན་མོ་
བཛྲ་ཨཱ་ས་ན། ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷྲ་མ་ཎི་ཧུྃ་ཧཱུྃ་ཕཊ། ཨོཾ་ན་མཿཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུྃ་ཧཱུྃ་ཕཊ། ཨོཾ་ན་མསྟཱ་ས་ནི་མཱ་ར་ཎི་པྲ་བྷེ་ད་ནི་ཨ་
པ་རཱ་ཛ་ཡེ་ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ། ཞེས་སོ། །བཅོམ་ལྡན་འདས་
བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་པས་དངོས་གྲུབ་བླང་བ་ནི་འདས་གཏོར་དང་འཇིག་རྟེན་པའི་གཏོར་མ་མཁའ་འགྲོ་སྤྱི་གཏོར་གྱིས་

དབུལ༑ སྤྲོ་ན། དེ་གཉིས་ཀྱི་བར་དུ་གུར་ཞལ་ལས་མགོན་དུར་བདག་སོགས་ཀྱི་གཏོར་མ་དབུལ་ལོ། །སློབ་མ་སྟ་གོན་བྱེད་དགོས་ན། ཚོམ་བུའི་དཀྱིལ་འཁོར་ཡོལ་བས་བཅད་དེ། དམ་ཚིག་འཛིན་ནུས་ཤིང་སྙིང་ནས་དབང་བསྐུར་དོན་དུ་
གཉེར་བ། གྲངས་ཉི་ཤུ་རྩ་ལྔ་མན་ཆད་ཁ་ཡར་བ་བོས་ལ་ཁྲུས་ཀྱི་དོད་དུ་སྒོ་རྩར་ཆབ་བཏང་། ནང་དུ་རྒན་པ་ནས་གཡོན་སྐོར་གྱིས་གྲལ་ལ་འཁོད་པ་ལ་མེ་ཏོག་བཀྱེ་བསྡུ་ཚང་བ་དང་སློབ་དཔོན་གྱིས་མཚམས་སྦྱོར་རྒྱས་བསྡུས་ཅི་རིག་དང་བཅས་
པས་ཆོས་བཅུ་བཞི་པོ་ཚང་བར་བྱའོ། །མཚམས་སྦྱོར་གྱི་ཡི་གེ་འགའ་ལས་དཔུང་སྐུད་བཅིངས་པའི་རྗེས་སུ་བུམ་ཆུ་གཏོར་བར་བཤད་འདུག་པ་ནི་རྗེ་བཙུན་སངས་རྒྱས་རིན་ཆེན་གྱིས་བུམ་པ་སྟ་གོན་སྔོན་ལ་བྱས་ཀྱང་ཆོག་གསུངས་པ་དང་མཐུན་པས་དེ་
ལྟར་བྱར་རུང་ངོ༌། །བུམ་པ་སྟ་གོན་ནི། རྣམ་རྒྱལ་བུམ་པའི་སྟེང་དུ་དུང་ཆོས་མཆོད་ཡོན་གྱིས་བཀང་བ་དང་། རྡོ་རྗེ་གཟུངས་ཐག་བཅས་བཞག་ལ། བསང་སྦྱངས། སྟོང་པའི་ངང་ལས་པྃ་ལས་པདྨ་དང་ཨ་ལས་ཟླ་བའི་
དཀྱིལ་འཁོར་གཉིས་ཀྱི་སྟེང་དུ་ཧཱུྃ་གཉིས་ལས་རིན་པོ་ཆེའི་བུམ་པ་གཉིས་ཡངས་ཤིང་རྒྱ་ཆེ་བ། ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ།
མཆུ་འཕྱང་བ། ལྷའི་གོས་ཀྱིས་མགུལ་པ་དཀྲིས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་རྣམ་རྒྱལ་བུམ་པར་

༄༅། །ལྷ་དྲུག་ཅུ་རྩ་གཉིས་ཀྱི་གདན་འཁོར་ལོ་རིམ་པ་ལྔ་དང་། ལས་ཐམས་ཅད་པའི་བུམ་པ་པདྨ་དང་ཉི་མའི་གདན། རྣམ་རྒྱལ་བུམ་པའི་དབུས་ཀྱི་གདན་གྱི་
སྟེང་དུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་གཡོན་སྐོར་གྱིས་ཨ་ཨཱ། ཨི་ཨཱི། ཨུ་ཨཱ། རྀ་རཱྀ། ལྀ་ལཱྀ། ཨེ་ཨཻ། ཨོཾ་ཨཽ། ཨཾ་ཨཿཕྲག་གཉིས་
བརྗོད༑ ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བཟང་པོ་བརྒྱད་ཅུའི་ངོ་བོ་གཡས་སྐོར་གྱིས། ཀ་ཁ་ག་གྷ་ང་། ཙ་ཚ་ཛ་
ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ཝཱུ། ཕྲག་གཉིས་བརྗོད། ཞུ་བ་ལས་བྱུང་བའི་ཉི་མའི་དཀྱིལ་
འཁོར་མཉམ་པ་ཉིད་ཀྱི་ཡེ་ཤེས། དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས། ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་བ་གྲུབ་པའི་ཡེ་ཤེས།
དེ་ལས་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་བུམ་ཐོད་བཞི། ཁཎྜ་རོ་ཧཱ་དང་བཅས་པ་རྣམས་སུ་གྱུར་པ་ནི། །

རྣམ་རྒྱལ་བུམ་པའི་དབུས་ཀྱི་གདན་གྱི་སྟེང་དུ་བཅོམ་ལྡན་འདས་འཁོར་ལོ་བདེ་མཆོག་སྐུ་མདོག་སྔོན་པོ། ཞལ་བཞི་ཕྱག་བཅུ་གཉིས་པ། རྩ་ཞལ་སྔོན་པོ། གཡོན་
ལྗང་༑ རྒྱབ་དམར། གཡས་སེར་བ། ཞལ་རེ་རེ་བཞིན་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་
འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌ་མ་རུ། བཞི་པ་ན་དགྲ་སྟྭ། ལྔ་པ་ན་
གྲི་གུག །དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊྭཱཾ་ག །བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་
ཞགས་པ། དྲུག་པ་ན་ཚངས་པའི་མགོ་བོ་བསྣམས་པ། པདྨ་དང་ཉི་མའི་སྟེང་ན་ཞབས་གཡས་བརྐྱང་བས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་
བྱེད་ནག་པོ་མནན་པ། རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་སྤྲས་ཤིང་གཡོན་ན་ཚེས་གཅིག་གི་ཟླ་བ་དང་། མཚོག་མའི་སྟེང་ན་སྣ་

༄༅། །ཚོགས་རྡོ་རྗེས་མཚན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་གིས་བརྒྱན་པ། སྟག་གི་
ལྤགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་ཉམས་དང་ལྡན་
པ་ཉིད། །དེའི་པང་ན་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་སྤྱན་གསུམ་དང་ལྡན་པ། ཕྱག་གཡོན་པས་བདུད་དང་གདུག་པའི་ཁྲག་གིས་གང་བའི་ཐོད་པ་
འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པའི་གྲི་གུག་གིས་ཕྱོགས་ཐམས་ཅད་དུ་བསྡིགས་པ། དབུ་སྐྲ་གྲོལ་བ། བྱིན་པ་གཉིས་ཀྱིས་བཅོམ་
ལྡན་འདས་ལ་ལེགས་པར་འཁྱུད་ཅིང་གཅེར་བུའི་མཆོག་མི་མགོ་སྐམ་པོ་ལྔའི་དབུ་རྒྱན་དང་མི་མགོ་སྐམ་པོ་ལྔ་བཅུའི་དོ་ཤལ་དང་རུས་པའི་རྒྱན་ལྔས་བརྒྱན་པ། གཉིས་
ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ།། ༈ པདྨའི་འདབ་མ་བཞི་ལ་ཤར་དུ་མཁའ་འགྲོ་མ་སྔོན་མོ། བྱང་དུ་ལཱ་མཱ་ལྗང་གུ། ནུབ་ཏུ་ཁཎྜ་རོ་ཧྭ་དམར་

མོ༑ ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ། ཕྱག་བཞིའི་གཡས་ཌ་མ་རུ་དང་གྲི་གུག །གཡོན་ཁ་ཊྭཱཾ་ག་དང་ཐོད་པ་འཛིན་པ། །
སྐྲ་གྲོལ་བ་གཅེར་བུ་གཡས་བརྐྱང་བས་བཞུགས་པ་ཕྱག་རྒྱ་ལྔས་བརྒྱན་པའོ། །མཚམས་ཀྱི་འདབ་མ་བཞི་ལ་བདུད་རྩི་ལྔས་ཡོངས་སུ་གང་བའི་བུམ་པའི་སྟེང་ན་ཐོད་པ་
གནས་པ་ནི་བདེ་བ་ཆེན་པོའི་འཁོར་ལོའོ།། ༈ དེའི་ཕྱི་རོལ་ཐུགས་ཀྱི་འཁོར་ལོ་རྩིབས་བརྒྱད་པའི་ཤར་རྩིབས་པུལླི་ར་མཱ་ལ་ཡར་ཁཎྜ་ཀ་པཱ་ལི་དང་རབ་ཏུ་གཏུམ་མོ། །
བྱང་རྩིབས་ཛཱ་ལནྡྷ་རར་མ་ཧཱ་ཀཾ་ཀཱ་ལ་དང་གཏུམ་པའི་མིག་ཅན་མ། ནུབ་རྩིབས་ཨོཾ་ཌྱ་ན་དུ་ཀཾ་ཀཱ་ལ་དང་འོད་ལྡན་མ། ལྷོ་རྩིབས་ཨརྦུ་ད་ར་མཆེ་བ་རྣམ་པར་གཙིགས་པ་
དང་སྣ་ཆེན་མ། ཤར་ལྷོ་གོ་དཱ་ཝ་རཱིར་སུ་ཝཱི་རེ་དང་བརྟན་པའི་བློ་ཅན་མ། ལྷོ་ནུབ་རྭ་མེ་ཤྭ་རིར་འོད་དཔག་མེད་དང་མིའུ་ཐུང་མ། ནུབ་བྱང་དེ་ཝཱི་ཀོ་ཊར་རྡོ་རྗེའི་འོད་
དང་ལངྐའི་དབང་ཕྱུག་མ། བྱང་ཤར་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ། ཐུགས་ཀྱི་འཁོར་ལོའི་ལྷ་རྣམས་ཁ་དོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་

༄༅། །བཞུགས་ཤིང་ས་བླ་སྦྱོང་བ་ཐུགས་ཀྱི་གསང་བ་བསམ་གྱིས་མི་ཁྱབ་པའི་ངོ་བོ། དེའི་ཕྱི་རོལ་གསུང་གི་འཁོར་ལོ་རྩིབས་བརྒྱད་པའི་ཤར་རྩིབས་ཀཱ་མ་རཱུ་པར་།
ཨངྐུ་རི་དང་ཨེ་རཱ་ཝ་ཏཱི། བྱང་རྩིབས་ཨོཾ་ཏྲེར་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ། ནུབ་རྩིབས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་
རྩིབས་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ། ཤར་ལྷོ་ཀ་ལིངྒར་རབ་ཏུ་བཟང་པོ་དང་ཤུ་མ་དེ་ཝཱི། ལྷོ་ནུབ་ལམྦཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ། ནུབ་
བྱང་ཀཱཉྩིར་འཇིགས་བྱེད་ཆེན་པོ་དང་རྟ་རྣ་མ། བྱང་ཤར་ཧི་མཱ་ལ་ཡར་མིག་མི་བཟང་དང་ཁ་གཱ་ན་ན་སྟེ། གསུང་གི་འཁོར་ལོའི་ལྷ་རྣམས་ཁ་དོག་དམར་པོ་ས་ལ་སྤྱོད་པའི་
ཚུལ་གྱིས་བཞུགས་ཤིང་ས་སྟེངས་སྦྱོང་བ་གསུང་གི་གསང་བ་བསམ་གྱིས་མི་ཁྱབ་པའི་ངོ་བོ། དེའི་ཕྱི་རོལ་སྐུའི་འཁོར་ལོ་རྩིབས་བརྒྱད་པའི་ཤར་རྩིབས་པྲེ་ཏ་པུ་རིར་སྟོབས་
པོ་ཆེ་དང་འཁོར་ལོའི་ཤུགས་ཅན་མ། བྱང་རྩིབས་གྲོ་ཧ་དེ་ཝར་རིན་ཆེན་རྡོ་རྗེ་དང་ཁཎྜ་རོ་ཧཱ། ནུབ་རྩིབས་སོ་ར་ར་རྟ་མགྲིན་དང་ཤོཎྜི་ནཱི། ལྷོ་རྩིབས་སུ་ཝརྞ་དྭཱི་པར་

ནམ་མཁའི་སྙིང་པོ་དང་འཁོར་ལོའི་གོ་ཆ་མ། ཤར་ལྷོ་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། ལྷོ་ནུབ་སིནྡྷུ་ར་པདྨ་གར་གྱི་དབང་ཕྱུག་དང་སྟོབས་ཆེན་མ། ནུབ་
བྱང་མ་རོར་རྣམ་པར་སྣང་མཛད་དང་འཁོར་ལོས་སྒྱུར་མ། བྱང་ཤར་ཀུ་ལུ་ཏཱར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ། སྐུའི་འཁོར་ལོའི་ལྷ་རྣམས་ཁ་དོག་དཀར་
པོ་ས་འོག་ལ་སྤྱོད་པའི་ཚུལ་གྱིས་བཞུགས་ཤིང་ས་འོག་སྦྱོང་བ་སྐུའི་གསང་བ་བསམ་གྱིས་མི་ཁྱབ་པའི་ངོ་བོ། ཁཎྜ་ཀ་པཱ་ལི་ལ་སོགས་པའི་དཔའ་བོ་ཐམས་ཅད་ཞལ་གཅིག་
ཕྱག་བཞི་པ་རལ་པའི་ཐོར་ཚུགས་ཀྱིས་མཚན་པའི་ཅོད་པན་ཅན། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། གཡས་འོག་མས་ཌ་མ་རུ།
གཡོན་འོག་མས་ཁ་ཊྭཱཾ་ག་འཛིན་པ། སྐུ་ལ་ཕྱག་རྒྱ་དྲུག་གིས་བརྒྱན་པ་གཡས་བརྐྱང་པའི་གནས་པས་བཞུགས་པའོ། །རབ་ཏུ་གཏུམ་མོ་ལ་སོགས་པའི་དཔའ་མོ་རྣམས་ནི་
ཞལ་གཅིག་ཕྱག་གཉིས་མ། གཡོན་ཐོད་པ་བསྣམས་པས་ཡབ་ལ་འཁྱུད་པ། གཡས་སྡིགས་མཛུབ་དང་བཅས་པས་གྲི་གུག་བསྣམས་པ། སྤྱན་གསུམ་པ་དྲག་མོའི་

༄༅། །གཟུགས་ཅན་མ། སྐྲ་གྲོལ་བས་རྣམ་པར་མཛེས་མ། གཉིས་སུ་མེད་པའི་སྦྱོར་བ་ལ་བརྩོན་པ། གཅེར་བུའི་མཆོག་རྒྱན་ལྔ་དང་ཚངས་པའི་སྐུད་པས་
བརྒྱན་པ། མི་མགོའི་དོ་ཤལ་དང་སྐ་རགས་སིལ་སིལ་གྱི་སྒྲ་སྒྲོགས་པའོ།། ༈ དེའི་ཕྱི་རོལ་དམ་ཚིག་གི་འཁོར་ལོའི་ཤར་དུ་ཁྲ་གདོང་མ་སྔོན་མོ། བྱང་དུ་འུག་གདོང་མ་
ལྗང་གུ། ནུབ་ཏུ་ཁྱི་གདོང་མ་དམར་མོ། ལྷོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་
སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་
ཞལ་གཅིག་ཕྱག་བཞི་མ་གཡས་གཉིས་ན་ཌ་མ་རུ་དང་གྲི་གུག །གཡོན་གཉིས་ན་ཁ་ཊྭཱཾ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ་ཡི་དྭགས་ཀྱི་གདན་ལ་
ཞབས་གཡས་བརྐྱང་པས་བཞུགས་ཤིང་སེམས་ཅན་གྱི་དོན་ལ་མངོན་པར་བརྩོན་པ། དཔའ་བོ་དང་རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། །

ལས་ཐམས་ཅད་པའི་བུམ་པར་ཁཎྜ་རོ་ཧཱ་སྐུ་མདོག་དམར་མོ་ཞལ་གཅིག་ཕྱག་བཞི་མ། གཡས་ཌ་མ་རུ་དང་གྲི་གུག །གཡོན་ཁ་ཊྭཱཾ་ག་དང་ཐོད་པ་འཛིན་པ། སྐྲ་གྲོལ་བ་
གཅེར་བུ་གཡས་བརྐྱང་པས་བཞུགས་པ། ཕྱག་རྒྱ་ལྔས་བརྒྱན་པའོ། །འབར་བའི་ཕྱག་རྒྱ་དང་བཅས། ཕཻཾ། རང་གི་སྙིང་གའི་ཧཱུྃ་ལས་འོད་ཟེར་ལྕགས་ཀྱུ་ལྟ་བུ་དཔྲལ་བ་ནས་
སྤྲོས་ཏེ། འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཁཎྜ་རོ་ཧ་དང་བཅས་པ་མདུན་གྱི་ནམ་མཁར་བྱོན། ཨོཾ་སརྦ་ཏ་ཐཱ་ག་ཏ་ཙཀྲ་སམྦ་ར་མཎཱ་ལ་ས་པ་རི་ཝཱ་ར་ཨརྒྷཾ་པྲ་
ཏིཙྪ་སྭཱ་ཧཱ། པཱདྱཾ་པྲ་ཏཱིཙྪ་སྭཱ་ཧཱ། བཛྲ་པུབྦེ་ཨཱཿཧཱུྃ་སོགས་ནས། ཤབྡ་ཨཱཿཧཱུྃ་བར་དང་། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་
དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་

༄༅། །པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་
ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་ནཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་
པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བན་སྲ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་དང་བཅས་པས་མཆོད་ནས། ཛ་ཧཱུྃ་བཾ་ཧོས་བསྟིམ། རྣམ་ལྔ་འདོད་སྐོར་དང་བཅས་པའི་འཁྱུད་རྒྱ་བྱ་
ཞིང་། ཨོཾ་ཡོ་ག་ཤུདྡྷསརྦ་དྷརྨཱ་ཡོ་ག་ཤུདྡྷོ྅་ཧཾ་ཞེས་བརྗོད། གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཡབ་ཀྱི་སྙིང་གར་ཨོཾ་ཧ་དཀར་པོ་རྡོ་རྗེ་སེམས་དཔའ། མགོ་
བོར་ན་མ་ཧི་སེར་པོ་རྣམ་པར་སྣང་མཛད། སྤྱི་གཙུག་ཏུ་སྭཱ་ཧཱ་ཧུ་དམར་པོ་པདྨ་གར་གྱི་དབང་ཕྱུག །ཕྲག་པ་གཉིས་སུ་བོ་ཥཊ་ཧེ་ནག་པོ་ཧེ་རུ་ཀ །མིག་གཉིས་སུ་ཧཱུྃ་ཧཱུྃ་ཧོ་

དམར་སེར་རྡོ་རྗེ་ཉི་མ། ཚིགས་ཆེན་བརྒྱད་ལ་ཕཊ་ཧྃ་ལྗང་གུ་རྟ་མཆོག །ཡུམ་གྱི་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧོ་ཡཾ་སྔོན་མོ་གཤིན་རྗེ་མ། ཁར་ཧྲེཾ་
མོ་དཀར་མོ་རྨོངས་བྱེད་མ། སྤྱི་བོར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་ལྗང་གུ་ཙཎྜི་ཀཱ་སྟེ། ཡབ་ཀྱི་
གནས་སུ་ཡུམ་དང་། ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར། ཅེས་དང༌་། འབར་བའི་ཕྱག་རྒྱ་དང་བཅས། ཕཻཾ། རང་གི་སྙིང་ག་ནས་འོད་ཟེར་འཕྲོས་པས་དབང་
བསྐུར་གྱི་ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་མདུན་གྱི་ནམ་མཁར་བྱོན། ཞེས་དང་། སྔར་ལྟར་ཕྱི་དང་ཡིད་ཀྱི་མཆོད་པས་མཆོད་ཅེས་གསུངས་པས་མཆོད་པ་འབུལ་བ་ནི། ཨོཾ་སརྦ་ཏ་ཐཱ་ག་
ཏ་ཤྲཱི་ཙཀྲ་སམྦ་ར་མཎཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱས་མཆོད་ཡོན་དབུལ། དེ་བཞིན་དུ་པཱདྱཾ་པྲ་ཏིཙྪ་སྭཱ་ཧཱས་ཞབས་བསིལ། བཛྲ་པུབྦེ་ཨཱཿཧཱུྃ་གིས་མེ་ཏོག །བཛྲ་དྷུ་པེ་ཨཱཿཧཱུྃ་གིས་བདུག་སྤོས།
བཛྲ་ཨཱ་ལོ་ཀེ་ཨཱཿཧཱུྃ་གིས་མར་མེ། བཛྲ་གནྡྷེ་ཨཱཿཧཱུྃ་གིས་དྲི་ཆབ། བཛྲ་ནཻ་ཝི་དྱེ་ཨཱཿཧཱུྃ་གིས་ཞལ་ཟས། བཛྲ་ཤབྡ་ཨཱཿཧཱུྃ་གིས་རོལ་མོ་དབུལ་ལོ། །དེ་ནས་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་

༄༅། །ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། །
གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་
མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་
མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ།
ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་
ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་

རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ཀྱང་། །དེ་
བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བྱའོ། །ཨོཾ་སརྦ་ཏ་ཐཱ་ག་ཏ་ཨབྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་
གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །ཆུའི་ལྷག་མ་ཡར་ལུད་པ་ལས་བདེ་བ་ཆེན་པོའི་ལྷ་རྣམས་དང་དམ་
ཚིག་གི་འཁོར་ལོའི་ལྷ་རྣམས་ལ་གཙོ་བོ་ཉིད་ཀྱིས་དབུར་བརྒྱན། ཐུགས་ཀྱི་འཁོར་ལོའི་ལྷ་རྣམས་ལ་མི་བསྐྱོད་པ། གསུང་གི་འཁོར་ལོའི་ལྷ་རྣམས་ལ་འོད་དཔག་མེད། །
སྐུའི་འཁོར་ལོའི་ལྷ་རྣམས་ལ་རྣམ་པར་སྣང་མཛད། ཁཎྜ་རོ་ཧཱ་ལ་གཙོ་བོ་ཉིད་ཀྱིས་དབུར་བརྒྱན། ཞེས་བརྗོད། དེ་ནས་ཨོཾ་སརྦ་ཏ་ཐཱ་ག་ཏ་ཤྲི་ཙཀྲ་སཾ་བ་ར་མཎྜལ་ཙཀྲ་སརྦ་ཝཱི
ར་ཡོ་གི་ནི་ཞེས་པའི་མཚན་སྔགས་རེ་རེ་ནས་སྔོན་དུ་འགྲོ་བའི་ཨབྷཾ་ནས་གྷནྡྷེ་ར་ཎིའི་བར་གྱིས་མཆོད། ཧཱུྃ་བྃ་མཱྃ་ལྃ་པྃ་ཏཱྃ་པུ་ཛཱ་ཨོཾ་ཨ་གོ་རཱ་དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་

༄༅། །ཀུ༑ ཧཱུྃ་ཧཱུྃ་ཧཱུྃ་ཧཱུྃ། ཧཱུྃ་ཧཱུྃ་ཧཱུྃ་ཧཱུྃ། ཨོཾ་ཨཱཿཧཱུྃ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཁཎྜ་རོ་ཧཱ་དང་བཅས་པའི་ཞལ་དུ་མཆོད་པ་དམ་པ་འབུལ་ལོ། །ཞེས་
པས་ནང་མཆོད། ཨོཾ་ཧྲཱིུཿཧ་ཧ་ཧུྃ་ཧཱུྃ་ཕཊ་ཅེས་བས་བདུད་རྩི་ལྕེ་ལ་མྱང་། འཁྱུད་རྒྱ་དང་བཅས་ཏེ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷ་ཝ་ཨཱཏཱཀོ྅་ཧཾ། ཞེས་བརྗོད་པས་མཉེས་མཆོད་ཕུལ། ན་མོ་
ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་
ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་
བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་
བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་

བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མན་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་
མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྠཱ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་
ཏེ་སེ་གོལ་ལན་གཉིས་བརྡབ་པ་ནི་ཡིད་མཆོད། རོལ་ཆེན་དང་བཅས་པས། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་ཡ་ཧུྃ་ཧཱུྃ་
ཕཊ༑ ཨོཾ་དཾ་ཥྚཱ ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་བྱུ་གྷཱ་ཛི་ན་
ཨམྦ་རཱ་དྷ་རཱ་ཡ་ཧུྃ་ཧཱུྃ་ཕཊ། ཨོཾ་མ་ཧཱ་དྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ་ཧུྃ་ཧཱུྃ་ཕཊ། ཨོཾ་ན་མཿཨཱརྱ་ཨ་པཱ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་
ཧཱ་བིདྱེ་ཤྭ་རི་ཧུྃ་ཧཱུྃ་ཕཊ། ཨོཾ་ན་མཿསརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན། ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷྲ་མ་ཎི་ཧུྃ་ཧཱུྃ་ཕཊ། ཨོཾ་ན་

༄༅། །མཿཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུྃ་ཧཱུྃ་ཕཊ། ཨོཾ་ན་མསྟཱ་ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུྃ་ཧཱུྃ་
ཕཊ༑ ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ། རྐང་བརྒྱད་གཉིས་ཀྱི་བསྟོད་པའོ། །པད་སྐོར་དང་བཅས་པས་གཟུངས་ཐག་བླངས་ཏེ། བདག་གི་སྙིང་ག་ནས་སྔགས་
རྣམས་ཁ་དོག་དམར་པོའི་ཚུལ་གྱིས་གཟུངས་ཐག་ལ་འཁྲིལ་སྟེ་སོང་བས་ལྷ་ལ་ཕོག་པས་དམར་ལམ་ལམ་སོང་བ་དང་། སྐུའི་བ་སྤུའི་བུ་ག་ཐམས་ཅད་ནས་བདུད་རྩིའི་རྒྱུན་
ཁྲ་ལ་ལ་བྱུང་བས་བུམ་པ་མེར་མེར་ཁེངས་པར་གྱུར་ཞེས་བརྗོད། རྣམ་རྒྱལ་ལ་དམིགས་ནས། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཞེས་དང་། ལས་བུམ་ལ་ཨོཾ་སུམྦྷ་ནི་
སོགས་དང་། ཁྲུས་ཀྱི་དོན་དུ་ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་པ་རྣམས་བཟླས་ལ། གོང་ལྟར་མཆོད་པ་ལྔས་མཆོད་ཅིང་བསྟོད་ལ་ཞེས་གསུངས་པས། མཆོད་བསྟོད་རྣམས་ནི། ཨོཾ་སརྦ་ཏ་
ཐཱ་ག་ཏ་ཤྲཱི་ཙཀྲ་སཾ་བ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཞེས་པའི་མཚན་སྔགས་རེ་རེ་ནས་སྔོན་དུ་འགྲོ་བའི་ཨནྡྷཾ་ནས་གྷནྡྷེ་ར་ཎིའི་བར་གྱིས་མཆོད། ཧཱུྃ་བྃ་མཱྃ་ལྃ་པྃ་ཏཱྃ་པུ་ཛཱ་ཨོཾ་ཨ་གོ་རཱ་དེ་མཱ། ཀཱ་

ཨོཾ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ། ཧཱུྃ་ཧཱུྃ་ཧཱུྃ་ཧཱུྃ། ཨོཾ་ཨཱཿཧཱུྃ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཁཎྜ་རོ་ཧྭ་དང་བཅས་པའི་ཞལ་དུ་མཆོད་
པ་དམ་པ་འབུལ་ལོ། །ཞེས་པས་ནང་མཆོད། ཨོཾ་ཧཱིཿཧ་ཧ་ཧུྃ་ཧཱུྃ་ཕཊ་ཅེས་བས་བདུད་རྩི་ལྕེ་ལ་མྱང་། འཁྱུད་རྒྱ་དང་བཅས་ཏེ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨཀོ྅་ཧཾ། ཞེས་
བརྗོད་པས་མཉེས་མཆོད་ཕུལ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་
རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་
སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་
བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་

༄༅། །བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མན་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་
ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྠཱ་ན་
བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པ་ནི་ཡིད་མཆོད། རོལ་ཆེན་དང་བཅས་པས། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷ་ཡ་
ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏ་ཊཱ་ཡ་ཧུྃ་ཧཱུྃ་ཕཊ། ཨོཾ་དཾ་ཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་
ཊྭཱཾ་ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་བྱུ་གྷ་ཛི་ན་ཨམྦ་རཱ་དྷ་རཱ་ཡ་ཧུྃ་ཧཱུྃ་ཕཊ། ཨོཾ་མ་ཧཱ་དྷམྤ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བྃ་ཧུྃ་ཧཱུྃ་ཕཊ། ཨོཾ་
ན་མཨཱརྱ་ཨ་པཱ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བི་དྱེ་ཤྭ་རི་ཧུྃ་ཧཱུྃ་ཕཊ། ཨོཾ་ན་མསརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན། ཨ་ཛི་ཏེ་ཨ་པ་རཱ་ཛི་ཏེ་པ་

ཤྱཾ་ཀ་རི་ནེ་ཏྲ་བྷྲ་མ་ཎི་ཧུྃ་ཧཱུྃ་ཕཊ། ཨོཾ་ན་མཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུྃ་ཧཱུྃ་ཕཊ། ཨོཾ་ན་མསྟཱ་ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་
ཛམྦྷ་ནི་སྟམྦྷ་ནི་མོ་ཧ་ནི་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ། རྐང་བརྒྱད་གཉིས་ཀྱི་བསྟོད་པའོ། །ཡི་གེ་བརྒྱ་པའི་མཐར། མ་འབྱོར་པ་དང་སོགས་དང་།
བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་དང་། པད་སྐོར་སྔོན་དུ་འགྲོ་བས་དུང་ཆོས་ཀྱི་ཆུ་བུམ་པ་གཉིས་སུ་
བླུག་སྟེ། ཨོཾ་ཨཱཿཧཱུྃ་མཆོད་ཡོན་ཕུལ་བའི་རྐྱེན་གྱིས་ལྷ་རྣམས་འོད་དུ་ཞུ་བ་ལས་བྱུང་བའི་བུམ་པའི་ཆུ་བདུད་རྩིའི་རང་བཞིན་དུ་གྱུར། དུས་མཆོད་ལ་གཏོར་བསྔོས་སྐབས་འདིར་མཛད་རྗེས་ཆོག་
ལ་མཆོད་ཁ་གསོས་ལ། སུམྦྷ་ནིས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་བདུན་ལས་ཐོད་པའི་སྣོད་བདུན་གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་

༄༅། །པར་གྱུར། ཨོཾ་བཛྲ་ཨནྡྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཧྥེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་
བཛྲ་ནེ་ཝི་དྱེ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། ཞེས་པས་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་སོགས་ནས། མཚན་སྔགས་རེ་རེའི་མགོར་སྦྱར་བའི་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཧཱུྃ་ཁཾ་མཱྃ་
ལྃ་པོ་ཏཱྃ་པུ་ཛཱ་ཨོཾ་ཨ་གོ་རྭ་དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ། ཧཱུྃ་ཧཱུྃ་ཧཱུྃ་ཧཱུྃ། ཨོཾ་ཨཱཿཧཱུྃ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་
ཞལ་དུ་མཆོད་པ་དམ་པ་འབུལ་ལོ། །ཞེས་པས་ནང་མཆོད། ཨོཾ་ཧྲཱིཿཧ་ཧ་ཧུྃ་ཧཱུྃ་ཕཊ་ཀྱིས་བདུད་རྩི་མྱང་། འཁྱུད་རྒྱ་དང་བཅས་ཏེ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨཀོ྅ཧཾ།།
ཞེས་བརྗོད་པས་མཉེས་མཆོད་ཕུལ། དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་
ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་

འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་
ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་
དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ།
ཨ་བྷི་སྨྲ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་
བ་ལེན་བནྡྷ་སྭ་སྠཱ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པ་ནི་ཡིད་མཆོད། རྡོ་རྗེ་དྲིལ་བུ་རྒྱུན་ཆགས་སུ་གསིལ་བའམ། རོལ་ཆེན་དང་བཅས་པས། ཨོཾ་ན་མོ་བྷ་ག་ཝ་ཏེ་
ཝཱི་རེ་ཤཱ་ཡ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་ཡ་ཧུྃ་ཧཱུྃ་ཕཊ། ཨོཾ་དཾ་ཥྚཱ ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་

༄༅། །བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷ་རི་ཎེ་ཧུྃ་ཧཱུྃ་ཕཊ། ཨོཾ་བྱུ་གྷྲཱ་ཛི་ན་ཨམྦ་ར་དྷ་རཱ་ཡ་ཧུྃ་ཧཱུྃ་ཕཊ། ཨོཾ་མ་ཧཱ་དྷམྦ་ཨནྡྷ་ཀཱ་ར་ཝ་པུ་ཥཱ་
ཡ་ཧུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ་ཧུྃ་ཧཱུྃ་ཕཊ། ཨོཾ་ན་མཿཨཱརྱ་ཨ་པཱ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རི་ཧུྃ་ཧཱུྃ་ཕཊ། ཨོཾ་ན་མསརྦ་བྷཱུ་ཏ་བྷ་ཡཱ་བ་ཧེ་མ་ཧཱ་
བཛྲ་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན། ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷྲ་མ་ཎི་ཧུྃ་ཧཱུྃ་ཕཊ། ཨོཾ་ན་མཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུྃ་ཧཱུྃ་ཕཊ། ཨོཾ་ན་མནྟཱ་
ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ།
རྐང་བརྒྱད་གཉིས་ཀྱིས་བསྟོད། ཡི་གེ་བརྒྱ་པས་ལྷག་ཆད་ཁ་བསྐངས་ལ། མ་འབྱོར་པ་དང་ཉམས་པ་སོགས་ཀྱིས་བཟོད་པར་གསོལ་ལ། རྡོར་དྲིལ་འཛིན་བཞིན་པས། ལག་གཉིས་རྡོ་རྗེ་ཁུ་ཚུར་བཅངས་པའི་མཐེའུ་ཆུང་གཉིས་སྦྲེལ།
མཛུབ་མོ་བརྐྱངས་ཏེ་རྩེ་སྤྲད་པ་གཙུག་ཏོར་གྱི་ཕྱག་རྒྱ་སྤྱི་བོར་བཟློག་སྟེ། ཨོཾ་བཛྲ་ཨུཏྟིཥྛ། རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་སང་སྤྱན་མ་དྲངས་ཀྱི་བར་དུ་མདུན་གྱི་

ནམ་མཁར་བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་དང་། ཨོཾ་སརྦ་ཏ་ཐཱ་ག་ཏ་སོགས་།
སྔར་བཞིན་མཆོད་བསྟོད་བྱའོ། །གཏོར་མགྲོན་རྟེན་ཡོད་ན་སྤྱི་ལྟར་བརྟན་བཞུགས་བྱ། མེད་ན་ཨོཾ་ཁྱེད་ཀྱིས་སོགས་དང་། བཛྲ་མུརྟེན་ལ་མ་བརྟེན་པའི་གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་
གནས་སུ་གཤེགས། དམ་ཚིག་པ་རྣམས་རང་ལ་གཉིས་སུ་མེད་པར་ཐིམ་པར་བསམ། སོ་དང་སེན་མོ་ལ་ནི་ཁཎྜ་ཀ་པཱ་ལིའོ་སོགས་འདོན། རང་གི་གནས་རྣམས་སུ་ཟླ་བའི་
དཀྱིལ་འཁོར་རེ་རེའི་སྟེང་དུ། ཨོཾ་ཧ། ན་མ་ཧི། སཱ་ཧཱ་ཧུ། བོ་ཥ་ཊ་ཧེ། ཧཱུྃ་ཧཱུྃ་ཧོ། ཕཊ་ཧཾ། ཨོཾ་བྃ། ཧྃ་ཡྃ། ཧྲིཾ་མྃ། ཧྲིཾ་ཧྲིཾ། ཧཱུྃ་ཧཱུྃ། ཕཊ་ཕཊ། 
ཅེས་ཡབ་ཡུམ་གྱི་གོ་ཆ་དང་། པུ་ཛཱ་ཨོཾ་ཨ་གོ་རཱ་དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ་ཞེས་པས་གོ་ཆ་ཆེན་པོ་དགོད། ཕྱག་རྒྱ་དང་བཅས་ཨོཾ་སུམྦྷ་ནི་སོགས་ཞལ་བཞི་པའི་སྔགས་ལན་
གཉིས་བརྗོད་པས་ཚམ་རྔམས་སྔགས་ཀྱིས་བསྲུངས་ནས། ཧཱུྃ་ཞེས་པས་སྣང་བ་ལྷ་དང་། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་།

༄༅། །ཊཱ་ཡ་ཧུྃ་ཧཱུྃ་ཕཊ། ཨོཾ་དཾ་ཥྚཱ ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུྃ་
ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུྃ་ཧཱུྃ་ཕཊ། ཨོཾ་མ་ཧཱ་དྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཞེས་ཡབ་ཀྱི་རྐང་བརྒྱད་བརྗོད་པས་གྲག་པ་སྔགས་དང་། ཡང་ཧཱུྃ་བརྗོད་པས་ཅི་བསམ་ཡེ་ཤེས་
ཀྱི་ཆོ་འཕྲུལ་དུ་ཤེས་པའི་ངང་ནས། དགེ་བ་འདི་ཡིས་མྱུར་དུ་བདག །འཁོར་ལོ་བདེ་མཆོག་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །ཐམས་ཅད་དེའི་ས་ལ་འགོད་
པར་ཤོག །འཆི་ཚེ་མགོན་དང་དཔའ་བོ་མ་ཚོགས་ཀྱིས། །མེ་ཏོག་གདུགས་དང་རྒྱལ་མཚན་ཐོགས་ནས་ཀྱང་། །རོལ་མོ་གླུ་དབྱངས་སིལ་སྙན་སོགས་མཆོད་ནས། །
མཁའ་ལ་སྤྱོད་པའི་གནས་སུ་འཁྲིད་པར་ཤོག །ལྷ་མོ་ཚད་མ་དམ་ཚིག་ཚད་མ་དང་། །དེས་ཆོས་གསུང་ཡང་ཚད་མའི་མཆོག་ཡིན་པས། །བདེན་པ་དེས་ཀྱང་ལྷ་མོ་དེ་
དག་གིས། །བདག་ལ་རྗེས་སུ་འཛིན་པའི་རྒྱུར་གྱུར་ཅིག །ཅེས་དང་། སྤྲོ་ན་བརྒྱུད་པའི་གསོལ་འདེབས་ཀྱང་བྱ། དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་

གྱིས་བསོད་ནམས་ཡེ་ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གིས་དུས་གསུམ་དགེ་བ་ཅི་བསགས་པ། །
ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །བླ་མེད་ཐེག་པ་ཆེན་པོའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་བདག་ཉིད་ཤོག །བདག་ཀྱང་སངས་རྒྱས་
མ་ཐོབ་བར། །སྐྱེ་དང་སྐྱེ་བར་གནས་བཟང་པོ། །རིགས་བཟང་སྤྱོད་པ་བཟང་བ་དང་། །གྲོགས་བཟང་བླ་མས་རྗེས་འཛིན་ཤོག །ཚུལ་ཁྲིམས་དག་ཅིང་མཁས་ལ་
སྒྲིན༑ །རྣམ་པར་དག་ཅིང་རྒྱུ་གཅིག་པ། །བསྐལ་བཟང་སྤྱོད་པས་རྣམ་བརྒྱན་ཏེ། །ཐོས་ནས་གཞན་ལ་སྟོན་པར་ཤོག །མགོ་བོར་བླ་མའི་ཅོད་པན་འཆང་། །
ལག་པས་ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་བཟླས། །ཡིད་ཀྱིས་ཟུང་འཇུག་བསྒོམ་པར་ཤོག །འདི་ནས་བྱང་ཆུབ་སྙིང་པོའི་བར། །བླ་མ་
ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་ལ་བྱ་བ་བྱེད་པར་ཤོག །སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་

༄༅། །མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་རྒྱས་མྱུར་ཐོབ་ཤོག །རྒྱལ་མཚན་རྩེ་མོ་སོགས་ནས། དཀོན་མཆོག་གསུམ་གྱི་བཀྲ་ཤིས་ཤོག་
གི་བར་སྤྱི་ལྟར་བྱའོ། །སྟ་གོན་གྱི་མཆོད་རྫས་དམན་མ་རྣམས་བསྡུས་ཏེ། ལས་ཐིག་གི་ཆ་དབྱེ་བ་དང་ཐིག་ཚོན་བྱིན་རླབས་མི་དགོས་ན། སྤྱོད་ལམ་ལ་འཇུག་པའམ་ཉལ་བའི་རྣལ་འབྱོར་བྱ། རྡུལ་ཚོན་གྱི་ཕྱོགས་ལྟར་ན། འོག་ནས་འབྱུང་
བའི་དཀྱིལ་འཁོར་བྲི་ཞིང་རྒྱན་དགྲམ་པ་ཡན་ཆད་གྲུབ་ནས། ཉལ་བའི་རྣལ་འབྱོར་གྱིས་ཉལ་ལ། སང་ནང་པར་སྡང་བའི་རྣལ་འབྱོར་གྱིས་ལངས་ཏེ། དངོས་གཞི་དཀྱིལ་འཁོར་སྒྲུབ་མཆོད་ཀྱི་བྱ་བ་ལ་འཇུག་པ་ཡིན་ལ། རས་བྲིས་ཀྱི་ཕྱོགས་
ཡིན་ན། གཞི་དེ་ཉིད་ཀྱི་སྟེང་དུ་བྲིས་སྐུ་རབ་གནས་ཅན་ཞལ་ལྷོ་ཕྱོགས་སུ་བསྟན་ཏེ་དགྲམ། རྡུལ་ཚོན་གྱི་ཕྱོགས་ལ་དཀྱིལ་འཁོར་གྱི་སྤྱོད་པ་གསུམ་པ་དང་བཞི་པ་གཉིས་ཀྱི་དོན་རྒྱས་པར་རྗེ་བཙུན་གྱིས་མཛད་པའི་ནག་པོ་དཀྱིལ་ཆོག་ཏུ་བལྟ་བར་
བྱ་ཞིང་། འདིར་ལག་ལེན་དང་ངག་འདོན་རྣམས་གོ་བདེ་བར་བརྗོད་ན། སྔར་ལས་ཐིག་གི་ཆ་དབྱེ་བ་མ་གྲུབ་ན་སྐབས་འདིར་གཞུང་ནས་བཤད་པ་བཞིན་བྱ། ཡེ་ཤེས་ཀྱི་ཐིག་གིས་བྱིན་གྱིས་བརླབ་པའི་ཕྱིར། རང་གི་མདུན་དུ་ཐིག་ཚོན་རྣམས་
འདུས་བྱས་ལ། རྡོ་རྗེའི་རྩེས་དབུས་སུ་ཚོན་སྔོན་པོ་ལ་ཧཱུྃ། ཤར་དུ་དཀར་པོ་ལ་ཧཱུྃ། ལྷོར་སེར་པོ་ལ་ཨཱྃ། ནུབ་ཏུ་དམར་པོ་ལ་ཛཱི། བྱང་དུ་ལྗང་གུ་ལ་ཁཾ་རྣམས་བྲིས་ལ། དེའི་མདུན་དུ་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་

ལྔ་དང་། གཏོར་མ་གཅིག །བདུད་རྩི་རྣམས་བཤམས་ཏེ། རང་ལྷའི་ང་རྒྱལ་གྱིས་ཐིག་ཚོན་རྣམས་ཨོཾ་སུམྦྷ་ནི་སོགས་ཀྱིས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་
འཁོར་ལྔའི་སྟེང་དུ་ཐིག་ཚོན་སྔོན་པོ་ཧཱུྃ་ལས་མི་བསྐྱོད་པ་ཧེ་རུ་ཀ་སྐུ་མདོག་སྔོན་པོ་རྡོ་རྗེ་དང་དྲིལ་བུ་འཛིན་པ། ཐིག་ཚོན་དཀར་པོ་བྷྲཱུྃ་ལས་རྣམ་པར་སྣང་མཛད་ཧེ་རུ་ཀ་སྐུ་
མདོག་དཀར་པོ་འཁོར་ལོ་དང་དྲིལ་བུ་འཛིན་པ། ཐིག་ཚོན་སེར་པོ་ཨོཾ་ལས་རིན་ཆེན་འབྱུང་ལྡན་ཧེ་རུ་ཀ་སྐུ་མདོག་སེར་པོ་རིན་པོ་ཆེ་དང་དྲིལ་བུ་འཛིན་པ། ཐིག་ཚོན་
དམར་པོ་ཛྲཱིཾ་ལས་འོད་དཔག་མེད་ཧེ་རུ་ཀ་སྐུ་མདོག་དམར་པོ་པདྨ་དང་དྲིལ་བུ་འཛིན་པ། ཐིག་ཚོན་ལྗང་གུ་ཁཾ་ལས་དོན་ཡོད་གྲུབ་པ་ཧེ་རུ་ཀ་སྐུ་མདོག་ལྗང་གུ་རལ་གྲི་དང་།
དྲིལ་བུ་འཛིན་པ། དེ་རྣམས་ཀྱི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཡབ་ཀྱི་སྙིང་གར་ཨོཾ་ཧ་དཀར་པོ་རྡོ་རྗེ་སེམས་དཔའ། མགོ་བོར་ན་མ་ཧི་སེར་པོ་རྣམ་
པར་སྣང་མཛད། སྤྱི་གཙུག་ཏུ་སྭཱ་ཧཱ་ཧུ་དམར་པོ་པདྨ་གར་གྱི་དབང་ཕྱུག །ཕྲག་པ་གཉིས་སུ་བོ་ཥ་ཊ་ཧེ་ནག་པོ་དཔལ་ཧེ་རུ་ཀ །མིག་གཉིས་སུ་ཧཱུྃ་ཧཱུྃ་ཧོ་དམར་པོ་རྡོ་རྗེ་ཉི་

༄༅། །མ༑ ཚིགས་ཆེན་བརྒྱད་ལ་ཕཊ་ཧྃ་ལྗང་གུ་རྟ་མཆོག །ཡུམ་གྱི་ལྟེ་བར་ཨོཾ་བོ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོ་སྔོན་མོ་གཤིན་རྗེ་མ། ཁར་ཧྲི་མཾ་
དཀར་མོ་རྨོངས་བྱེད་མ། སྤྱི་བོར་ཧྲེ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་ལྗང་གུ་ཙཎྜི་ཀཱ་སྟེ། ཡབ་ཀྱི་
གནས་སུ་ཡུམ་དང་ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར་ཞེས་གོ་ཆ་བགོ །ཐུགས་ཀའི་ས་བོན་གྱི་འོད་ཀྱིས་དེ་བཞིན་གཤེགས་པ་ཐམས་ཅད་རིགས་ལྔའི་རྣམ་པར་
ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ཛཿཧཱུྃ་བྃ་ཧོས་བསྟིམ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ཨཧཱུྃ་ཞེས་པ་ནས་ཤབྟའི་བར་གྱིས་མཆོད། ཧཱུྃ་བྷྲཱུཾ་ཧཱུྃ་ཛྲཱིཾ་ཁྃ་ཨོཾ་ཨཱཿཧཱུྃ་ཞེས་པས་ནང་མཆོད་གཏོར། ཨ་
ཀཱ་རོས་གཏོར་མ་ཕུལ། རྡོ་རྗེ་དྲིལ་བུ་འཛིན་པས། དུས་གསུམ་བདེ་བར་གཤེགས་པའི་ཡེ་ཤེས་སྐུ། །འཁོར་བ་སྟོང་པར་མཛད་པའི་ཐུགཾས་རྗེ་ཡིས། །གདུལ་བྱ་ཀུན་མཁྱེན་ས་ལ་
འགོད་མཛད་པའི། །རིགས་ལྔ་བདེ་བར་གཤེགས་ལ་ཕྱག་འཚལ་ལོ། །ཞེས་པས་བསྟོད། དེ་བཞིན་གཤེགས་པ་རྣམས་ཞུ་བ་ལས་བྱུང་བའི་ཐིག་ཚོན་དུ་གྱུར། ཞེས་དང་། ཨོཾ་

བཛྲ་སཱུ་ཏྲ་ས་མ་ཡ་མཱ་ཏི་ཀྲ་མ་ཧོ༔ ཞེས་བརྗོད་ཅིང་། མཐེབ་སྲིན་གྱིས་ཐིག་སྐུད་རྡུལ་ཚོན་གྱི་ནང་དུ་མཉེས་ལ་ཐིག་ཚོན་གཟི་བརྗིད་འབར་བར་བསམ། དེ་ནས་སློབ་མ་ཁཎྜ་རོ་ཧཱར་གསལ་བ་ལ་ཐིག་སྐུད་སྔོ་དཀར་སེར་དམར་ལྗང་
རྣམས་རིམ་གྱིས་གཏད་ལ། ངག་ཏུ་ༀ་སརྦ་བུདྡྷ་ཌཱ་ཀི་ནི་ཡེ་བཛྲ་ཝརྞ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཞེས་ལན་ལྔ་བརྗོད་ཅིང་། དང་པོ་སོ་སོ་དང༌། མཐར་ལྔ་ཀ་གཅིག་ཏུ་བསྒྲིལ་ནས་རྡོ་རྗེ་ལ་དཀྲིས་ལ་ཆང་ལ་བདུད་རྩི་སྦྱར་བ་
གཏོར་ལ་བཞག་གོ །དེ་ནས་སློབ་དཔོན་ལངས་ཏེ་རྡོར་དྲིལ་འཛིན་པས་དཀྱིལ་འཁོར་གྱི་ཤར་སྒོར་འཇིག་རྟེན་པའི་ལྷོ་སྒོ་དང་། སློབ་མ་དཀྱིལ་འཁོར་གྱི་ནུབ་འཇིག་རྟེན་པའི་བྱང་སྒོར་གནས་པས་ཐིག་སྐུད་དཀྲིས་པའི་རྡོ་རྗེ་རང་གི་ལྟེ་བའི་ཐད་དུ་
བཟུང་ལ། བྱང་ནས་ལྷོར་ཁ་ཕྱོགས་པའི་སློབ་མ་ལ་ཛཛགཉིས་བརྗོད་ཅིང་ཐིག་སྣ་གཏད། དེས་ཀྱང་ཛཛབརྗོད་ཅིང་བླངས་ཏེ་ལྟེ་བའི་ཐད་དུ་བཟུང་ལ། སློབ་དཔོན་གྱིས་ཐིག་སྐུད་ཀྱི་དཀྱིལ་ནས་ལག་པ་གཡས་པས་བཟུང་སྟེ། སྟེང་
ནས་བཅུས་ཏེ་བླངས་ལ་འོག་ནས་ཡར་ལ་བཏབ་པས། ཐིག་སྐུད་ཀྱི་སྒྲ་ལས་ཕྱོགས་བཅུ་ན་བཞུགས་པའི་སངས་རྒྱས་ཐམས་ཅད་ཀྱིས་སེམས་ཅན་གྱི་དོན་མཛོད་ཅིག །ཅེས་འབྱུང་བར་ཡང་བསམ།
ངག་ཏུ་ཡང་བརྗོད་ལ་བར་སྣང་ལ་ཐིག་རྗེས་བསམ་མོ། །དེ་ནས་སློབ་དཔོན་གྱིས་ཁུ་ཚུར་གཉིས་རྒྱབ་སྤྲད་དེ་ཐིག་སྐུད་སྤྱི་བོར་ཁྱེར་ནས་གཡོན་སྐོར་དུ་སློབ་མ་ལ་རྒྱབ་སྤྲད་ཀྱིས་སོང་ནས་སློབ་དཔོན་འཇིག་རྟེན་པའི་ནུབ་དང་སློབ་མའང་དེ་བཞིན་དུ་

༄༅། །སོང་ནས་འཇིག་རྟེན་པའི་ཤར་དུ་བསྡད་ལ། ཚངས་ཐིག་གཉིས་པ་གདབ། དེ་ནས་འགྲོ་ལུགས་སྔར་བཞིན་གྱིས་སློབ་དཔོན་འཇིག་རྟེན་པའི་མེར་སྡད་ལ། སློབ་མ་རླུང་དུ་གནས་པས་མཚམས་ཐིག་དང་པོ་གདབ། དེ་ནས་
གཡོན་སྐོར་གྱིས་སློབ་མ་སློབ་དཔོན་གྱི་རྒྱབ་ནས་ཕྱིན་ལ་དབང་ལྡན་དང་། སློབ་དཔོན་གྱིས་ཀྱང་གཡོན་སྐོར་གྱིས་སློབ་མའི་རྒྱབ་ནས་ཕྱིན་ལ། བདེན་བྲལ་དུ་གནས་པས་མཚམས་ཐིག་གཉིས་པ་གདབ། སློབ་མ་དེ་ཉིད་དུ་གནས་ལ། སློབ་
དཔོན་གཡོན་སྐོར་གྱིས་མེར་སོང་སྟེ་ཤར་གྱི་ལོགས་ཐིག་གདབ། སློབ་དཔོན་དེ་ཉིད་དུ་གནས་ལ། སློབ་མ་གཡོན་སྐོར་གྱིས་བདེན་བྲལ་དུ་སོང་སྟེ་ལྷོའི་ལོགས་ཐིག་གདབ། སློབ་མ་དེ་ཉིད་དུ་གནས་པ་དང་། སློབ་དཔོན་གཡོན་སྐོར་གྱིས་རླུང་
དུ་སོང་ནས་ནུབ་ཀྱི་ལོགས་ཐིག་གདབ། སློབ་དཔོན་དེ་ཉིད་དུ་གནས། སློབ་མ་གཡོན་སྐོར་གྱིས་དབང་ལྡན་དུ་ཕྱིན་ལ། བྱང་གི་ལོགས་ཐིག་གདབ་བོ། །དེ་ལྟར་ན་གཡོན་སྐོར་དུ་འགྲོ་བ་མ་འཁྲུལ་བ་དང་། ལོགས་ཀྱི་ཐིག་རྗེས་རྣམས་གཡས་
སྐོར་དུ་འོང་བར་བྱའོ། །ཡེ་ཐིག་གི་བསྐོར་ཕྱོགས་རྣམས་རྟོགས་སླ་བའི་ཕྱིར་སྡོམ་དུ་བྱས་ན། ལྷོ་བྱང་ནུབ་ཤར་རྒྱབ་འགྲོས་ཀྱིས། །ཚངས་ཐིག་གཉིས་ནི་གདབ་བྱ་ཞིང་། །མེ་རླུང་སྲིན་དབང་རྒྱབ་འགྲོས་ཀྱིས། །ཟུར་ཐིག་གཉིས་ནི་གདབ་བྱ་
ཞིང་༑ །མེ་དབང་མེ་སྲིན་ཤར་དང་ལྷོ། །རླུང་སྲིན་རླུང་དབང་ནུབ་དང་བྱང་། །རྒྱབ་འགྲོས་སྤངས་ཏེ་གཡོན་ཕྱོགས་སུ། །བསྐོར་བས་ཐིག་རྗེས་གཡས་སྐོར་འབྱུང་། །ཉིས་བསྡེབས་དང་པོ་སློབ་དཔོན་དང་། །ཕྱི་མ་སློབ་མར་ཤེས་པར་བྱ། །

སློབ་དཔོན་དབང་ལྡན་མི་འགྲོ་ཞིང་། །སློབ་མ་མེ་ཡི་མཚམས་མི་འགྲོ། །ཕྱོགས་མཚམས་ངོས་འཛིན་འཇིག་རྟེན་དང་། །མཐུན་པར་ཡེ་ཐིག་འཁྲུལ་མེད་གདབ། །ཅེས་པ་ལྟར་ཤེས་པར་བྱས་ལ། སློབ་དཔོན་དཀྱིལ་འཁོར་གྱི་ཤར་སྒོ་སྟེ་
འཇིག་རྟེན་པའི་ལྷོ་དང་། སློབ་མ་དཀྱིལ་འཁོར་གྱི་ནུབ་སྟེ་འཇིག་རྟེན་པའི་བྱང་དུ་གནས་པས་ཐིག་སྐུད་སློབ་དཔོན་གྱི་ཕྱག་གི་རྡོ་རྗེ་ལ་དཀྲིས་ཏེ། ཨོཾ་བཛྲ་བེ་ག་ཀྲ་མ་ཧོ། ཞེས་པས་རྡོ་རྗེ་ཤུགས་ཀྱི་སྔགས་དང་ཕྱག་རྒྱས་དཀྱིལ་འཁོར་
གྱི་དབུས་སུ་ཞུགས་ལ། གར་སྐོར་སྔོན་དུ་འགྲོ་བས་རྡོ་རྗེ་ཐུགས་ཀར་དང་། དྲིལ་བུ་དཀུར་བཟུང་ལ་སྨིན་མ་བཅུས་ཏེ་དཀྱིལ་འཁོར་གྱི་སྒོ་བཞི་ལ་བལྟས་ལ་ཧི་ཧི། ཞེས་བརྗོད་པས་སྒོ་བཞི་ཕྱེ་བར་བསམས་ལ། ཐར་པ་དང་ཐམས་
ཅད་མཁྱེན་པའི་གེགས་སུ་གྱུར་པ་ཐམས་ཅད་དབྱི་བར་བགྱིའོ། །ཞེས་དང་། དྲི་བཟང་གི་ཆུས་སྒོ་བཞིའི་ཐད་ཀྱི་རྩ་ཐིག་སྟེ་རྩིག་པའི་ནང་ཐིག་དབྱི་བ་རྣམས་བྱས་ཏེ། སློབ་དཔོན་གྱིས་དབང་ལྡན་གྱི་རྩིག་པ་བྲི་བ་ནི།
ལག་པ་གཡོན་པའི་ཁུ་ཚུར་གྱིས་ལྷའི་ང་རྒྱལ་བརྟན་པོ་དང་ལྡན་པས། འཇིག་རྟེན་པའི་དབང་ལྡན་ནས་བརྩམས་ཏེ་གཡས་སྐོར་དུ་བྲི་བར་བྱ་སྟེ། དེའང་ནང་ནས་རིམ་པ་བཞིན་ནག་པོ། ལྗང་གུ། དམར་པོ། སེར་པོ། དཀར་པོ་རྣམས་སྒོ་
ཚད་གཅིག་བྲི་བར་བྱ་སྟེ། བྲི་བའི་ཚེ་འདི་སྐད་ཅེས། འདི་ནི་ཆོས་དབྱིངས་དག་པ་སྟེ། །སེམས་ཅན་ཁམས་ནི་སྒྲོལ་བྱེད་པ། །དཔལ་ལྡན་ཁྲག་འཐུང་རྒྱལ་པོ་ཉིད། །དེ་བཞིན་།

༄༅། །གཤེགས་པ་ཀུན་གྱི་གནས། །ཉེས་པ་ཀུན་ལས་རྣམ་གྲོལ་བ། །ཚོན་གྱི་ལས་ནི་ཡང་དག་བརྩམ། །ཞེས་བརྗོད་ཅིང་བྲི་བར་བྱའོ། །དེ་ནས་ཨོཾ་བཛྲ་པུཥྤེ་ཨཱཿཧཱུྃ་སོགས་
མཆོད་པ་ལྔ་ཕུལ་ལ། ཐོད་པ་ལ་སོགས་པས་ཁ་བཅད་དེ་རྡོ་རྗེ་ལ་ཡེ་ཤེས་ཀྱི་ཐིག་སྐུད་དཀྲིས་པས་སྟེང་ནས་མནན་ལ། དེའི་མཚམས་སུ་མ་སླེབ་བར་ཁ་མི་དབྱེ་བར་བཞག །དེ་ནས་ཐོད་པ་བསལ་ལ་ཚོན་པྲ་བརྟག་སྟེ། ངན་ན་སྦྱིན་སྲེག་བྱ་བ་
སོགས་རྗེ་བཙུན་གྱིས་མཛད་པའི་དཀྱིལ་ཆོག་བཞིན་བྱའོ། །དེ་ནས་ཕུར་ཁུང་ཡོད་ན་དཀར་སེར་དམར་ལྗང་སྔོ་བའི་རིམ་གྱིས་དགང་ངོ༌། །ཚོན་གྱི་ཁ་དོག་ནི། དབུས་ཀྱི་པདྨའི་ལྟེ་བ་ནག་པོ། གེ་སར་སེར་པོ། འདབ་མ་ཤར་སྔོ། ལྷོ་སེར།
ནུབ་དམར། བྱང་ལྗང་། མཚམས་ཀྱི་འདབ་མ་དང་གོང་རས་ཅི་མཛེས། གྲི་གུག་གི་ར་བའི་གཞི་སྔོན་པོ་ལ་གྲི་གུག་ནག་པོ། འཁོར་ལོ་གསུམ་གྱི་གཞི་ནི་སྔོན་པོ་སྟེ། ཨིནྡྲ་ནཱི་ལའི་ས་གཞི་ལ། འཁོར་ལོ་གསུམ་གྱི་བདག་ཉིད་བསམ། །
ཞེས་འབྱུང་བས་སོ། །འཁོར་ལོ་རྣམས་ཀྱི་རྩིབས་ནི་ཐུགས་ཀྱི་སྔོ་སྐྱ། གསུང་གི་དམར་པོ། སྐུའི་དཀར་པོ། ར་བ་དང་ཀ་བ་ཡང་རང་རང་གི་ཁ་དོག་དང་མཐུན་ནོ། །སྒོ་དང་ལྷ་སྣམ་ནི་ཕྱོགས་མདོག་ཤར་སྔོ། ལྷོ་སེར། ནུབ་དམར།
བྱང་ལྗང་བྱ། ཐིག་རྩར་ལྷ་སྣམ་ཆ་ཆེན་རེ་ཡོད་པ་སྟོང་པར་འཇོག་པ་དང་། ཆ་ཕྲན་རེ་སྟོང་པར་བཞག་པ་སྟེ་ལུགས་གཉིས་གསུངས་པའི་སྔ་མ་ལྟར་ན། སྐུ་འཁོར་གྱི་རྩིབས་བར་སྟོང་པ་རྣམས་དང་། ཕྱི་རོལ་གྱི་གྲ་བཞི་ནི་དབུས་ཀྱི་གར་བུ་ཆ་

ཆེན་དྲུག་པ་སྟེ། ཨིནྡྲ་ནཱི་ལའི་ས་གཞི་མཚོན་བྱེད་དུ་སྔོན་པོར་བྱ། ཆ་ཕྲན་རེ་ལས་མ་བཞག་ན་དེའི་རྩིས་ཀྱིས་ཕྱོགས་མདོག་ཏུ་བྱ་སྟེ། ཕྱི་མ་འདི་རས་བྲིས་ལ་དགོངས། གང་ལྟར་ཡང་གསུང་འཁོར་གྱི་རྩིབས་བར་རྣམས་ནི་སྐུ་འཁོར་གྱི་ལྟེ་བ་
མཐོང་བས་དཀར་པོ་དང་། ཐུགས་འཁོར་གྱི་རྩིབས་བར་རྣམས་གསུང་འཁོར་གྱི་ལྟེ་བ་མཐོང་བའི་ཕྱིར་དམར་པོར་བྱ། རྩིག་པ་ནང་ནས་རིམ་བཞིན་ནག་པོ། ལྗང་གུ། དམར་པོ། སེར་པོ། དཀར་པོ་བྱ། འདོད་སྣམ་ལ་སོགས་པ་དཀྱིལ་
འཁོར་སྤྱི་དང་མཐུན། ཕྱི་རོལ་གྱི་རྡོ་རྗེའི་ར་ཤར་སྔོ་སོགས་ལྷ་སྣམ་ལྟར། པདྨ་སྣ་ཚོགས་མཐོང་རྒྱུན་ལྟར། དུར་ཁྲོད་ཀྱི་མཚན་མ་སྒྲུབ་ཐབས་ལྟར། མེ་རི་གཞི་སེར་པོ་ལ་དམར་པོས་བྲི་བར་གསུངས་ཀྱང་། དམར་སྔོ་ལྗང་སེར་གཡོན་སྐོར་དུ་
མཛད༑ དེ་ནས་ལྷའི་མཚན་མ་དགོད་པ་ནི། ལྟེ་བར་རྡོ་རྗེ་དང་དེའི་གཡོན་དུ་གྲི་གུག་སྟེ་གཉིས་ཀ་སྔོན་པོ། ཕྱོགས་ཀྱི་པད་འདབ་བཞི་ལ་ཁ་ཊྭཱཾ་ག་སོ་སོའི་མདོག་དང་མཐུན་པ། མཚམས་བཞིར་བུམ་པ་སེར་པོ་བཞིའི་སྟེང་དུ་ཐོད་པ་དཀར་པོ།
འཁོར་ལོ་གསུམ་ལ་གྲི་གུག་ཉེར་བཞི་རང་མདོག་དང་། སྒོ་མཚམས་མ་བརྒྱད་ལ་གྲི་གུག་རྩེ་མོ་ཕྱིར་བསྟན་ཕྱོགས་མདོག་དང་། ཕྱེད་གཟུགས་ཀྱི་མདོག་ཏུ་བྲི་བར་གསུང་ཀྱང་། ལག་ཐེབས་དཀའ་ན་གཙོ་འཁོར་ཐམས་ཅད་ཀྱི་གནས་སུ་སྐུ་མདོག་
དང་མཐུན་པའི་ཚོན་ཕུང་རེ་དགོད་དོ། །དེ་ལྟར་བྲིས་ཟིན་པ་དང་ཐིག་ཚོན་ལྷག་མ་རྣམས་ལ་ཨོཾ་བཛྲ་པུཥྤེ་ཨཱཿཧཱུྃ་སོགས་ཀྱི་མཆོད་པ་མདོར་བསྡུས་ཕུལ་ལ། ཨོཾ་བཛྲ་མུཡེ་ཤེས་པ་རང་བཞིན་གྱི་གནས་སུ་གཤེགས་

༄༅། །པའམ་སྟ་གོན་གྱི་ལྷའི་ཐུགས་ཀར་བསྟིམ། ནམ་མཁར་བཏེགས་པའི་ཡེ་ཤེས་ཀྱི་ཐིག་རྡུལ་ཚོན་གྱི་དཀྱིལ་འཁོར་ལ་ཐིམ་པར་བསམས་ལ། ཛཿཧཱུྃ་བྃ་ཧོཿཞེས་བརྗོད།
དཀྱིལ་འཁོར་གྱི་མཐར་སྤྱི་མཆོད། སྒོས་མཆོད་ལ་སོགས་པའི་མཆོད་རྫས་ཅི་འབྱོར་བཤམས་ཏེ། བདུག་སྤོས་དང་རོལ་མོ་སྔོན་དུ་འགྲོ་བས། སློབ་དཔོན་གྱིས་རྣམ་རྒྱལ་བུམ་པ་དང་། ལས་ཀྱི་རྡོ་རྗེས་ལས་བུམ་བཟུང་ལ། དཀྱིལ་འཁོར་ལ་
གཡོན་ཕྱོགས་ནས་བསྐོར་བ་ལན་གསུམ་བྱས་ཏེ་ཡིག་བརྒྱ་བརྗོད། མཐར་དཀྱིལ་འཁོར་གྱི་ཤར་སྒོ་ནས་རྣམ་རྒྱལ་བུམ་པ་ལྷ་རྣམས་ལ་ཕུལ་བའི་ཚུལ་བྱས་
ཡ༑ ཛ་ཊཱ་མ་ཀུ་ཊོཏྟ་ཊཱ་ཡ། དཾཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛ་བྷཱ་སུ་རཱ་ཡ། པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎི། བྱུ་གྷཱ་ཛི་ན་ཨམྦ་རཱ་དྷ་རཱ་ཡ།
མ་ཧཱ་དྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿཧྲཿ། ཕེཾ་ཕེཾ། ཕཊ་ཕཊ། ད་
ཧ་ད་ཧཾ། པ་ཙ་པ་ཙ། བྷཀྵ་བྷཀྵ། བ་ས་རུ་དྷི་ར་ཨནྟྲ་མཱ་ལ་ཨ་བ་ལཾ་བི་ནེ། གྲིཧྣ་གྲིཧྣ་ས་པྟ་པཱ་ཏཱ་ལ་ག་ཏ་བྷུ་ཛཾ་གཱ་སརྦམྺཱ། ཏརྫ་ཡ་ཏརྫ་ཡ། ཨཱ་ཀཌྷྱཨཱ་ཀཌྜྷྱ་

ཧྲིཾ་ཧྲིཾ། ཛྞཽ་ཛྞཽ། ཀྵྨཱྃ་ཀྵྨཱྃ། ཧཱྃ་ཧཱྃ། ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་ན་མོ་བྷ་ག་
ཝ་ཏི་བཛྲ་ཝཱ་རཱ་ཧི་ཝཾ། ཨཱརྱ་ཨ་པ་རཱ་ཛི་ཏེ། ཏྲེ་ལོ་ཀྱ་མཱ་ཏི་མ་ཧ་བིདྱེ་ཤྭ་རི། སརྦ་བྷུ་ཏ་བྷ་ཡཱ་བ་ཧེ་མ་ཧཱ་བཛྲ། བཛྲ་ཨཱ་ས་ནེ། ཨ་ཛི་ཏེ། ཨ་པ་རཱ་ཛི་ཏེ། བ་
ཤྱཾ་ཀ་རི་ནེ་ཏྲ་བྷྲ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་ལི་ནི། ཏྲ་ས་ནི། མཱ་ར་ཎི། པྲ་བྷེ་ད་ནི། ཨ་པ་ར་ཛ་ཡེ། བི་ཛ་ཡེ་ཛམྦྷ་ནི་སྟམྦྷ་ནི། མོ་ཧ་ནི།
བཛྲ་ཝཱ་རཱ་ཧཱི། མ་ཧཱ་ཡོ་གི་ནཱི་ཀཱ་མི་ཤྭ་རི་ཁ་གེ །ཏདྱ་ཐཱ། པྲོ་ཏཾ་གེ་པྲོ་ཏཾ་གེ །ཧ་ན་ཧ་ན། པྲ་ཎཱ་ན་ཀི་ཀི་ནི་ཁིཾ་ཁི་ཎི། དྷུ་ན་དྷུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ་
བཛྲ་ཁ་ཊྭཱཾ་ག་ཀ་པཱ་ལ་དྷ་རི་ཎི། མ་ཧཱ་པི་སི་ཏ་མཱཾ་ས་ཨ་ཤ་ནི། མཱ་ནུ་ཥ་ཨནྟྲ་པཱ་བྲྀ་ཏེ། སཱ་ནྣི་དྷྱཾ་ན་ར་སི་ར་མཱ་ལཱ་གྲནྠི་ཏ་དྷ་རི་ཎི། སུམྦྷ་ནི་སུམྦྷེ། ཧ་ན་ཧ་ན། པྲ་
ཎཱཾ་སརྦ་པ་ཤུ་པཱ་ནཱཾ། མ་ཧཱ་མཱནྶ་ཙྪེ་ད་ནི། ཀྲོ་དྷ་མུནྟེ། དཾ་ཥྚཱ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་སྱ་ཨ་གྲ་མ་ཧི་ཥི། ས་ཧ་སྲ་ཤི་རེ། ས་ཧ་སྲ་བ་ཧ་བེ། ཤ་ཏ་

༄༅། །ས་ཧ་སྲ་ཨ་ན་ནེ། ཛཱ་ལི་ཏ་ཏེ་ཛ་སེ། ཛཱ་ལ་མུ་ཁི་པིཾ་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ཨཱ་ས་ནི། མི་ལི་ཏེ། ཧེ་ཧེ། ཧ་ཧ་ཧཱུྃ་ཧཱུྃ། ཁ་ཁ། །
དྷུ་དྷུ། དྷུ་རུ་དྷུ་རུ། མུ་རུ་མུ་རུ། མུཉྩ་མུཉྩ། ཨ་དྭེ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲེཾ་དྷཾ་དྲོ་དྷཾ། གྲོ་གྲོ། ཧེ་ཧེ། ཧཱ་ཧཱ། བྷི་མེ། ཧ་ས་ཧ་ས། བི་
རེ༑ ཧཱ་ཧཱ། ཧོ་ཧོ། ཧཱུྃ་ཧཱུྃ། ཏྲི་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊི་ཏ་ཐཱ་ག་ཏ་པ་རི་ཝཱ་རེ་ཧཱུྃ་ཧཱུྃ་ཕཊ། སིཾ་ཧ་རཱུ་པེ། ཁ་ག་ཛ་རུ་པེ་ག ཏྲེ་ལོ་ཀྱ་ཨུ་ད་རེ།
ས་མུ་དྲ་མེ་ཁ་ལེ། གྲ་ས་གྲ་ས་ཧཱུྃ་ཧཱུྃ་ཕཊ། ཝཱི་ར་ཨ་དྭེ་ཏི་ཧཱུྃ་ཧཱུྃ། ཧཱཿཧཱ༔ མ་ཧཱ་པི་ཤུ་མོ་ཧ་ནི། མ་ཧཱ་ཡོ་གེ་ཤྭ་རི་ཏཱཾ། ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ པྲ་ཏྱ་
ཡ་ཀཱ་རི་ཎི་ཧུྃ་ཧཱུྃ་ཕཊ། བྷཱུ་ཏ་ཏྲ་ས་ནི། མ་ཧཱ་བཱི་རེ། པ་ར་མ་སིདྡྷེ། ཡོ་གེ་ཤྭ་རི་ཕཊ། ཧཱུྃ་ཧཱུྃ་ཕཊ། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ།
ཌཱ་ཀི་ནཱི་ཛཱ་ལ་སམྦ་རྃ་སྭཱ་ཧཱ། ཨོཾ་བཛྲ་བེ་རོ་ཙ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཨོཾ་ཧཱིཧ་ཧ་ཧུྃ་ཧཱུྃ་ཕཊ། ༀ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝ རྞྞ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཨོཾ་སུམྦྷ་ནི་སུམྦྷ་ཧཱུྃ་

ཧཱུྃ་ཕཊ། ཨོཾ་ཌཱ་ཀི་ནཱི་ཡེ་ཧུྃ་ཧཱུྃ་ཕཊ། ཨོཾ་གྲིཧྥ་གིཧྣ་ཧུྃ་ཧཱུྃ་ཕཊ། ༀ་ལཱ་མེ་ཧུྃ་ཧཱུྃ་ཕཊ། ༀ་གྲིཧྣཱ་པ་ཡ་གྲིཧྣཱ་པ་ཡ་ཧུྃ་ཧཱུྃ་ཕཊ། ༀ་ཁཎྜ་རོ་ཧེ་ཧུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་
ག་ཝཱན་བཛྲ་རཱ་ཛ་ཧུྃ་ཧཱུྃ་ཕཊ། ༀ་རཱུ་པི་ཎཱི་ཡེ་ཧུྃ་ཧཱུྃ་ཕཊ། ཨོཾ་ཀ་ར་ཀ་ར་ཧུྃ་ཧཱུྃ་ཕཊ། ༀ་པྲ་ཙཎྜེ་ཧུྃ་ཧཱུྃ་ཕཊ། ཨོཾ་ཀུ་རུ་ཀུ་རུ་ཧུྃ་ཧཱུྃ་ཕཊ། ༀ་ཙཎྜ་ཨཀྵཱི་ཡེ་ཧུྃ་ཧཱུྃ་ཕཊ།
ཨོཾ་བནྡྷ་བནྡྷ་ཧུྃ་ཧཱུྃ་ཕཊ། ༀ་པྲ་བྷཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་ཧུ་ཧུྃ་ཕཊ། ཨོཾ་མ་ཧཱ་ནཱ་ས་ཧུྃ་ཧཱུྃ་ཕཊ། ཨོཾ་ཀྵོ་བྷ་ཡ་ཀྵོ་བྷ་ཡ་ཧུྃ་ཧཱུྃ་ཕཊ། ཨོཾ་བཱི་ར་མ་ཏཱི་ཡེ་ཧུྃ།
ཧཱུྃ་ཕཊ། ཨོཾ་ཧུྃ་ཧཱུྃ་ཧུྃ་ཧཱུྃ་ཕཊ། ༀ་ཁརྦ་རཱི་ཡེ་ཧུྃ་ཧཱུྃ་ཕཊ། ཨོཾ་ཧྲཝཧྲཧུྃ་ཧུྃ་ཧཱུྃ་ཕཊ། ཨོཾ་ལངྐེ་ཤྭ་རཱི་ཡེ་ཧུྃ་ཧཱུྃ་ཕཊ། ཨོཾ་ཕོ་ཕོ་ཧུྃ་ཧཱུྃ་ཕཊ། ༀ་དྲུ་མཙྪ་ཡེ་ཧུྃ་ཧཱུྃ་ཕཊ། ཨོཾ་ཕཊ་
ཕཊ་ཧུྃ་ཧཱུྃ་ཕཊ། ཨོཾ་ཨེ་རཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ད་ཧ་ད་ཧ་ཧུྃ་ཧཱུྃ་ཕཊ། ཨོཾ་མ་ཧཱ་བྷེ་ར་ཝ་ཡེ་ཧུྃ་ཧཱུྃ་ཕཊ། ཨོཾ་པ་ཙ་པ་ཙ་ཧུྃ་ཧཱུྃ་ཕཊ། ཨོཾ་ཝཱ་ཡུ་བེ་གེ་ཧུྃ་ཧཱུྃ་ཕཊ། ཨོཾ་
བྷཀྵ་བྷཀྵ་བ་ས་རུ་དྷི་ར་ཨནྟྲ་མཱ་ལ་ཨ་བ་ལམྦི་ནེ་ཧུྃ་ཧཱུྃ་ཕཊ། ༀ་སུ་ར་བྷ་ཀྵཱི་ཡེ་ཧུྃ་ཧཱུྃ་ཕཊ། ཨོཾ་གྲིཧྞ ་གྲིཧྞ ་སཔྟ་པཱ་ཏཱ་ལ་ག་ཏ་བྷུ་ཛཾ་ག་སརྤཾ་ཝཱ་ཏརྫ་ཡ་ཏརྫ་ཡ་ཧུྃ་ཧཱུྃ་ཕཊ། ཨོཾ་

༄༅། །ཤྱཱ་མ་དེ་ཝཱི་ཡེ་ཧུྃ་ཧཱུྃ་ཕཊ། ཨོཾ་ཨཱ་ཀ ཌྜྷྱ་ཨཱ་ཀཌྜྷྱ་ཧུྃ་ཧཱུྃ་ཕཊ། ༀ་སུ་བྷ་དྲེ་ཧུྃ་ཧཱུྃ་ཕཊ། ཨོཾ་ཧྲིཾ་ཧྲིཾ་ཧུྃ་ཧཱུྃ་ཕཊ། ཨོཾ་ཧ་ཡ་ཀརྞེ་ཧུྃ་ཧཱུྃ་ཕཊ། ཨོཾ་ཛྙཱ་ཎྞཾ་ཧུྃ་ཧཱུྃ་
ཕཊ༑ ཨོཾ་ཁ་གྲྭ་ན་ནེ་ཧུྃ་ཧཱུྃ་ཕཊ། ཨོཾ་ཀྵྨཱྃ་ཀྵྨཱྃ་ཧུྃ་ཧཱུྃ་ཕཊ། ཨོཾ་ཙཀྲ་བེ་གེ་ཧུྃ་ཧཱུྃ་ཕཊ། ཨོཾ་ཧཱྃ་ཧཱྃ་ཧུྃ་ཧཱུྃ་ཕཊ། ༀ་ཁཎྜ་རེ་ཧེ་ཧུྃ་ཧཱུྃ་ཕཊ། ཨོཾ་ཧི་ཧི་ཧུྃ་ཧཱུྃ་ཕཊ། ཨོཾ་ཤོཎྜི་ནཱི་
ཡེ་ཧུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧུྃ་ཧཱུྃ་ཕཊ། ཨོཾ་ཙཀྲ་ཝརྨི་ཎཱི་ཡེ་ཧུྃ་ཧཱུྃ་ཕཊ། ཨོཾ་ཀི་ལི་ཀི་ལི་ཧུྃ་ཧཱུྃ་ཕཊ། ཨོཾ་སུ་ཝཱི་རེ་ཧུྃ་ཧཱུྃ་ཕཊ། ཨོཾ་སི་ལི་སི་ལི་ཧུྃ་ཧཱུྃ་ཕཊ། ཨོཾ་མ་ཧཱ་བ་ལ་ཧུྃ་
ཧཱུྃ་ཕཊ། ཨོཾ་ཧི་ལི་ཧི་ལི་ཧུྃ་ཧཱུྃ་ཕཊ། ཨོཾ་ཙཀྲ་ཝརྟི་ནཱི་ཡེ་ཧུྃ་ཧཱུྃ་ཕཊ། ཨོཾ་དྷི་ལི་དྷི་ལི་ཧུྃ་ཧཱུྃ་ཕཊ། ཨོཾ་མ་ཧཱ་བཱིདྨེ་ཧུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ།
ཨོཾ་ཀཱ་ཀཱ་སྱེ་ཧུྃ་ཧཱུྃ་ཕཊ། ཨོཾ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ཨོཾ་ཨུ་ལུ་ཀཱ་སྱེ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྟ་ཊཱ་ཡ་ཧུྃ་ཧཱུྃ་ཕཊ། ཨོཾ་ཤཱ་ནཱ་སྱེ་ཧུྃ་ཧཱུྃ་ཕཊ། ཨོཾ་དཾཥྚཱ་ཀ་
རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་སུ་ཀ་རཱ་སྱེ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷ་སུ་རཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་དཱ་དྷི་ཡེ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་

ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་ཡ་མ་དཱུ་ཏི་ཡེ་ཧུྃ་ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་དཾཥྚཱི་ཎཱི་ཡེ་ཧུྃ་ཧཱུྃ་ཕཊ། ཨོཾ་མ་ཧཱ་དྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་
ཕཊ༑ ཨོཾ་ཡ་མ་མ་ཐ་ནཱི་ཡེ་ཧུྃ་ཧཱུྃ་ཕཊ། ཅེས་སོ་སོའི་སྔགས་ཀྱི་མཐར་བདག་དང་སེམས་ཅན་ཐམས་ཅད་ལ་དབང་བསྐུར་དུ་གསོལ། ཞེས་བརྗོད་ལ། ཤར་སྒོ་དང་ཤར་ལྷོའི་བར་ཐད་དུ། མཆུ་
ཕར་བསྟན་ནས་བུམ་གདན་གྱི་སྟེང་དུ་བཞག །ལས་བུམ་ལ་སུམྦྷ་ནི་ཟློས་ཤིང་། ཁཎྜ་རོ་ཧཱས་དཀྱིལ་འཁོར་གྱི་བྱ་བ་མཐར་མ་ཕྱིན་གྱི་བར་དུ་བར་ཆད་ཐམས་ཅད་སྲུང་དུ་གསོལ། ཞེས་བརྗོད་ལ།
ཤར་སྒོ་དང་བྱང་ཤར་གྱི་བར་དུ་སྔར་བཞིན་བཞག་གོ །དེ་ནས་དཀྱིལ་འཁོར་གྱི་མཐའ་སྐོར་དུ་སྤྱི་མཆོད་སྒོས་མཆོད་རྣམས་རས་བྲིས་ལྟར་ན་གྲུ་བཞི་དང་། རྡུལ་ཚོན་ལྟར་ན་ཟླུམ་པོར་བཤམས་ཞིང་། འདས་པ་དང་འཇིག་རྟེན་པའི་གཏོར་མ་
གཉིས་ཀྱང་དཀྱིལ་འཁོར་གྱི་ཤར་འཇིག་རྟེན་པའི་ལྷོར་བཤམ་མོ། །གཞན་ཡང་འོག་ཏུ་དགོས་པའི་ཡོ་བྱད་ཀུ་ཤའི་ཆུན་པོ་བརྒྱད། གོས་ཟུང་། ཏིང་ལོ། ཆང་བུ། གཏོར་མ། ཡུངས་ཀར། གུ་གུལ། ཏིལ་ནག །མེ་ལོང་། སྐུ་ཕྱིས་
རྣམས་དང་། སློབ་མ་དབང་བསྐུར་བྱ་དགོས་ན། དེ་ལ་དགོས་པའི་མཎྜལ། མིག་རས། མེ་ཏོག །སྔར་ལྟར་གྱི་སྦྱང་ཆས། ཁྲུས་སྡེར། ཁྲུས་ལོང་། སྐུ་ཕྱིས། གུ་གུལ། ཏིལ། རིགས་དྲུག་མཆོད་པ། དབུ་རྒྱན། དཔའ་བོའི་

༄༅། །དར་དཔྱངས། རྡོ་དྲིལ། ཌ་མ་རུ། ཁ་ཊྭཱཾ་ག །ཐོད་པ། མིག་ཐུར། མེ་ལོང་། འཁོར་ལོ། འབུད་དུང་། པུ་སྟི། བདུད་རྩི། སྣམ་སྦྱར་སོགས་དགོས་ཆ་རྣམས་མ་ཚང་བ་མེད་པར་བཤམ། དཀྱིལ་འཁོར་གྱི་སྤྱོད་པ་ལྔ་
པ་ནི། སྔོན་འགྲོ་གཏོར་མ་ནས་བརྩམས་ཏེ། བདག་ཉིད་སངས་རྒྱས་སུ་བསྐྱེད་པ་སྔགས་མཆོད་ཀྱི་བར་གོང་ལྟར་དང་། ཕྱི་མཆོད་ཀྱི་རྗེས་སུ། རང་གི་སྙིང་གའི་ཧཱུྃ་ལས་ལྷ་མོ་པི་ཝང་མ་སྔོན་མོ་པི་ཝང་ཐོགས་པ་བྱུང་། དཔག་ཏུ་མེད་པར་གྱུར་ནས་དཀྱིལ་
འཁོར་པ་རྣམས་མཆོད་པར་བསམ་ཞིང་། ཨོཾ་སརྦ་ཏ་ཐཱ་ག་ཏ་ཤི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཝཱི་ཎི་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་པ་གཉིས་ཀྱིས་པི་ཝང་དཀྲོལ་བའི་ཚུལ་བྱ། གླིང་བུ་མ་
སེར་མོ་གླིང་བུ་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ལ་ཙཀྲ་སརྦ་ཝཱི་ར་ཡོ་གི་ནི་ཝཾ་སེ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ཁ་འགྲམ་གཡས་ཐད་དུ་གླིང་བུ་བསྒྱུར་ཚུལ་བྱ། རྫ་རྔ་མ་དམར་
མོ་རྫ་རྔ་ཐོགས་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་མི་དངྒ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་གཉིས་རེ་མོས་ཀྱིས་སྟེང་ནས་བརྡུང་ཚུལ་བྱ། རྔ་ཟླུམ་མ་ལྗང་གུ་རྔ་
ཟླུམ་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་མུརྫི་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང༌། ལག་གཉིས་གཡས་གཡོན་དུ་གདེངས་ཏེ་རེས་མོས་ཀྱིས་བརྡུང་བའི་ཚུལ་བྱ། བཞད་

མ་དམར་མོ་ཁུ་ཚུར་གཉིས་ཁ་འགྲམ་གཡས་གཡོན་དུ་བཞག་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཧཱ་སྱེ་བཛྲི་ནི་བཛྲ་པཱུ་ཛི་ཏེ་ཧཱུྃ། ཞེས་དང་། སྔར་གྱི་ཕྱག་རྒྱ་བྱ། སྒེག་མོ་
སྔོན་མོ་རྡོ་རྗེ་དང་དྲིལ་བུ་དཀུ་གཉིས་སུ་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ལཱ་སྱེ་བཛྲི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང༌། སྒེག་མོའི་ཕྱག་རྒྱ་སྔར་བཞིན་བྱ། གླུ་མ་
དམར་མོ་ཏིང་ཏིང་ཤག་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་གཱི་ཏཱི་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང༌། ཏིང་ཤག་བརྡུང་ཚུལ་བྱ། གར་མ་ལྗང་སེར་ལག་གཉིས་གར་
སྐོར་བྱེད་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ནྲྀ་ཏེ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་གཉིས་གཡས་གཡོན་དུ་བསྒྱུར་བའི་གར་སྐོར་བྱས་ལ་རྡོ་རྗེ་ཐལ་མོ་སྦྱར་ཞིང་
བསྐོར། མེ་ཏོག་མ་དཀར་མོ་མེ་ཏོག་གི་ཟ་མ་ཏོག་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་པུཥྤཾ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། གཡོན་པ་རྡོ་རྗེ་ཁུ་ཚུར་གྱེན་
བསྟན་ཟ་མ་ཏོག་འཛིན་པ་ལྟ་བུ་དང་། གཡས་རྡོ་རྗེ་ཁུ་ཚུར་གྱིས་དེ་ནས་བླངས་ཏེ་འཐོར་བའི་ཚུལ་བྱ། བདུག་སྤོས་མ་སྔོན་མོ་སྤོས་སྣོད་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་དྷ་པྃ་

༄༅། །བཛྲི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། ལག་གཉིས་རྡོ་རྗེ་ཁུ་ཚུར་ཐུར་བསྟན་བླུགས་པའི་ཚུལ་བྱ། མར་མེ་མ་དམར་མོ་མར་མེའི་ཀོང་བུ་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་
སརྦ་ཝཱི་ར་ཡོ་གི་ནི་དཱི་པྃ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། རྡོ་རྗེ་ཁུ་ཚུར་གཉིས་གཤིབས་ལ་མཐེ་བོང་གྱེན་དུ་བསྒྲེང་། དྲི་ཆབ་མ་ལྗང་གུ་དྲིའི་དུང་ཆོས་འཛིན་པ་ཕྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་
ཙཀྲ་སརྦ་ཝཱི་ར་ཡོ་གི་ནི་གནྣཾ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། གཡོན་པའི་མཐེབ་མཛུབ་སྦྱར་ཞིང་ལྷག་མ་གསུམ་བརྐྱང་བ་ཁ་གྱེན་བསྟན་དུང་གི་ཕྱག་རྒྱ་དང་། གཡས་པ་དེ་ལྟ་བུ་གྱེན་དུ་བསླང་བས་བྱུག་པའི་ཚུལ་བྱ། གཟུགས་
རྡོ་རྗེ་མ་དཀར་མོ་མེ་ལོང་ཐོགས་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་རཱུ་པ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་དང་། གཡོན་རྡོ་རྗེ་ཁུ་ཚུར་གྱི་ཚིག་གསུམ་པའི་སྟེང་དུ་གཡས་པའི་
ཐལ་མོ་གྱེན་བསླངས་ཁ་ཕྱིར་བསྟན་ཏེ་བཞག །རོ་རྡོ་རྗེ་དམར་མོ་ཞལ་ཟས་ཀྱིས་བཀང་པའི་སྣོད་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་རཱ་ས་བཛི་ནི་བཛྲ་པཱུ་ཛི་ཏེ་ཧཱུྃ།
ཞེས་དང་། རྡོ་རྗེ་ཐལ་མོ་གྱེན་དུ་ཕྱེ། རེག་རྡོ་རྗེ་མ་ལྗང་གུ་སྣ་ཚོགས་པའི་གོས་འཛིན་པ་བྱུང་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་སྤ ཪྵེ་བཛྲི་ནི་བཛྲ་པཱུ་ཛི་ཏེ་ཧཱུྃ། ཞེས་དང་། རྡོ་

རྗེ་ཁུ་ཚུར་གཉིས་ཀྱིས་གོས་འབུལ་ཚུལ་བྱ། ཆོས་དབྱིངས་རྡོ་རྗེ་མ་དཀར་མོ་ཆོས་འབྱུང་ཐོགས་པ་སྤྲོས་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་དྷརྨཱ་དྷ་ཏུ་བཛི་ནཱི་བཛྲ་པཱུ་ཛི་ཏེ་ཧཱུྃ། ཞེས་
དང་༑ རྡོ་རྗེ་བསྡམས་པ་ལས་མཐེ་བོང་དང༌། མཛུབ་མོ་དང་། མཐེའུ་ཆུང་རྣམས་བརྐྱང་སྟེ་རྩེ་སྤྲད་པའམ། རྡོ་རྗེ་ཁུ་ཚུར་གཉིས་གཤིབས་གུང་མོ་བརྐྱང་སྟེ་རྩེ་སྤྲད་པ་གང་རུང་བྱའོ། །རིན་ཆེན་བདུན་ནི། རང་གི་སྙིང་གའི་ཧཱུྃ་ལས་རིན་ཆེན་སྣ་བདུན་
སྤྲོས་ཏེ་དཀྱིལ་འཁོར་གྱི་འཁོར་ལོ་ལ་མཆོད་པར་བསམས་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཙཀྲ་རཏྣ་པཱུ་ཛི་ཏེ་ཧཱུྃ། ཞེས་དང་། ལག་པ་གཉིས་རྒྱབ་སྦྱར་སོར་མོ་རྣམས་ཕན་ཚུན་
འཁྱུད་ཅིང་། མཐེ་བོང་ལག་མཐིལ་དུ་བཀུག་པས་དབུལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་མ་ཎི་རཏྣ་པཱུ་ཛི་ཏེ་ཧཱུྃ། ཞེས་དང་། ཁུ་ཚུར་གཉིས་སྦྱར་ལ་གུང་མོ་གཉིས་བརྐྱང་སྟེ་རྩེ་
སྤྲད༑ མཛུབ་མོའི་ཚིག་བཅག་པ་མཐེ་བོང་དག་དང་སྦྱར། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཝསྟི་རཏྣ་པཱུ་ཛི་ཏེ་ཧཱུྃ་ཞེས་དང་། རྡོ་རྗེ་བསྡམས་པ་ལས་གུང་མོ་སྦྱར་བ་བརྐྱང་པའི་ཚིག་དང་པོར་
མཛུབ་མོ་གཉིས་སྦྱར། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་མ་ཧཱ་ཏ་རཏྣ་པཱུ་ཛི་ཏེ་ཧཱུྃ། ཞེས་དང་། རྡོ་རྗེ་བསྡམས་པ་ལས་གུང་མོ་གཉིས་སྦྱར་བ་བརྐྱང་ལ། མཐེ་བོང་དང་མཐེའུ་ཆུང་སོ་

༄༅། །སོར་བསྒྲེང་། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནཱི་ཧསྟི་རཏྣ་པཱུ་ཛི་ཏེ་ཧཱུྃ་ཞེས་དང་། ལག་གཡས་གླང་བོའི་སྣ་ལྟར་བརྐྱངས་པའི་གྲུ་མོ་གཡོན་པའི་ཐལ་མོས་བརྟེན། ཨོཾ་
སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཏུ་རཾ་ག་ཨ་ཤཱ་རཏྣ་པཱུ་ཛི་ཏེ་ཧཱུྃ་ཞེས་དང་། ཁུ་ཚུར་གཉིས་སྦྱར་ལ་མཐེ་བོང་སོ་སོར་དབྱེ། གུང་མོ་དང་སྲིན་ལག་གཤིབས་ཏེ་བརྐྱང་། ཨོཾ་སརྦ་ཏ་ཐཱ་
ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཁཌྒ་རཏྣ་པཱུ་ཛི་ཏེ་ཧཱུྃ། ཞེས་དང་གཡོན་སྙིང་གར་ཕུབ་འཛིན་པའི་ཚུལ་དང་། གཡས་པས་རལ་གྲི་འདེབས་པའི་ཚུལ་བྱའོ། །འདོད་ཡོན་ལྔ་ནི། དངོས་སུ་བཤམ་པ་དང་།
འཇིག་རྟེན་གྱི་ཁམས་དཔག་ཏུ་མེད་པ་ན་ཡོད་པའི་གཟུགས་སོགས་ལྔ་པོ་འབུལ་བར་མོས་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་རཱུ་པ་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཐལ་མོ་ཁོང་སྟོང་དུ་
སྦྱར་བས་དབུལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་ཤབྡ་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཞེས་དང་། དུང་ཆ་ལང་ཅང་ཏེའུ་སོགས་རོལ་མོ་ཇི་སྙེད་པ་དཀྲོལ། ཨོཾ་སརྦ་ཏ་ཐཱ་ག་
ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་གྷནྡྷེ་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཞེས་དང་། གོང་གི་དྲི་རྡོ་རྗེ་མའི་ཕྱག་རྒྱ་བྱ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་

ར་ས་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཞེས་དང་། རོ་རྡོ་རྗེ་མའི་ཕྱག་རྒྱ་བྱ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ཙཀྲ་སརྦ་ཝཱི་ར་ཡོ་གི་ནི་སྤརེ་ཀཱ་མ་གུ་ཎ་བཛྲ་པཱུ་ཛི་ཏེ་ཧཱུྃ། ཞེས་དང་། རེག་རྡོ་རྗེ་མའི་
ཕྱག་རྒྱ་བྱའོ། །དེའི་རྗེས་སུ་ནང་མཆོད་ནས་བརྩམས་ཏེ་གོ་ཆ་གསུམ་གྱིས་བསྲུང་བའི་བར་ཡང་གོང་གི་བདག་བསྐྱེད་བཞིན་བྱའོ་ཞེས་གསུངས་པས་དེའི་ཚུལ་ནི། གསུམ་པ་ནི་བདུད་རྩི་སྔར་བྱིན་རླབས་བྱས་ཟིན་པ་དེས་ཆོག་པར་མཛད་པས། ལག་པ་གཡོན་
པའི་མཐེབ་སྲིན་གྱི་སྤྱི་བོ་ནས་གཏོར་ཏེ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། མཁྱེན་པའི་ཡེ་ཤེས། བརྩེ་
བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ། དྲིན་ཆེན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ། སྨིན་མཚམས་ནས་གཏོར་ཏེ། ཧེ་རུ་ཀ་དཔལ་དཀྱིལ་འཁོར་དང་། །
གསང་བའི་བདག་པོ་རྡོ་རྗེ་འཆང་། །དཔལ་ལྡན་སློབ་དཔོན་ས་ར་ཧ། །ཀླུ་སྒྲུབ་རི་ཁྲོད་མགོན་པོ་དང་། །ལོ་ཧི་པ་དང་དྷ་རི་ཀ །ཨནྟ་ར་པ་དང་ཏི་ལོ་པ། །ན་རོ་ཏ་པ་ཕམ་ཐིང་
བ༑ །བློ་གྲོས་གྲགས་པ་རྗེ་བཙུན་མཆོད། །ཨོཾ་ཨཱཿཧཱུྃ། བསོད་ནམས་རྩེ་མོ་གྲགས་པའི་མཚན། །ས་སྐྱ་པཎ་ཆེན་འཕགས་པའི་ཞབས། །དཀོན་མཆོག་དཔལ་དང་བསོད་ནམས་དཔལ། །

༄༅། །བློ་གྲོས་བརྟན་པ་དཔལ་ལྡན་པ། །ཡེ་ཤེས་རྒྱལ་མཚན་ཀུན་དགའི་མཚན། །དཀོན་མཆོག་རྒྱལ་མཚན་སངས་རིན་པ། །སངས་རྒྱས་སེང་གེ་བྲང་ཏི་པ། །དཔལ་ལྡན་
དོན་གྲུབ་བླ་མ་མཆོད། །ཨོཾ་ཨཱཿཧཱུྃ། ནམ་མཁའ་སངས་རྒྱས་དམ་ཆོས་པ། །སངས་རྒྱས་ཕུན་ཚོགས་མངྒ་ལ། །སངས་རྒྱས་དཔལ་བཟང་ཡེ་ཤེས་ཞབས། །ཀུན་དགའ་བློ་གྲོས་དུས་
མཆོད་པ། །ཆོས་ཉིད་ཡེ་ཤེས་ཞི་དགོན་པ། །འཁོན་སྟོན་ཀུན་དགའ་རྒྱལ་མཚན་དང་། །ཁྱབ་བདག་ཀུན་དགའི་མཚན་ཅན་མཆོད། །ཨོཾ་ཨཱཿཧཱུྃ། སྙིང་གའི་ཐད་ནས་གཏོར་ཏེ། ཧཱུྃ་བྃ། ༀ་ལྃ་
པྃ་ཏཱྃ། པུ་ཛཱ་ཨོཾ་ཨ་གོ་རྭ་དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ། ཧཱུྃ་ཧཱུྃ་ཧཱུྃ་ཧཱུྃ་ཨོཾ་ཨཱཿཧཱུྃ། མཐེབ་སྲིན་གྱིས་རང་གི་ལྕེ་རྩེ། སྨིན་མཚམས། སྤྱི་གཙུག་རྣམས་སུ་བདུད་རྩིའི་ཐིག་ལེ་
བྱས་ལ། ཨོཾ་ཨཱཿཧཱུྃ་ཞེས་བརྗོད་པས་ལུས་ཀྱི་ལྷ་རྣམས་ཚིམ་པར་བསམ། ལྟེ་བའི་ཐད་ནས་གཏོར་ཏེ། ཨོཾ་ཤྲཱི་མ་ཧཱ་ཀཱ་ལཱ་ཡ་ཨོཾ་ཨཱཿཧཱུྃ། ཨོཾ་ཤྲཱི་དྷརྨ་པཱ་ལ་ཙ་ཏུརྨུ་ཁ་ཨོཾ་ཨཱཿཧཱུྃ། ཞེས་བརྗོད་དོ། །བཞི་པ་ནི་དེ་ནས་བདག་གི་ལྕེ་ལ་
བདུད་རྩི་མྱངས་ཏེ། ཕྱི་ནང་གི་ལྷ་ཐམས་ཅད་དགྱེས་པར་བསམས་ནས། ཨོཾ་ཧྲཱིཿ་ཧ་ཧུྃ་ཧཱུྃ་ཕཊ་ཅེས་ལྷ་ཐམས་ཅད་ཀྱི་ཞལ་ནས་གསུང་བར་བསམས་ལ། བདག་གིས་ཀྱང་བརྗོད་ཅིང་སྙིང་གར་རྣམ་ལྔ་འདོད་སྐོར་བྱས་ཏེ་མཐར་འཁྱུད་པའི་སྟངས་ཀ་

བྱའོ། །ལྔ་པ་ནི་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་
བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང༌། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་
བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་
མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་
བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་
ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྲ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པའི་བར་ཚོགས་ཞིང་གི་

༄༅། །སྐབས་ལྟར་ཡིད་བྱུང་གིས་མཆོད་དོ། །དྲུག་པ་ནི་དྲིལ་བུ་གསིལ་ཞིང་། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་ཡ་ཧུྃ་ཧཱུྃ་
ཕཊ༑ ཨོཾ་དཾཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎེ་ཧུྃ་ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུྃ་
ཧཱུྃ་ཕཊ། ཨོཾ་མ་ཧཱ་དྷམྦ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བྃ་ཧུྃ་ཧཱུྃ་ཕཊ། ཨོཾ་ན་མཿཨཱརྱ་ཨ་པ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བི་དྱེ་ཤྭ་རི་ཧཱུྃ་ཧཱུྃ་ཕཊ། ཨོཾ་ན་མ
སརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན། ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷ་མ་ཎི་ཧུྃ་ཧཱུྃ་ཕཊ། ཨོཾ་ན་མཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུྃ་ཧཱུྃ་ཕཊ།
ཨོཾ་ན་མསྟཱ་ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ་ཅེས་བརྗོད།
གཉིས་པ་སྔགས་ཀྱི་བཟླས་པ་ནི། གསང་སྔགས་གང་བཟླས་པ་ཡབ་ཀྱི་ཐུགས་ཀའི་ཧཱུྃ་ལས་བྱུང་ནས་ཡབ་ཀྱི་ཞལ་ནས་འཐོན་ཏེ་ཡུམ་གྱི་ཞལ་དུ་ཞུགས་ཡུམ་གྱི་སྐུའི་དབྱིབས་བརྒྱུད་ཡུམ་གྱི་པདྨ་ནས་ཡབ་

ཀྱི་གསང་བའི་རྡོ་རྗེའི་བུ་གར་ཞུགས། སྐུའི་དབྱིབས་བརྒྱུད་དེ་ཐུགས་ཀའི་ཧཱུྃ་ལ་ཐིམ་པའི་ཚུལ་གྱིས་ཏེ། དེ་ཡང་ཞི་བ་ལ་ཁ་དོག་དཀར་པོ་སྔགས་གཅིག་གི་རྗེས་ལ་གཅིག་འབྲང་བ་མདའི་ཤུགས་ཀྱིས་འགྲོ་བ་ཞེས་བྱ་བ་དང་།
རྒྱས་པ་ལ་ཁ་དོག་སེར་པོ་སྔགས་བུངས་བསྐྱེད་ནས་སྒྲོའི་ཆུན་པོ་ལྟ་བུའི་ཚུལ་གྱིས་འགྲོ་བ་ཞེས་བྱ་བ་དང་། དབང་ལ་ནི་ཁ་དོག་དམར་པོ་སྔགས་གཅིག་གི་མཇུག་ལ་གཅིག་གི་མགོ་བོས་འཁྱུད་ནས་འགྲོ་བ་སྟེ་ལྕགས་སྒྲོག་ལྟ་བུ་ཞེས་བྱ་བ་དང་། དྲག་པོ་ནི་ཁ་དོག་
ནག་པོ་ཡབ་ཡུམ་གྱི་སྔགས་སྲད་བུ་སྒྲིལ་པ་ལྟ་བུའི་ཚུལ་གྱིས་བཟླས་ཏེ། གོང་སྔགས་མཆོད་ཀྱི་སྐབས་སུ་བསྟན་པའི་སྔགས་རྣམས་ལས་ཡབ་ཡུམ་གྱི་རྩ་སྔགས་གཉིས་མེད་ལན་བདུན་ལ་སོགས་པ་དང་། སྙིང་པོ་གཉིས་མེད་བརྒྱ་རྩ་སོགས་གང་མང་དང་། ཉེ་
སྙིང་གཉིས་མེད་ཅི་ནུས་བཟླ། ཞལ་བཞི་པ་དང་སྙིང་པོའི་རྣལ་འབྱོར་མ་བཞི་སྤེལ་བའི་གཉིས་མེད་སོགས་འཁོར་གྱི་སྔགས་རྣམས་སྙིང་པོའི་བཅུ་ཆ་རེ་བཟླ། ཞེས་གསུངས་པས་སྔགས་རྣམས་ནི། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ། མ་ཧཱ་ཀ་
ཝཱ་ཨགི་སཾ་ནི་བྷཱ་ཡ། ཛ་ཊཱ་མ་ཀུ་ཊོཏྟ་ཊཱ་ཡ། དཾཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛ་བྷཱ་སུ་རཱ་ཡ། པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྭཱཾ་ག་དྷཱ་རི་ཎེ། བྱུ་གྷཱ་ཛི་ན་ཨམྦ་ར་དྷ་རཱ་ཡ།
མ་ཧཱ་དྷམྦྲ་ཨན་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿཧྲཿ། ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ།

༄༅། །བྷ་ཀྵ་བྷ་ཀྵ། བ་ས་རུ་དྷི་ར་ཨནྟྲ་མཱ་ལ་ཨ་བ་ལཾ་བི་ནེ། གྲིཧྞགྲིཧྞ་སཔྟ་པཱ་ཏཱ་ལ་ག་ཏ་བྷུ་ཛཾ་གཱ་སཪྤ་མྺཱ། ཏརྫ་ཡ་ཏརྫ་ཡ། ཨཱ་ཀཊྛ་ཨཱ་ཀཌྷྱ། ཧྲིཾ་ཧྲིཾ། ཙྩོ ཛྫོ། ཀྵྨྃ་ཀྵྨྃ།
ཧཱུྃ་ཧཱུྃ། ཧཱུྃ་ཧཱུྃ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ། ཨཱརྱ་ཨ་བརཱ་ཛི་ཏེ། ཏྲི་ལོ་ཀྱ་མཱ་ཏེ་མ་
ཧཱ་བི་དྱེ་ཤྭ་རི། སརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ། བཛྲ་ཨཱ་ས་ནེ། ཨ་ཛི་ཏེ། ཨ་པ་རཱ་ཛི་ཏེ། བ་ཤྱཾ་ཀ་རི་ནེ་ཏྲ་བྷ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་ལི་ནི། ཏྲཱ་ས་ནི། མཱ་ར་
ཝཾ ཎི། པྲ་བྷེ་ད་ནི། ཨ་པ་ར་ཛི་ཏེ། བི་ཛ་ཡེ་ཛམྦྷ་ནི་སྟམྦྷ་ནི། མོ་ཧ་ནི། བཛྲ་ཝཱ་རཱ་ཧཱི། མ་ཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ །ཏདྱ་ཐཱ། པྲོ་ཏཾ་གེ་པྲོ་ཏཾ་གེ །ཧ་ན་ཧ་ན། པྲཱ་ཎཱ་ན་ཀིཾ་ཀི་ནི་
ཁིཾ་ཁི་ཎི། དྷུ་ན་དྷུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ་བཛྲ་ཁ་ཊྭཱཾ་ག་ཀ་པཱ་ལ་དྷ་རི་ཎི། མ་ཧཱ་པི་སི་ཏ་མཱཾ་ས་ཨ་ཤ་ནི། མཱ་ནུ་ཥ་ཨནྟྲ་པཱ་པྲཱྀ་ཏེ། སཱནྣི་དྷྱཾ་ན་ར་སི་ར་མཱ་ལཱ་གྲནྡྲི་ཏ་དྷ་རི་ཎི།
སུམྦྷ་ནི་སུམྦྷེ། ཧ་ན་ཧ་ན། པྲ་ཎཱཾ་སརྦ་པ་ཤུ་པཱ་ནཾ། མ་ཧཱ་མཱནྶ་ཙྪེ་ད་ནི། ཀྲོ་དྷ་མུནྟེ། དཾ་ཥྚཱ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་སྱ་ཨ་གྲ་མ་ཧི་ཥི། ས་ཧ་སྲ་ཤི་རེ། ས་ཧ་སྲ་བ་ཧ་

བེ༑ ཤ་ཏ་ས་ཧ་སྲ་ཨ་ན་ནེ། ཛྭ་ལི་ཏ་ཏེ་ཛ་སེ། ཛཱ་ལ་མུ་ཁི་པིཾ་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ཨཱ་ས་ནི། མི་ལི་ཏེ། ཧེ་ཧེ། ཧ་ཧ་ཧཱུྃ་ཧཱུྃ། ཁ་ཁ། དྷ་དྷ། དྷུ་རུ་དྷུ་རུ། མུ་རུ་
མུ་རུ། མུཉྫ་མུཉྩ་ཨ་དྭེ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲོ་དྷཾ་དྲོ་དྷཾ། གྲོ་གྲོ། ཧེ་ཧེ། ཧཱ་ཧཱ། བྷི་མེ། ཧ་ས་ཧ་ས། བི་རེ། ཧཱ་ཧཱ། ཧོ་ཧོ། ཧཱུྃ་ཧཱུྃ། ཏྲེ་ལོ་ཀྱ་བི་ནཱ་ཤ་ནི། ཤ་ཏ་ས་
ཧ་སྲ་ཀོ་ཊི་ཏ་ཐཱ་ག་ཏ་པ་རི་ཝཱ་རེ་ཧཱུྃ་ཧཱུྃ་ཕཊ། སིཾ་ཧ་རུ་པེ། ཁ་ག་ཛ་རུ་པེ་ག ཏྲེ་ལོ་ཀྱ་ཨུ་ད་རེ། ས་མུ་དྲ་མེ་ཁ་ལེ། གྲ་ས་གྲ་ས་ཧུྃ་ཧཱུྃ་ཕཊ། ཝཱི་ར་ཨ་དྭེ་ཏི་ཧཱུྃ་ཧཱུྃ། ཧཱཿཧཱཿ མ་ཧཱ་པི་ཤུ་
མོ་ཧ་ནི། མ་ཧཱ་ཡོ་གེ་ཤྭ་རི་ཏྭཾ། ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ པྲ་ཏྱ་ཡ་ཀཱ་རི་ཎི་ཧུྃ་ཧཱུྃ་ཕཊ། བྷུ་ཏ་ཏྲ་ས་ནི། མ་ཧཱ་བཱི་རེ། པ་ར་མ་སིདྡྷེ། ཡོ་གེ་ཤྭ་རི་ཕཊ། ཧཱུྃ་ཧཱུྃ་ཕཊ། ཧཱུྃ་ཧཱུྃ་
ཧཱུྃ་ཕཊ་སྭཱ་ཧཱ། ཞེས་རྩ་སྔགས་གཉིས་སུ་མེད་པ་དང་། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སམྦ་རྃ་སྭཱ་ཧཱ། ཨོཾ་བཛྲ་བེ་རོ་ཙ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཞེས་སྙིང་པོ་གཉིས་སུ་མེད་པ་དང་།
ཨོཾ་ཧྲཱིཿཧ་ཧ་ཧུྃ་ཧཱུྃ་ཕཊ། ༀ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཞེས་ཉེ་སྙིང་གཉིས་སུ་མེད་པ་དང་། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་ཌཱ་ཀི་ནཱི་ཡེ་ཧུྃ་ཧཱུྃ་ཕཊ། ༀ་གྲིཧྣ་གྲིཧྣ་ཧུྃ་ཧཱུྃ་

༄༅། །ཕཊ༑ ཨོཾ་ལཱ་མེ་ཧུྃ་ཧཱུྃ་ཕཊ། ༀ་གྲིཧྣ་པ་ཡ་གྲིཧྣཱ་པ་ཡ་ཧུྃ་ཧཱུྃ་ཕཊ། ༀ་ཁཎྜརོ་ཧེ་ཧུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ༀ་རཱུ་པི་ཎཱི་ཡེ་ཧུྃ་ཧཱུྃ་ཕཊ། །
ཅེས་ཞལ་བཞི་པ་དང་སྙིང་པོའི་རྣལ་འབྱོར་མ་བཞི་སྤེལ་བ་དང་། ཨོཾ་ཀ་ར་ཀ་ར་ཧུྃ་ཧཱུྃ་ཕཊ། ༀ་པྲ་ཙཎྜེ་ཧུྃ་ཧཱུྃ་ཕཊ། ཨོཾ་ཀུ་རུ་ཀུ་རུ་ཧཱུྃ་ཧཱུྃ་ཕཊ། ༀ་ཙཎྜ་ཨཀྵཱི་ཡེ་ཧུྃ་ཧཱུྃ་ཕཊ། ཨོཾ་བནྡྷ་བནྡྷ་ཧུྃ་ཧཱུྃ་ཕཊ། ཨོཾ་
པྲ་བྷཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཏཱ་ས་ཡ་ཏྲཱ་ས་ཡ་ཧུྃ་ཧཱུྃ་ཕཊ། ༀ་མ་ཧཱ་ནཱ་སེ་ཧཱུྃ་ཧཱུྃ་ཕཊ། ཨོཾ་ཀྵོ་བྷ་ཡ་ཀྵ་བྷ་ཡ་ཧུྃ་ཧཱུྃ་ཕཊ། ༀ་བཱི་ར་མ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཧྲཽཾ་ཧྲཽཾ་ཧཱུྃ་ཧཱུྃ་ཕཊ། ༀ་ཁརྦ་རཱི་ཡེ་
ཧུྃ་ཧཱུྃ་ཕཊ། ཨོཾ་ཧྲཿཧྲཿཧུྃ་ཧཱུྃ་ཕཊ། ཨོཾ་ལངྐེ་ཤྭ་རཱི་ཡེ་ཧུྃ་ཧཱུྃ་ཕཊ། ཨོཾ་ཕེཾ་ཕེཾ་ཧུྃ་ཧཱུྃ་ཕཊ། ༀ་དྲུ་མཙྪཱཡེ་ཧུྃ་ཧཱུྃ་ཕཊ། ཨོཾ་ཕཊ་ཕཊ་ཧུྃ་ཧཱུྃ་ཕཊ། ཨོཾ་ཨེ་རྭ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ད་ཧ་ད་ཧ་ཧུྃ་ཧཱུྃ་
ཕཊ༑ ཨོཾ་མ་ཧཱ་བྷེ་ར་ཝ་ཡེ་ཧུྃ་ཧཱུྃ་ཕཊ། ཨོཾ་པ་ཙ་པ་ཙ་ཧུྃ་ཧཱུྃ་ཕཊ། ཨོཾ་ཝཱ་ཡུ་བེ་གེ་ཧུྃ་ཧཱུྃ་ཕཊ། ཨོཾ་བྷཀྵ་བྷཀྵ་བ་ས་རུ་དྷི་ར་ཨན་མཱ་ལ་ཨ་བ་ལམྤི་ནི་ཧུྃ་ཧཱུྃ་ཕཊ། ༀ་སུ་ར་བྷ་ཀྱི་ཡེ་ཧུྃ་ཧཱུྃ།
ཕཊ༑ ཨོཾ་གྲིཧྞགྲིཧྞ་སཔྟ་པཱ་ཏཱ་ལ་ག་ཏ་བྷུ་ཛཱྃ་ག་སརྤཾ་ཝཱ་ཏརྫ་ཡ་ཏརྫ་ཡ་ཧཱུྃ་ཧཱུྃ་ཕཊ། ཨོཾ་ཤྱཱ་མ་དེ་ཝཱི་ཡེ་ཧུྃ་ཧཱུྃ་ཕཊ། ཨོཾ་ཨ་ཀ་ཨ་ཀ ཌྜྷྱ་ཧུྃ་ཧཱུྃ་ཕཊ། ཨོཾ་སུ་བྷ་དྲ་ཧུྃ་ཧཱུྃ་ཕཊ། ཨོཾ་ཧྲིཾ་ཧྲིཾ་ཧཱུྃ་

ཕཊ༑ ཨོཾ་ཧ་ཡ་ཀརྞེ་ཧུྃ་ཧཱུྃ་ཕཊ། ཨོཾ་ཛྙཱ་ཛྙཱ་ཧུྃ་ཧཱུྃ་ཕཊ། ༀ་ཁ་གཱ་ན་ན་ཧུྃ་ཧཱུྃ་ཕཊ། ཨོཾ་ཀྵྨཱཾ་ཀྵྨཱཾ་ཧུྃ་ཧཱུྃ་ཕཊ། ཨོཾ་ཙཀྲ་བེ་གེ་ཧུྃ་ཧཱུྃ་ཕཊ། ཨོཾ་ཧཱྃ་ཧཱྃ་ཧུྃ་ཧཱུྃ་ཕཊ། ༀ་ཁཎྜ་རོ་ཧེ་ཧུྃ་ཧཱུྃ་ཕཊ། །
ཨོཾ་ཧིཾ་ཧིཾ་ཧུྃ་ཧཱུྃ་ཕཊ། ཨོཾ་ཤོཎྜི་ནཱི་ཡེ་ཧུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཙཀྲ་ཝརྨི་ཎཱི་ཡེ་ཧུྃ་ཧཱུྃ་ཕཊ། ཨོཾ་ཀི་ལི་ཀི་ལི་ཧུྃ་ཧཱུྃ་ཕཊ། ཨོཾ་སུ་ཝཱི་རེ་ཧུྃ་ཧཱུྃ་ཕཊ། ཨོཾ་སི་ལི་སི་ལི་ཧུྃ་ཧཱུྃ་ཕཊ། ཨོཾ་
མ་ཧཱ་བ་ལེ་ཧུྃ་ཧཱུྃ་ཕཊ། ཨོཾ་ཧི་ལི་ཧི་ལི་ཧཱུྃ་ཧཱུྃ་ཕཊ། ཨོཾ་ཙཀྲ་ཝརྟི་ནཱི་ཡེ་ཧུྃ་ཧཱུྃ་ཕཊ། ཨོཾ་དྷི་ལི་དྷི་ལི་ཧུྃ་ཧཱུྃ་ཕཊ། ཨོཾ་མ་ཧཱ་བཱིདྨེ་ཧུྃ་ཧཱུྃ་ཕཊ། ཞེས་དཔའ་བོ་ཉི་ཤུ་རྩ་བཞི་དང་དཔའ་མོ་ཉི་ཤུ་རྩ་བཞི་སྤེལ་བ་དང་།
ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ཨོཾ་ཀཱ་ཀཱ་སྱེ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷ་ཡ་ཧུྃ་ཧཱུྃ་ཕཊ། ཨོཾ་ཨུ་ལུ་ཀཱ་སྱེ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏ་ཊཱ་ཡ་ཧུྃ་ཧཱུྃ་ཕཊ། ༀ་ཤྭ་
ནཱ་སྱེ་ཧུྃ་ཧཱུྃ་ཕཊ། ཨོཾ་དཾཥྚཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུྃ་ཧཱུྃ་ཕཊ། ཨོཾ་སཱུ་ཀ་རྭ་སྱ་ཧུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་ཡ་མ་དྭ་དྷི་ཡེ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་
ཏ་ཤུ་ལ་ཁ་ཊྭཱཾ་ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་ཡ་མ་དཱུ་ཏི་ཡེ་ཧུྃ་ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུཾ་ཧཱུྃ་ཕཊ། ཨོཾ་ཡ་མ་དཾཥྚཱི་ཎཱི་ཡེ་ཧུྃ་ཧཱུྃ་ཕཊ། ཨོཾ་མ་ཧཱ་དྷམྦ་ཨནྡྷ་ཀཱ་ར་ཝ་པུ་ཥཱ་ཡ་ཧུྃ་ཧཱུྃ་

༄༅། །ཕཊ༑ ཨོཾ་ཡ་མ་མ་ཐ་ནཱི་ཡེ་ཧུྃ་ཧཱུྃ་ཕཊ། ཅེས་དང་། མཇུག་ཏུ། ཨོཾ་ཧ། ན་མ་ཧི། སྭ་ཧཱ་ཧུ། བོ་ཥ་ཊ་ཧེ། ཧཱུྃ་ཧཱུྃ་ཧོ། ཕཊ་ཧཾ། ཨོཾ་བྃ། ཧྃ་ཡོ། ཧྲེཾ་མཾ། ་ཧྲེཾ་ཧྲེཾ། ཧཱུྃ་ཧཱུྃ། ཕཊ་
ཕཊ༑ ཅེས་པའི་གོ་ཆ་གཉིས་མེད་ཉེ་སྙིང་གི་གྲངས་མཉམ་ཙམ་བཟླ། མཐར། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་བདག་དང་སེམས་ཅན་ཐམས་
ཅད་ལ་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་འཁོར་ལོ་བདེ་མཆོག་གི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་དངོས་གྲུབ་བླངས་ལ་ཡིག་
བརྒྱ་ལན་གསུམ་གྱིས་བརྟན་པར་བྱའོ། །གཉིས་པ་རྫོགས་པའི་རིམ་པ་ལ་བསྡུ་བ་གསུམ་དུ་གྲགས་པ་ལས། རྡོ་རྗེ་སེམས་དཔའ་བསྡུ་བ་འདི་བསྐྱེད་རིམ་གྱི་མཐར་ཅིས་ཀྱང་འབྲེལ་དགོས་པར་གསུངས་མོད། སྒྲུབ་མཆོད་ཀྱི་སྐབས་འདིར་དཀྱིལ་འཁོར་བསྡུ་
རིམ་དང་འབྲེལ་བའི་དཔེ་གཉིས་པ་ཡན་ཆད་ལས་མི་མཛད་པས་དེའི་ཚུལ་ནི། ཡབ་ཀྱི་ལྟེ་བར་པདྨ་དང་ཟླ་བའི་གདན་ལ་ཧཱུྃ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་
མ་གྲི་གུག་ཐོད་པ་འཛིན་པས་འཁྱུད་པ། གཉིས་ཀའང་རུས་པའི་རྒྱན་ལྔས་བརྒྱན་པའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཧཱུྃ། དེ་ལས་འོད་ཟེར་འཕྲོས་ཏེ་རྡོ་རྗེ་སེམས་

དཔའ་ཡབ་ཡུམ་དང་། ཕྱིའི་ཧེ་རུ་ཀ་ཡབ་ཡུམ་ནས་རིམ་གྱིས་དཀྱིལ་འཁོར་དང་ཁམས་གསུམ་སྣོད་བཅུད་ཐམས་ཅད་ཤིན་ཏུ་གསལ་བར་བྱས་ཤིང་གཡོས་ཏེ། ཁམས་གསུམ་སྣོད་
བཅུད་སྲུང་བའི་འཁོར་ལོ་ལ་ཐིམ། སྲུང་བའི་འཁོར་ལོ་དུར་ཁྲོད་བརྒྱད་ལ་ཐིམ། དུར་ཁྲོད་བརྒྱད་གཞལ་ཡས་ཁང་ལ་ཐིམ། གཞལ་ཡས་ཁང་དམ་ཚིག་གི་འཁོར་ལོ་ལ་ཐིམ། དེ་སྐུའི་
འཁོར་ལོ་ལ་ཐིམ། དེ་གསུང་གི་འཁོར་ལོ་ལ་ཐིམ། དེ་ཐུགས་ཀྱི་འཁོར་ལོ་ལ་ཐིམ། དེ་སྙིང་པོའི་རྣལ་འབྱོར་མ་བཞི་ལ་ཐིམ། དེ་བཅོམ་ལྡན་འདས་ཀྱི་ཞལ་བཞི་ལ་ཐིམ་ཞེས་པ་ཙམ་གྱིས་
འཐུས། ཁམས་དང་རྒྱན་ཆའི་དག་དྲན་ནི་སྒྲུབ་མཆོད་ཙམ་གྱི་སྐབས་སུ་མི་མཛད་དེ། རྒྱུ་མཚན་གཏོར་མ་བཏང་ན་དེའི་རྗེས་སུ་བྱ་བར་གསུངས་པས། སྒྲུབ་མཆོད་དང་། གཏོར་མ་གཉིས་ཀ་མདུན་བསྐྱེད་ཀྱི་ཆོ་ག་ཡིན་པར་གཅིག་པས་བདག་མདུན་གཉིས་
ཀྱི་བར་དུ་བྱ་མི་དགོས་པར་གྲུབ་ཅིང་། ཟུར་འདེབས་རྣམས་སུའང་དཀྱིལ་འཁོར་བསྡུས་ནས་གོ་ཆ་གསུམ་གྱིས་བསྲུངས་ཏེ། ས་ལྷ་སྟ་གོན་ལ་འཇུག་པར་གསུངས་པས་ཀྱང་ཤེས་སོ། །ལྷ་དང་བྱང་ཕྱོགས་སོ་བདུན་སྦྱར་བའི་དག་དྲན་གོང་དུ་སོང་ཟིན་པས་
ཆད་པའི་སྐྱོན་ཡང་མི་འབྱུང་ལ། ལུགས་འདིའི་རྣལ་འབྱོར་ལྷུར་ལེན་པ་རྣམས་ཀྱིས་ཡན་ལག་ཚང་པའི་ཕྱིར་བྱ་བར་སྤྲོ་ན་འོག་རྗེས་ཆོག་གི་གཏོར་མགྲོན་གཤེགས་གསོལ་ཚར་རྗེས་དག་དྲན་འདི་རྣམས་བྱས་ནས་བསྲུང་བ་བསྔོ་སྨོན་སོགས་བྱས་ན་ལེགས་ཏེ་སྤྱོད་

༄༅། །ལམ་གྱི་རྣལ་འབྱོར་དང་འབྲེལ་ཆགས་སུ་འགྱུར་བས་སོ། །འོན་ཀྱང་ཚོགས་འདོན་དཀྱུས་མ་ལ་སྔོན་ནས་འདོན་སྲོལ་མེད་པས་ཆད་སྐྱོན་ག་ལ་འབྱུང་། དེ་ལྟར་དཀྱིལ་འཁོར་བསྡུས་ནས་རང་གཙོ་བོ་ཡབ་ཡུམ་ཕྱག་བཅུ་གཉིས་པའི་ང་རྒྱལ་
གྱིས་གནས་པ་ལ། ཨོཾ་ཧ། ན་མ་ཧི། སྭ་ཧཱ་ཧུ། བོ་ཥ་ཊ་ཧེ། ཧཱུྃ་ཧཱུྃ་ཧོ། ཕཊ་ཧཾ། ཨོཾ་བྃ། ཧྃ་ཡྃ། ཧྲེཾ་མཾ། ཧྲེཾ་ཧྲེཾ། ཧཱུྃ་ཧཱུྃ། ཕཊ་ཕཊ། པུ་ཛཱ་ཨོཾ་ཨ་གོ་རཱ་དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི།
པྲེ་གྲྀ་སོ་སུ་ནཱ་སི་མ་ཀུ། ཞེས་པས་ཡབ་ཡུམ་གྱི་གོ་ཆ་དང་། གོ་ཆ་ཆེན་པོས་བསྲུང་ངོ༌། །དེ་ནས་སྦྱང་བའི་ཆས་རྣམས་དཀྱིལ་འཁོར་དང་ཉེ་བར་ཕྱག་ལེན་བཞིན་བཤམས་ཏེ། གཏོར་མ་གསུམ་ཆབ་ཀྱིས་བྲན་ལ། ལས་ཀྱི་རྡོ་རྗེས་དཀྱིལ་འཁོར་
གྱི་གཡས་ཕྱོགས་སུ་བསྐོར་བ་དང་བསྟུན་ཏེ། རང་གི་ལག་པ་གཡས་པ་མཆོག་སྦྱིན་གྱི་ཕྱག་རྒྱ་དང་། ཨོཾ་སརྦ་བིགྷྣཱན། ན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲྀཧྞེ་
དཾ་བ་ལྱྭ་དི་སྭཱ་ཧཱ། ཞེས་བརྗོད་ཅིང་སེ་གོལ་གྱི་སྒྲ་བྱ། དེ་ལྟ་བུ་ལན་གསུམ་བྱ། དེ་བཞིན་དུ་ཏིང་ལོ་དང་ཆང་བུ་བསྐོར་བ་དང་བསྟུན་ལ། རྡོ་རྗེ་གསོར་ཞིང་ངག་ཏུ། ཨོཾ་སུམྦྷ་ནི་སུམྦྷ་ཧུྃ་ཧཱུྃ་ཕཊ། ཅེས་སོགས་ལན་གསུམ་བརྗོད་ལ།
འདིར་བཅོམ་ལྡན་འདས་འཁོར་ལོ་བདེ་མཆོག་གི་དཀྱིལ་འཁོར་ཆེན་པོ་བཞེངས་ཏེ། སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་ལེན་པ་སོགས་ལ་བར་དུ་གཅོད་པར་རྩོམ་

པའི་གདོན་བགེགས་ལོག་པར་འདྲེན་པའི་ཚོགས་ཐམས་ཅད་ལ་རྒྱུད་སྡེ་དང་མཐུན་པའི་སྦྱང་བ་རྣམ་པར་དག་པ་བྱས་ཟིན་པས་སའི་ཕྱོགས་འདིར་མ་གནས་པར་གཞན་དུ་སོང་ཤིག །
གང་དག་མི་འགྲོ་བ་དེ་དག་ལ་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་མགོ་
བོ་ཚལ་པ་བརྒྱར་འགས་པར་འགྱུར་རོ། །ཞེས་དང་། ལྷའི་ང་རྒྱལ་བརྟན་པོས་སུམྦྷ་ནི་ཟློས་ཤིང་རོལ་མོ་དྲག་ཏུ་བྱ། གུ་གུལ་གྱིས་བདུག །ཡུངས་ཀར་གྱིས་བྲབ་བོ། །སྡིག་པ་སྦྱང་བ་ལ། དཔོན་སློབ་རྣམས་ཀྱི་གཡས་ངོས་སུ་མེ་
དང་། གཡོན་དུ་ཆུ། མདུན་ངོས་སུ་ཏིལ་འདུ་བྱས་ལ། བདག་གི་སྙིང་ག་ནས་ཚེ་ཐོག་མ་མེད་པ་ནས་ཀྱི་སྡིག་པ་རྣམས་ཡི་གེ་ཀྃ་གི་རྣམ་པར་བྱུང་ནས། སྣ་སྒོར་སྡིག་པ་རྭ་ཅན་གྱི་རྣམ་པར་གྱུར་ཏེ་
མདུན་གྱི་ཏིལ་ལ་ཐིམ། ཞེས་དང་། ལས་རྡོར་གྱིས་ལག་པ་གཉིས་ཀྱི་མཐེབ་སྲིན་གྱིས་ཏིལ་བླངས་ལ། གཡས་པས་གཡས་སུ་བསྐོར། གཡོན་པས་གཡོན་དུ་བསྐོར། ཡང་གཉིས་ཀས་དུས་གཅིག་ཏུ་གཡས་གཡོན་སོ་སོར་བསྐོར་ཞིང་ལག་
གཉིས་བསྣོལ་ཏེ་མེ་དང་ཆུར་དོར་ཚུལ་བྱ། ཨོཾ་བཛྲ་ཊཱ་ཀ་ཁ་ཁ་ཁཱ་ཧི་ཁཱ་ཧི་སརྦ་པ་པྃ་ད་ཧ་ན་བྷསྨི་ཀུ་རུ་སྭཱ་ཧཱ། ཞེས་ལན་གསུམ་དང་། མཐར་བྱུར་དང་སྐལ་བ་ངན་པ་དང་། བཀྲ་མི་ཤིས་པ་ཐམས་ཅད་ཉེ་

༄༅། །བར་ཞི་བར་གྱུར་ཅིག །ཅེས་བརྗོད་ཅིང་གཡས་ཀྱི་མེར་བསྲེག །གཡོན་གྱི་ཆུར་བླུག །དེ་ནས་མེ་ནས་ཆུར་ཅུང་ཟད་བླུགས་ལ་ལམ་གྱི་གཞི་མདོར་དོར་རོ། །ཁྲུས་ཀྱི་དོན་དུ་ལས་ཀྱི་རྡོ་རྗེས་ལས་བུམ་དང་། མེ་ལོང་དང་།
སྐུ་ཕྱི་བའི་རས་རྣམས་བཟུང་ལ། རང་རྡོ་རྗེ་དྲིལ་བུ་འཛིན་པས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་
བྱའོ༑ །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་པ་རྣམས་ལན་གསུམ་བརྗོད་ཅིང་། མེ་ལོང་ལ་དཀྱིལ་འཁོར་གྱི་གཟུགས་བརྙན་འཆར་བར་བྱས་ལ་བཀྲུ། དེ་དག་སྐུ་ལ་མཚུངས་པ་མེད་པའི་གོས། །
གཙང་ལ་དྲི་རབ་བགོས་པས་སྐུ་ཕྱིའོ། །ཨོཾ་ཧཱུྃ་ཏྲཱྃ་ཧྲཱིཿཨཿཀཱ་ཡ་བི་ཤོ་དྷ་ནི་སྭཱ་ཧཱ། ཞེས་བརྗོད་དེ་སྐུ་ཕྱི་བའི་ཚུལ་བྱའོ། །དེ་ནས་སྔར་གྱི་ཕུར་བུ་རྣམས་བསྡུས་ན་སྐབས་འདིར་སྟ་གོན་གྱི་སྐབས་སུ་བཤད་པ་ལྟར་གྱིས་ཕུར་གདབ་
ཚུལ་བཞིན་དུ་བྱ།༼༤༢༽མ་བསྡུས་ན་མི་དགོས་ཤིང་། དངོས་གཞི་གཉིས་པ་མན་ཆད་ལ་མི་དགོས། གང་ལྟར་ཡང་མདུན་གྱི་དཀྱིལ་འཁོར་ཨོཾ་སྭ་བྷྭ་ཝ་སོགས་ཀྱིས་སྦྱངས། སྟོང་པའི་ངང་ལས་ས་ཕྱོགས་དེར་རྃ་ལས་ཉི་མའི་དཀྱིལ་
འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཤར་གྱི་ར་སྔོ། ལྷོ་སེར། ནུབ་དམར། བྱང་ལྗང་བ། ལྟེ་བ་ལ་ཧཱུྃ་གིས་མཚན་པ་ལས་འོད་ཟེར་འཕྲོས་པས། འོག་ཐམས་ཅད་རྡོ་རྗེའི་ས་གཞིར་

གྱུར༑ ཨོཾ་མེ་དི་ནཱི་བཛྲཱི་བྷ་ཝ་བནྡྷ་ཧཱུྃ་ཧཱུྃ་ཕཊ། ཡང་འོད་ཟེར་ཁོར་ཡུག་ཏུ་འཕྲོས་པས་རྡོ་རྗེ་ནག་པོ་གདེངས་པ་འགྲེད་བུར་གྱུར་པའི་ར་བ་དང་། རྡོ་རྗེ་ཕྲེད་ལ་སོང་བའི་དྲ་བར་གྱུར། །
ཨོཾ་བཛྲ་པྲ་ཀཱ་ར་ཧཱུྃ་བྃ་ཧཱུྃ་གསུམ། ཡང་འོད་ཟེར་སྟེང་དུ་འཕྲོས་པས་རྡོ་རྗེའི་ར་བ་དང་དྲ་བའི་ནང་དུ་རྡོ་རྗེའི་གུར་དུ་གྱུར། ཨོཾ་བཛྲ་པཉྫར་ཧཱུྃ་ཡྃ་ཧཱུྃ་གསུམ། ཡང་དེའི་འོག་ཏུ་རྡོ་རྗེའི་བླ་རེར་
གྱུར། ཨོཾ་བཛྲ་བི་ཏཱ་ན་ཧཱུྃ་ཁྃ་ཧཱུྃ་གསུམ། ཡང་འོད་ཟེར་ཕྱིར་འཕྲོས་པས་དེ་དག་གི་ཕྱི་རོལ་ཏུ་མདའི་དྲ་བ་མདེ་རྩེ་བསྣོལ་བ་ཕྱིར་བསྟན་པ་སྲིད་པའི་རྩེ་མོ་ལ་ཐུག་པར་གྱུར། ཨོཾ་བཛྲ་ས་
ར་ཛཱ་ལ་ཏྲཾ་སཾ་ཏྲི་གསུམ། ཡང་འོད་ཟེར་ཕྱིར་འཕྲོས་པས་དེ་དག་གི་ཕྱི་རོལ་དུ་བསྐལ་པའི་མེ་ལྟ་བུའི་མེ་རི་རབ་ཏུ་འབར་བར་གྱུར། ཨོཾ་བཛྲ་ཛྲ་ལ་ཨ་ན་ལཱརྐ་ཧཱུྃ་རྃ་ཧཱུྃ། སྔགས་དེ་རྣམས་ལན་
གསུམ་རེ་བརྗོད་ཅིང་། དེའི་ཚེ་གཡོན་པའི་སྡིགས་མཛུབ་ཕྱོགས་བཅུར་བསྐོར་ནས་སེ་གོལ་རེ་བརྡབ་པར་བྱའོ། །ལག་པ་གཡོན་པའི་སྲིན་ལག་གིས་མཎྜལ་ལ་རེག་སྟེ། པུ་ཛཱ་ཨོཾ་ཨ་གོ་རཱ་དེ་མཱ། ཀཱ་ཨོཾ་ཏྲི་ཀོ་ཀ་ལ་ཀཱ་ཧི། པྲེ་གྲི་སོ་
སུ་ནཱ་སི་མ་ཀུ། ཡུལ་ཉི་ཤུ་རྩ་བཞི་དུར་ཁྲོད་བརྒྱད་དང་བཅས་པ་རང་བཞིན་གྱི་ལྷུན་གྱིས་གྲུབ་པར་གྱུར། སྲུང་བའི་འཁོར་ལོའི་འོག་ཏུ་ཡཾ་ལས་རླུང་གི་དཀྱིལ་འཁོར་གཞུ་བདུངས་པ་

༄༅། །ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཝཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་
བུམ་པས་མཚན་པ། དེའི་སྟེང་དུ་ལྃ་ལས་སའི་དཀྱིལ་འཁོར་གྲུ་བཞི་སེར་པོ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུྃ་ལས་རིའི་རྒྱལ་པོ་རི་རབ་ཤར་ཤེལ། ལྷོ་བཻཌཱུརྱ།
ནུབ་པདྨ་རཱ་ག །བྱང་གསེར་གྱི་རང་བཞིན་ཅན། གྲུ་བཞི་པ་ལྕོག་བརྒྱད་དང་ལྡན་པ། ༈ རི་རབ་ཀྱི་སྟེང་སྲུང་བའི་འཁོར་ལོའི་ནང་དུ་སྣ་ཚོགས་རྡོ་རྗེའི་ལྟེ་བར་པོ་ལས་སྣ་ཚོགས་པདྨ་
འདབ་མ་བརྒྱད་པའི་དབུས་སུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་གཡོན་སྐོར་གྱིས། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོཾ་ཨཽ། ཨཾ་ཨཕྲག་གཉིས་
བརྗོད༑ ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བཟང་པོ་བརྒྱད་ཅུའི་ངོ་བོ་གཡས་སྐོར་གྱིས། ཀ་ཁ་ག་གྷ་ང་། ཙ་ཚ་ཛ་ཛྷ་ཉ།
ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ལྷ། ཕྲག་གཉིས་བརྗོད། ཞུ་བ་ལས་བྱུང་བའི་ཉི་མའི་དཀྱིལ་འཁོར་མཉམ་པ་ཉིད་ཀྱི་ཡེ་ཤེས། །

དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས། ཉི་མའི་སྟེང་མཐོ་གང་ཙམ་གྱི་ནམ་མཁའ་ལ་ཐ་མལ་པའི་ལུས་ངག་ཡིད་གསུམ་གྱི་ངོ་བོ་ཨོཾ་ཨཱཿཧཱུྃ་ཡུམ་གྱི་མཁའ་རྣམ་པར་
དག་པའི་ངོ་བོ་པདྨ། ཡབ་ཀྱི་བྱང་ཆུབ་ཀྱི་སེམས་ཀྱི་ངོ་བོ་ཟླ་བ།སེམས་ཀྱི་རང་བཞིན་འོད་གསལ་བའི་ངོ་བོ་ཧཱུྃ་ཡིག་རྣམས་སྟེང་ནས་སྟེང་དུ་བརྩེགས་པའི་ཨོཾ་ཨཱཿལ་ཐིམ། ཨཱཿཧཱུྃ་ལ་ཐིམ།
ཧཱུྃ་པདྨ་ལ་ཐིམ། པདྨ་ཟླ་བ་ལ་ཐིམ། ཟླ་བ་ཧཱུྃ་གི་ཞབས་ཀྱུ་ལ་ཐིམ། ཞབས་ཀྱུ་ཁོག་པ་ལ་ཐིམ། ཁོག་པ་མགོ་བོ་ལ་ཐིམ། མགོ་བོ་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ། ཐིག་
ལེ་ནཱ་ད་ལ་ཐིམ། ནཱ་ད་དམར་སྐྱ་ཤིན་ཏུ་ཕྲ་ཞིང་བརྗིད་པ་ཀ་ར་ཀ་ར་ལ་སོགས་པའི་སྔགས་ཀྱི་སྒྲ་སྒྲོགས་པ། འཁྱོག་ཅིང་འཁྱོག་ཅིང་མྱུར་དུ་འབབ་པ་ནི་སྒྲ་ཡིན་ལ། དེས་ཉི་མའི་དཀྱིལ་
འཁོར་ཕུག་ནས་ཧཱུྃ་གི་ཡི་གེའི་ཚུལ་ལ་ཐིམ་པའི་རྐྱེན་གྱིས་ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་བ་ནན་ཏན་གྱི་ཡེ་ཤེས། དེ་ལས་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་
རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་ཅིག་ཆར་དུ་གྱུར་པ་ནི། ༈ རི་རབ་ཀྱི་སྟེང་སྲུང་བའི་འཁོར་ལོའི་ནང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་

༄༅། །ཁང་གྲུ་བཞི་སྒོ་བཞི་པ། ནང་ནས་རིམ་པ་བཞིན་ནག་པོ། དཀར་པོ། སེར་པོ། དམར་པོ། ལྗང་གུའི་རྩིག་པ་རིམ་པ་ལྔ་དང་ལྡན་པ། དེའི་སྟེང་དུ་རིན་པོ་ཆེའི་ཕ་གུ་
སེར་པོའི་ཁ་ཁྱེར་དང་། དེའི་སྟེང་དུ་མདའ་ཡབ་ལས་ཟླ་བ་རླུང་གིས་བསྐྱོད་པ་དང་། དྲིལ་བུ་གཡེར་ཁ་དང་བཅས་པའི་དྲ་བ་དང་དྲ་བ་ཕྱེད་པ་འཕྱང་བ། མདའ་ཡབ་ཀྱི་སྟེང་དུ་རིན་
པོ་ཆེའི་དྲ་བ་སེར་མའི་པུ་ཤུས་བསྐོར་བ། ཕྱི་རོལ་འདོད་ཡོན་གྱི་སྣམ་བུ་དམར་པོའི་སྟེང་དུ་ཕྱོགས་རེར་རབ་ཏུ་མཛེས་ཤིང་ཡིད་དུ་འོང་བའི་ལྷ་མོ་བཞིས་མཆོད་རྫས་དཔག་ཏུ་མེད་པ་
ཐོགས་ནས་མཆོད་པ་བྱེད་པ། སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་པའི་སྟེང་དུ་ཆོས་ཀྱི་འཁོར་ལོ་དང་། རི་དྭགས་དང་། གདུགས་དང་
ལྡན་པ། གཞན་ཡང་རྔ་ཡབ་ནོར་བུའི་ཡུ་བ་ཅན་དང་། རིན་པོ་ཆེ་དང་། མེ་ཏོག་གི་ཕྲེང་བ་དང་། གོས་དང་འཕན་ལ་སོགས་པའི་རྒྱན་རྣམས་ཀྱིས་མཛེས་པར་བྱས་པ། ནང་གི་ལྷ་
སྣམ་ཤར་སྔོ། བྱང་ལྗང་། ནུབ་དམར། ལྷོ་སེར་བ། མཚམས་བཞིར་སྨན་དང་བཅུད་སྣ་ཚོགས་དང་བདུད་རྩིས་གང་ཞིང་ལྷ་རྫས་ཀྱི་གོས་ཀྱིས་མགུལ་པ་གཡོགས་པ། མེ་ཏོག་དང་

འབྲས་བུས་སྤྱང་བའི་དཔག་བསམ་གྱི་ཤིང་གིས་ཁ་བརྒྱན་པའི་རིན་པོ་ཆེའི་བུམ་པ་གཉིས་གཉིས་ཏེ་བརྒྱད་དང་ལྡན་པའི་སྟེང་ཐོག་སྐུ་འཁོར་གྱི་ཀ་བ་ལ་བརྟེན་ནས་ཕུབ་པ། དེའི་ནང་དུ་
ཨིནྡྲ་ནི་ལའི་ས་གཞི་ལ་འཁོར་ལོ་རིམ་པ་བཞི། མཆོད་རྟེན་ཟླུམ་པོ་བང་རིམ་བཞི་པ་ལྟ་བུའི་ཚུལ་དུ་གནས་པའི་ཕྱི་རོལ་སྐུའི་འཁོར་ལོ་དཀར་པོ་འཁོར་ལོས་མཚན་པའི་ར་བ་དང༌།
ཀ་བ་དང་། གདུང་དང་། ཐོག་ཕུབས་ཅན། བར་པ་གསུང་གི་འཁོར་ལོ་དམར་པོ་པདྨས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབས་ཅན། ནང་མ་ཐུགས་ཀྱི་
འཁོར་ལོ་སྔོན་པོ་རྡོ་རྗེས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབས་ཅན། ལྟེ་བ་བདེ་ཆེན་གྱི་འཁོར་ལོ་པདྨ་འདབ་མ་བརྒྱད་པ་གྲི་གུག་གིས་མཚན་པའི་ར་བ་དང་།
ཀ་བ་དང་། གདུང་དང་། ཐོག་ཕུབས་དང་བཅས་པའི་སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་པ། དབུས་ཕྱུར་བུར་གྱུར་པའི་རྩེ་མོར་རྡོ་རྗེ་ཕྱེད་པའི་ཏོག་གིས་སྤྲས་པ།
དྭངས་ཤིང་སྒྲིབ་པ་མེད་པ་འོད་ཟེར་སྣ་ཚོགས་ཀུན་ཏུ་འཁྲུགས་པའོ།། ༈ གཞལ་ཡས་ཁང་གི་ཕྱི་རོལ་དུ་ཤར་དུ་གཏུམ་དྲག །བྱང་དུ་ཚང་ཚིང་འཁྲིགས་པ། ནུབ་ཏུ་འུར་འུར་འབར་

༄༅། །བ༑ ལྷོར་འཇིགས་སུ་རུང་བ། ཤར་ལྷོར་ནགས་ཚལ་ཕུན་སུམ་ཚོགས་པ། ལྷོ་ནུབ་ཏུ་མུན་པ་མི་བཟད་པ། ནུབ་བྱང་དུ་ཀི་ལི་ཀི་ལའི་སྒྲ་སྒྲོགས་པ། བྱང་ཤར་དུ་ཧ་ཧ་
དགོད་པའི་དུར་ཁྲོད་རྣམས་སུ་རིམ་པ་དེ་ཉིད་ཀྱིས་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། གནོད་སྦྱིན་སེར་པོ་རྟ་ལ་ཞོན་པ་དབྱུག་ཐོ་འཛིན་པ། ཆུ་ལྷ་དཀར་པོ་ཆུ་སྲིན་
ལ་ཞོན་པ་སྦྲུལ་ཞགས་འཛིན་པ། གཤིན་རྗེ་སྔོན་པོ་མ་ཧེ་ལ་ཞོན་པ་བེ་ཅོན་འཛིན་པ། མེ་ལྷ་དམར་པོ་ར་སྐྱེས་ལ་ཞོན་པ་ཕྱག་བཞི་པ་གཡས་གཉིས་ཀྱིས་མཆོག་སྦྱིན་དང་དབྱུ་གུ་གསུམ་
པ༑ གཡོན་གཉིས་ཀྱིས་བགྲང་ཕྲེང་དང་རིལ་བ་སྤྱི་བླུགས་འཛིན་པ། སྲིན་པོ་ནག་པོ་རོ་ལངས་ལ་ཞོན་པ་རལ་གྲི་དང་ཐོད་པ་འཛིན་པ། རླུང་ལྷ་ལྗང་གུ་ཤ་བ་ལ་ཞོན་པ་བ་དན་འཛིན་
པ༑ དབང་ལྡན་དཀར་པོ་གླང་ལ་ཞོན་པ་རྡོ་རྗེ་རྩེ་གསུམ་འཛིན་པ། ཐམས་ཅད་ཀྱང་རྒྱན་གྱིས་བརྒྱན་ཞིང་རང་དང་འདྲ་བའི་རིག་མས་གཡོན་ནས་བརྟེན་པ་སྤྱི་བོས་བཅོམ་ལྡན་འདས་
ལ་འདུད་པའོ། །དེ་བཞིན་དུ་ཤི་རི་ཤ །ཨ་ཤཱཏྠཱ། ཨོཾ་ཀོ་ལ། ཙུ་ཏ། ཀ་རཉྫ། ལ་ཏ་པརྐ་ཏི། པརྟི་པརྟ། བྷ་ཊ་སྟེ་ཤིང་ཆེན་པོ་བརྒྱད་དང་། དེ་རྣམས་ལ་བརྟེན་པའི་སྒོ་མཚམས་མ་

རྣམས་ཀྱི་གཟུགས་འཛིན་པའི་དྲག་གཏུམ་སྐྱོང་བ་ལ་སོགས་པའི་ཞིང་སྐྱོང་བརྒྱད་དང་། ནོར་རྒྱས། འཇོག་པོ། སྟོབས་ཀྱི་རྒྱུ། པདྨ། ཧུ་ལུནྟ། རིགས་ལྡན། དུང་སྐྱོང་། པདྨ་ཆེན་།
པོ་སྟེ་ཀླུ་ཆེན་པོ་བརྒྱད་དང་། སྒྲ་གྲག་པ། རྨུགས་པ། མུན་པ་ཅན། ཀུན་ཏུ་འཁྱིལ་བ། གང་བ། འབབ་པ། དྲག་པོ། འཁྲིགས་པ་སྟེ་སྤྲིན་ཆེན་པོ་བརྒྱད་དང་། གཞན་ཡང་ཆུ་ཆེན་
པོ་བརྒྱད། མེ་ཆེན་པོ་བརྒྱད། མཆོད་རྟེན་ཆེན་པོ་བརྒྱད་གནས་ཤིང་། སྤྲུལ་པ་དང་རང་རྒྱུད་པའི་དཔའ་བོ་དང་། རྣལ་འབྱོར་མ་དང་། གྲུབ་པ་དང་། རིག་པ་འཛིན་པ་དང་། མཁའ་
འགྲོ་དང་། མཁའ་འགྲོ་མ་དང་། འདྲེ་དང་། སྲིན་པོ་དང་། གནོད་སྦྱིན་དང་། ཤ་ཟ་དང་། འབྱུང་པོ་དང་། ཅེ་སྤྱང་ལ་སོགས་པས་ཡོངས་སུ་གང་བའི་དུར་ཁྲོད་ཀྱིས་བསྐོར་བའོ། །
༈ གཞལ་ཡས་ཁང་གི་ནང་དུ་འཁོར་ལོའི་དབུས་སུ་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་བཅོམ་ལྡན་འདས་འཁོར་ལོ་བདེ་མཆོག་སྐུ་མདོག་སྔོན་པོ། ཞལ་
བཞི་ཕྱག་བཅུ་གཉིས་པ། རྩ་ཞལ་སྔོན་པོ། གཡོན་ལྗང་། རྒྱབ་དམར། གཡས་སེར་པོ། ཞལ་རེ་རེ་བཞིན་སྤྱན་གསུམ་གསུམ་དང་ལྡན་ཞིང་། མཆེ་བ་བཞི་བཞི་གཙིགས་པ། ཕྱག་

༄༅། །དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌ་མ་
རུ༑ བཞི་པ་ན་དགྲ་སྟ། ལྔ་པ་ན་གྲི་གུག །དྲུག་པ་ན་མདུང་རྩེ་གསུམ་པ་བསྒྲེང་པ། གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊྭཱཾ་ག །བཞི་པ་ན་ཁྲག་གིས་བཀང་བའི་ཐོད་པ།
ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་བསྣམས་པ། པདྨ་དང་ཉི་མའི་སྟེང་ན་ཞབས་གཡས་བརྐྱང་པས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་
བྱེད་ནག་པོ་མནན་པ། རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་སྤྲས་ཤིང་གཡོན་ན་ཚེས་གཅིག་གི་ཟླ་བ་དང་། མཆོག་མའི་སྟེང་ན་སྣ་ཚོགས་རྡོ་རྗེས་
མཚན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་གིས་བརྒྱན་པ། སྟག་གི་ལྤགས་པའི་ཤམ་ཐབས་གྲོལ་བ། སྒེག་པ་
དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་ཉམས་དང་ལྡན་པ་ཉིད། །དེའི་པང་ན་ཡུམ་རྡོ་རྗེ་ཕག་མོ་དམར་མོ་ཞལ་གཅིག་

ཕྱག་གཉིས་མ་སྤྱན་གསུམ་དང་ལྡན་པ། ཕྱག་གཡོན་པས་བདུད་དང་གདུག་པའི་ཁྲག་གིས་གང་བའི་ཐོད་པ་འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པའི་
གྲི་གུག་གིས་ཕྱོགས་ཐམས་ཅད་དུ་བསྡིགས་པ། དབུ་སྐྲ་གྲོལ་བ་བྱིན་པ་གཉིས་ཀྱིས་བཅོམ་ལྡན་འདས་ལ་ལེགས་པར་འཁྱུད་ཅིང་གཅེར་བུའི་མཆོག་མི་མགོ་སྐམ་པོ་ལྔའི་དབུ་རྒྱན་དང་
མི་མགོ་སྐམ་པོ་ལྔ་བཅུའི་དོ་ཤལ་དང་རུས་པའི་རྒྱན་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ།། ༈ པདྨའི་འདབ་མ་བཞི་ལ་ཤར་དུ་མཁའ་འགྲོ་
མ་སྔོན་མོ། བྱང་དུ་ལཱ་མཱ་ལྗང་གུ། ནུབ་ཏུ་ཁཎྜ་རོ་ཧཱ་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ། ཕྱག་བཞིའི་གཡས་ཌ་མ་རུ་དང་གྲི་
གུག །གཡོན་ཁ་ཊྭཱཾ་ག་དང་ཐོད་པ་འཛིན་པ། སྐྲ་གྲོལ་བ་གཅེར་བུ་གཡས་བརྐྱང་བས་བཞུགས་པ་ཕྱག་རྒྱ་ལྔས་བརྒྱན་པའོ། །མཚམས་ཀྱི་འདབ་མ་བཞི་ལ་བདུད་རྩི་ལྔས་ཡོངས་སུ་
གང་བའི་བུམ་པའི་སྟེང་ན་ཐོད་པ་གནས་པ་ནི་བདེ་བ་ཆེན་པོའི་འཁོར་ལོའོ།། ༈ དེའི་ཕྱི་རོལ་ཐུགས་ཀྱི་འཁོར་ལོ་རྩིབས་བརྒྱད་པའི་ཤར་རྩིབས་པུལླི་ར་མཱ་ལ་ཡར་ཁཎྜ་ཀ་པྲ་ལི་དང་

༄༅། །རབ་ཏུ་གཏུམ་མོ། བྱང་རྩིབས་ཛཱ་ལནྡྷ་རར་མ་ཧཱ་ཀཾ་ཀཱ་ལ་དང་གཏུམ་པའི་མིག་ཅན་མ། ནུབ་རྩིབས་ཨཽ་ཊྱན་དུ་ཀཾ་ཀཱ་ལ་དང་འོད་ལྡན་མ། ལྷོ་རྩིབས་ཨཆུ་དར་མཆེ་བ་
རྣམ་པར་གཙིགས་པ་དང་སྣ་ཆེན་མ། ཤར་ལྷོ་གོ་དཱ་ཝ་རཱི་ར་སུ་ཝཱི་རེ་དང་བརྟན་པའི་བློ་ཅན་མ། ལྷོ་ནུབ་རྭ་མེ་ཤྭ་རིར་འོད་དཔག་མེད་དང་མིའུ་ཐུང་མ། ནུབ་བྱང་དེ་ཝཱི་ཀོ་ཊར་རྡོ་རྗེའི་
འོད་དང་ལངྐའི་དབང་ཕྱུག་མ། བྱང་ཤར་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ། ཐུགས་ཀྱི་འཁོར་ལོའི་ལྷ་རྣམས་ཁ་དོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་ཤིང་ས་
བླ་སྦྱོང་བ་ཐུགས་ཀྱི་གསང་བ་བསམ་གྱིས་མི་ཁྱབ་པའི་ངོ་བོ། དེའི་ཕྱི་རོལ་གསུང་གི་འཁོར་ལོ་རྩིབས་བརྒྱད་པའི་ཤར་རྩིབས་ཀཱ་མ་རཱུ་པར་ཨདྐུ་རི་དང་ཨེ་རཱ་ཝ་ཏཱི། བྱང་རྩིབས་ཨོཾ་ཏྲེར་
རྡོ་རྗེ་རལ་པ་ཅན་དང་འཇིགས་བྱེད་ཆེན་མོ། ནུབ་རྩིབས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་རྩིབས་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ། ཤར་ལྷོ་
ཀ་ལིངྒར་རབ་ཏུ་བཟང་པོ་དང་ཤྱཱ་མ་དེ་ཝཱི། ལྷོ་ནུབ་ལམ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ། ནུབ་བྱང་ཀཱཉྩིར་འཇིགས་བྱེད་ཆེན་པོ་དང་རྟ་ན་མ། བྱང་ཤར་ཧི་མཱ་ལ་ཡར་མིག་མི་

བཟང་དང་ཁ་གཱ་ན་ན་སྟེ། གསུང་གི་འཁོར་ལོའི་ལྷ་རྣམས་ཁ་དོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་ཤིང་ས་སྟེང་སྦྱོང་བ་གསུང་གི་གསང་བ་བསམ་གྱིས་མི་ཁྱབ་པའི་ངོ་བོ།
དེའི་ཕྱི་རོལ་སྐུའི་འཁོར་ལོ་རྩིབས་བརྒྱད་པའི་ཤར་རྩིབས་ཕྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་རྩིབས་གྲྀ་ཧ་དེ་ཝར་རིན་ཆེན་རྡོ་རྗེ་དང་ཁཎྜ་རོ་ཧཱ། ནུབ་རྩིབས་
སོ་རཉྩར་རྟ་མགྲིན་དང་ཤོཎཱི་ནཱི། ལྷོ་རྩིབས་སུ་ཝརྞ་དཱི་པར་ནམ་མཁའི་སྙིང་པོ་དང་འཁོར་ལོའི་གོ་ཆ་མ། ཤར་ལྷོ་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། ལྷོ་ནུབ་སིནྡྷཱར་པདྨ་
གར་གྱི་དབང་ཕྱུག་དང་སྟོབས་ཆེན་མ། ནུབ་བྱང་མ་རོར་རྣམ་པར་སྣང་མཛད་དང་འཁོར་ལོས་སྒྱུར་མ། བྱང་ཤར་ཀུ་ལུ་ཏཱར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ། སྐུའི་
འཁོར་ལོའི་ལྷ་རྣམས་ཁ་དོག་དཀར་པོ་ས་འོག་ལ་སྤྱོད་པའི་ཚུལ་གྱིས་བཞུགས་ཤིང་ས་འོག་སྤྱོང་བ་སྐུའི་གསང་བ་བསམ་གྱིས་མི་ཁྱབ་པའི་ངོ་བོ། ཁཎྜ་ཀ་པཱ་ལི་ལ་སོགས་པའི་དཔའ་བོ་
ཐམས་ཅད་ཞལ་གཅིག་ཕྱག་བཞི་པ་རལ་པའི་ཐོར་ཚུགས་ཀྱིས་མཚན་པའི་ཅོད་པན་ཅན། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། གཡས་འོག་མས་།

༄༅། །ཌ་མ་རུ། གཡོན་འོག་མས་ཁ་ཊྭཱཾ་ག་འཛིན་པ། སྐུ་ལ་ཕྱག་རྒྱ་དྲུག་གིས་བརྒྱན་པ་གཡས་བརྐྱང་པའི་གནས་པས་བཞུགས་པའོ། །རབ་ཏུ་གཏུམ་མོ་ལ་སོགས་པའི་
དཔའ་མོ་རྣམས་ནི་ཞལ་གཅིག་ཕྱག་གཉིས་མ། གཡོན་ཐོད་པ་བསྣམས་པས་ཡབ་ལ་འཁྱུད་པ། གཡས་སྡིགས་མཛུབ་དང་བཅས་པས་གྲི་གུག་བསྣམས་པ། སྤྱན་གསུམ་པ་དྲག་
མོའི་གཟུགས་ཅན་མ། སྐྲ་གྲོལ་བས་རྣམ་པར་མཛེས་མ། གཉིས་སུ་མེད་པའི་སྦྱོར་བ་ལ་བརྩོན་པ། གཅེར་བྱའི་མཆོག་རྒྱན་ལྔ་དང་ཚངས་པའི་སྐུད་པས་བརྒྱན་པ། མི་མགོའི་
དོ་ཤལ་དང་སྐ་རགས་སིལ་སིལ་གྱི་སྒྲ་སྒྲོགས་པ། ༈ དེའི་ཕྱི་རོལ་དམ་ཚིག་གི་འཁོར་ལོའི་ལྷ་སྣམ་གྱི་གཞིའི་ཤར་སྒོར་ཁྲ་གདོང་མ་སྔོན་མོ། བྱང་སྒོར་འུག་གདོང་མ་ལྗང་གུ།
ནུབ་སྒོར་ཁྱི་གདོང་མ་དམར་མོ། ལྷོར་སྒོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་པོ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་སེར་གཡོན་དམར་
བ༑ ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་བཞི་མ་གཡས་

གཉིས་ན་ཌ་མ་རུ་དང་གྲི་གུག །གཡོན་གཉིས་ན་ཁ་ཊྭཱཾ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ་ཡི་དྭགས་ཀྱི་གདན་ལ་ཞབས་གཡས་བརྐྱང་བས་བཞུགས་ཤིང་།
སེམས་ཅན་གྱི་དོན་ལ་མངོན་པར་བརྩོན་པ། དཔའ་བོ་དང་རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། །དེ་ནས་ནམ་མཁའི་སྟ་གོན་གྱི་ལྷ་ལ་ཨོཾ་སརྦ་ཏ་ཐཱ་ག་ཏ་ཤི་
ཙཀྲ་སོགས་རེ་རེའི་སྔོན་དུ་སྦྱར་བའི་ཆུ་གཉིས་ནས་ཤབྡ་ཨཱཿཧཱུྃ། བར་དང་། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་
པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་
པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་
ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་།

༄༅། །སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་ཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ།
དྷརྨ་དྷ་ཏུ་ཨཱ་ཀཱ་ཤ་ས་མནྟ་མཱཾ།སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་ཡིད་བྱུང་གིས་མཆོད།
ཛཿཧཱུྃ་བྃ་ཧོཿས་མདུན་བསྐྱེད་ཀྱི་དཀྱིལ་འཁོར་ལ་བསྟིམ་མོ། །དེ་ནས་འབར་བའི་ཕྱག་རྒྱ་དང་བཅས་ཕོ། སྙིང་གའི་ཧཱུྃ་ལས་འོད་ཟེར་ལྕགས་ཀྱུ་ལྟ་བུ་དཔྲལ་བ་ནས་སྤྲོས་ཏེ། འཁོར་ལོ་བདེ་མཆོག་
ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་ནམ་མཁར་བྱོན། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱདྱཾ་པྲ་ཏཱིཙྪ་སྭཱ་ཧཱ། བཛྲ་པུཥྤེ་ཨཱཿཧཱུྃ།
ནས༑ ཤབྡ་ཨཱཿཧཱུྃ་བར་དང་། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་།
གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་

བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་
དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་
བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་
ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །ཛཿཧཱུྃ་
བོ་ཧོས་བསྟིམ། རྣམ་ལྔ་འདོད་སྐོར་དང་བཅས་པའི་འཁྱུད་རྒྱ་བྱ་ཞིང་། ཨོཾ་ཡོ་ག་ཤུདྡྷསརྦ་དྷརྨ་ཡོ་ག་ཤུདྡྷོ྅་ཧཾ་ཞེས་བརྗོད། གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཡབ་ཀྱི་སྙིང་གར་ཨོཾ་ཧ་
དཀར་པོ་རྡོ་རྗེ་སེམས་དཔའ། མགོ་བོར་ན་མ་ཧི་སེར་པོ་རྣམ་པར་སྣང་མཛད། སྤྱི་གཙུག་ཏུ་སྭཱ་ཧཱ་ཧུ་དམར་པོ་པདྨ་གར་གྱི་དབང་ཕྱུག །ཕྲག་པ་གཉིས་སུ་བོ་ཥ་ཊ་ཧེ་ནག་པོ་ཧེ་རུ་

༄༅། །ཀ ༑མིག་གཉིས་སུ་ཧཱུྃ་ཧཱུྃ་ཧོ་དམར་སེར་རྡོ་རྗེ་ཉི་མ། །ཚིགས་ཆེན་བརྒྱད་ལ་ཕཊ་ཧཾ་ལྗང་གུ་རྟ་མཆོག།ཡུམ་གྱི་ལྟེ་བར་ཨཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧྃ་ཡཾ་སྔོན་
མོ་གཤིན་རྗེ་མ། ཁར་ཧྲི་མཾ་དཀར་མོ་རྨོངས་བྱེད་མ། སྤྱི་བོར་ཧྲིཾ་ཧྲཱིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་ལྗང་གུ་ཙཎྜི་ཀཱ་སྟེ།
ཡབ་ཀྱི་གནས་སུ་ཡུམ་དང་། ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར། ཅེས་དང༌་། འབར་བའི་ཕྱག་རྒྱ་དང་བཅས། ཕོ། རང་གི་སྙིང་ག་ནས་འོད་ཟེར་འཕྲོས་པས་དབང་བསྐུར་གྱི་
ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་མདུན་གྱི་ནམ་མཁར་བྱོན། ཞེས་དང་། སྔར་ལྟར་ཕྱི་དང་ཡིད་ཀྱི་མཆོད་པས་མཆོད་ཅེས་གསུངས་པས་མཆོད་པ་འབུལ་བ་ནི། ཨོཾ་སརྦ་ཏ་ཐཱ་ག་ཏ་བི་ཙཀྲ་སམྦ་ར་
མཎཱ་ལ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱ་ཧཱས་མཆོད་ཡོན་དབུལ། དེ་བཞིན་དུ་པཱདྱཾ་པྲ་ཏཱིཙྪ་སྭཱ་ཧཱས་ཞབས་བསིལ། བཛྲ་པུཥྤེ་ཨཱཿཧཱུྃ་གིས་མེ་ཏོག །བཛྲ་དྷུ་པེ་ཨཱཿཧཱུྃ་གིས་བདུག་སྤོས། བཛྲ་ཨཱ་ལོ་ཀེ་ཨཱཿཧཱུྃ་གིས་མར་མེ།
བཛྲ་གནྡྷེ་ཨཱཿཧཱུྃ་གིས་དྲི་ཆབ། བཛྲ་ནེ་ཝི་དྱེ་ཨཱཿཧཱུྃ་གིས་ཞལ་ཟས། བཛྲ་ཤབྡ་ཨཱཿཧཱུྃ་གིས་རོལ་མོ་དབུལ་ལོ། །དེ་ནས་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་

དང་༑ སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་
ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་
ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མ་
ས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྥ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་
ག་ཏ་བ་ལེནྡྷ་བནྡྷ་སྭ་སྦུ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས།

༄༅། །ཇི་ལྟར་བལྟམས་པ་ཙམ་གྱིས་ཀྱང་། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བྱའོ། །ཨོཾ་སརྦ་ཏ་ཐཱ་ག་ཏ་
ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །ཆུའི་ལྷག་མ་ཡར་ལུད་པ་ལས་བདེ་བ་
ཆེན་པོའི་ལྷ་རྣམས་དང་དམ་ཚིག་གི་འཁོར་ལོའི་ལྷ་རྣམས་ལ་གཙོ་བོ་ཉིད་ཀྱིས་དབུར་བརྒྱན། ཐུགས་ཀྱི་འཁོར་ལོའི་ལྷ་རྣམས་ལ་མི་བསྐྱོད་པ། གསུང་གི་འཁོར་ལོའི་ལྷ་རྣམས་ལ་འོད་
དཔག་མེད། སྐུའི་འཁོར་ལོའི་ལྷ་རྣམས་ལ་རྣམ་པར་སྣང་མཛད་ཀྱིས་དབུར་བརྒྱན་ཞེས་པའི་བར་སྟ་གོན་དང་འདྲ་བར་བརྗོད། དེ་ནས་བྱིན་རླབས་དྲུག་སྐོར་ལས། ལས་ཀྱི་རྡོ་རྗེས་རྡོ་རྗེའི་དབྱུག་པ་བཟུང་སྟེ་ལྷ་རྣམས་ལ་
རེག །སློབ་དཔོན་ཉིད་ཀྱིས་དེའི་གཟུངས་ཐག་ནས་བཟུང་བའམ། ཐག་ཉེ་ཚེ་སློབ་དཔོན་གྱིས་རྡོ་རྗེའི་དབྱུག་པའམ། རྡོ་རྗེས་ལྷ་དང་བུམ་ཐོད་རྣམས་ལ་ཕྱོགས་གཡོན་སྐོར་དང་། མཚམས་གཡས་སྐོར་གྱིས་རེག་སྟེ། དང་པོ་རང་སྔགས་ཀྱིས་བྱིན་གྱིས་
བརླབ་པ་ནི། གཙོ་བོ་ཡབ་ཡུམ་ལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སམྦ་རྃ་བཛྲ་བེ་རོ་ཙ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཞེས་དང་། སྙིང་པོའི་རྣལ་འབྱོར་མ་བཞི་ལ་ཨོཾ་སུམྦྷ་ནི་སུམྦྷ་ཌཱ་ཀི་ནཱི་ཡེ་

ཧུྃ་ཧཱུྃ་ཕཊ། ཨོཾ་གྲིཏྣ་གྲིཧྣ་ལཱ་མེ་ཧུྃ་ཧཱུྃ་ཕཊ། ༀ་གྲིཧྣཱ་པ་ཡ་གྲིཧྣཱ་པ་ཡ་ཁཎྜ་རོ་ཧེ་ཧུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་རཱུ་པི་ཎཱི་ཡེ་ཧུྃ་ཧཱུྃ་ཕཊ། ཅེས་དང་། བུམ་ཐོད་བཞི་ལ་ཨོཾ་ཨཱཿཧཱུྃ་ལན་།
བཞི་བརྗོད། ཐུགས་འཁོར་བ་རྣམས་ལ། ཨོཾ་ཀ་ར་ཀ་ར་པྲ་ཙཎྜེ་ཧུྃ་ཧཱུྃ་ཕཊ། ཨོཾ་ཀུ་རུ་ཀུ་རུ་ཙཎྜ་ཨཀྵཱི་ཡེ་ཧུྃ་ཧཱུྃ་ཕཊ། ཨོཾ་བནྡྷ་བནྡྷ་པྲ་བྷཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་མ་ཧཱ་ནཱ་སེ་ཧུྃ་ཧཱུྃ་ཕཊ། །
ཨོཾ་ཀྵོ་བྷ་ཡ་ཀྵོ་བྷ་ཡ་བཱི་ར་མ་ཏཱི་ཡེ་ཧུྃ་ཧཱུྃ་ཕཊ། ཨོཾ་ཧྲཽཾ་ཧྲཽཾ་ཁརྦ་རཱི་ཡེ་ཧུྃ་ཧཱུྃ་ཕཊ། ཨོཾ་ཧྲཿཧྲཿལངྐེ་ཤྭ་རཱི་ཡེ་ཧུྃ་ཧཱུྃ་ཕཊ། ཨོཾ་ཕོ་ཕེཾ་དྲུ་མཙྪ་ཡེ་ཧུྃ་ཧཱུྃ་ཕཊ། གསུང་འཁོར་བ་རྣམས་ལ། ཨོཾ་ཕཊ་ཕཊ་ཨེ་རྭ་
ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་ད་ཧ་ད་ཧ་མ་ཧཱ་བྷེ་ར་ཝི་ཡེ་ཧུྃ་ཧཱུྃ་ཕཊ། ཨོཾ་པ་ཙ་པ་ཙ་ཝཱ་ཡུ་བེ་གེ་ཧུྃ་ཧཱུྃ་ཕཊ། ཨོཾ་བྷཀྵ་བྷཀྵ་བ་ས་རུ་དྷི་ར་ཨནྟྲ་མཱ་ལ་ཨ་བ་ལམྦི་ནེ་སུ་རྭ་བྷཀྵཱི་ཡེ་ཧུྃ་ཧཱུྃ་ཕཊ། ཨོཾ་
གྲིཧྞགྲིཧྞ་སཔྟ་པཱ་ཏཱ་ལ་ག་ཏ་བྷུ་ཛཾ་ག་སརྤཾ་ཝཱ་ཏརྫ་ཡ་ཏརྫ་ཡ་ཤུ་མ་དེ་ཝཱི་ཡེ་ཧུྃ་ཧཱུྃ་ཕཊ། ཨོཾ་ཨ་ཨཱ་ཀ ཌྜྷྱ་ཨཱ་ཀ ཌྜྷྱ་སུ་བྷ་དྲ་ཧུྃ་ཧཱུྃ་ཕཊ། ཨོཾ་ཧྲིཾ་ཧཱུྃ་ཧྲ་ཡ་ཀརྞེ་ཧུྃ་ཧཱུྃ་ཕཊ། ཨོཾ་ཛྙཱ་ཁ་གཱ་ན་
ནི་ཧུྃ་ཧཱུྃ་ཕཊ། སྐུ་འཁོར་བ་རྣམས་ལ། ཨོཾ་ཀྵྨཱཾ་ཀྵྨཱཾ་ཙཀྲ་བེ་གེ་ཧུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཁཎྜ་རོ་ཧེ་ཧཱུྃ་ཧཱུྃ་ཕཊ། ཨོཾ་ཧིཾ་ཧིཾ་ཤཽཎྜ་ནཱི་ཡེ་ཧུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཙཀྲ་ཝརྨི་ཎཱི་ཡེ་ཧུྃ་ཧཱུྃ་ཕཊ། ཨོཾ་ཀི་ལི་ཀི་ལི་སུ་

༄༅། །ཝཱི་རེ་ཧུྃ་ཧཱུྃ་ཕཊ། ཨོཾ་སི་ལི་སི་ལི་མ་ཧཱ་བ་ལེ་ཧུྃ་ཧཱུྃ་ཕཊ། ཨོཾ་ཧི་ལི་ཧི་ལི་ཙཀྲ་ཝརྟི་ནཱི་ཡེ་ཧུྃ་ཧཱུྃ་ཕཊ། ཨོཾ་དྷི་ལི་དྷི་ལི་མ་ཧཱ་བཱིཧུྃ་ཧཱུྃ་ཧཱུྃ་ཕཊ། སྒོ་མཚམས་མ་བརྒྱད་ལ། ཨོཾ་ན་མོ་བྷ་
ག་ཝ་ཏེ་ཝཱི་རེ་ཤཱ་ཡ་ཀཱ་ཀཱ་སྱེ་ཧུྃ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཨུ་ལུ་ཀཱ་སྱེ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུཊོཏ་ཊཱ་ཡ་ཤཱ་ནཱ་སྱེ་ཧུྃ་ཧཱུྃ་ཕཊ། ཨོཾ་དཥྚཱི་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་སྭཱ་ཀ་རྭ་
ཧུྃ་ཧཱུྃ་ཕཊ། ཨོཾ་ས་ཧ་སྲབྷུ་ཛ་བྷཱ་སུ་རཱ་ཡ་ཡ་མ་དཱདྷི་ཡེ་ཧཱུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་ད་ཏ་ཤུ་ལ་ཁ་ཊྭཱཾ་ག་དྷཱ་རི་ཎེ་ཡ་མདཱུ་ཏི་ཡེ་ཧཱུྃ་ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཡ་མ་དཾཥྚཱི་ཎཱི་ཡེ་
ཧུྃ་ཧཱུྃ་ཕཊ། ཨོཾ་མ་ཧཱ་དྷམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཡ་མ་མ་ཐ་ནཱི་ཡེ་ཧུྃ་ཧཱུྃ་ཕཊ་ཅེས་བརྗོད། གཉིས་པ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུྃ་ཧཱུྃ་ཕཊ་སྭཱ་ཧཱ། ཞེས་ལན་བཞི་བཅུ་ཞེ་གཅིག་དང་། གསུམ
པ་ཨོཾ་ཀཱ་ཀཱ་སྱེ་ཧུྃ་ཧཱུྃ་ཕཊ། ཨོཾ་ཨུ་ལུ་ཀཱ་སྱེ་ཧུྃ་ཧཱུྃ་ཕཊ། ཨོཾ་ཤཱ་ནཱ་སྱེ་ཧུྃ་ཧཱུྃ་ཕཊ། ཨོཾ་སུ་ཀ་རཱ་སྱེ་ཧུྃ་ཧཱུྃ་ཕཊ། ཅེས་སྒོ་མ་བཞིའི་སྔགས་ལན་ཞེ་གཅིག་དང་། བཞི་པ་ནི། ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རྭྀ།
ལྀ་ལཱྀ། ཨེ་ཨཻ། ཨོཾ་ཨཽ། ཨཾ་ཨཿཧུྃ་ཧཱུྃ་ཕཊ། ཅེས་ལན་བཞི་བཅུ་ཞེ་གཅིག་དང་། ལྔ་པ་ནི། ཨོཾ་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ།

ཤ་ཥ་ས་ཧ་ཀྵ་ཧུྃ་ཧཱུྃ་ཕཊ། ཅེས་ལན་བཞི་བཅུ་ཞེ་གཅིག་དང་། དྲུག་པ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། ཧེ་རུ་ཀ་ཏེ་ནོ་པ་ཏི། དྲི་ཌྷོ་མེ་བྷ་ཝ། སུ་ཏོཥྚཱི་མེ་བྷ་ཝ། ཨ་ནུ་རཀྟ་མེ་བྷ་ཝ།
སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲེ་ཡཿཀུ་རུ་ཧཱུྃ། ཧ་ཧ་ཧ་ཧ་ཧོཿབྷ་ག་ཝཱན་བཛྲ་ཧེ་རུ་ཀ །མཱ་མེ་མུཉྩ་ཧེ་རུ་ཀོ་བྷ་ཝ། མ་ཧཱ་ས་མ་ཡ་སཏྭ་ཨཱཿཧཱུྃ་ཕཊ།
ཅེས་ཡི་གེ་བརྒྱ་པ་ལན་བཞི་བཅུ་ཞེ་གཅིག་གིས་བྱིན་གྱིས་བརླབས་ལ། མཐར། རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་བརྟན་པར་བཞུགས་ནས་བདག་དང་། སེམས་ཅན་ཐམས་ཅད་
ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད། སྤྱོད་པ་དྲུག་པ་མཆོད་པ་ལ། སྔགས་མཆོད་ནས་༣༥ནས་༥བརྩམས་ཏེ་ཁ་སྦྱོར་བརྒྱད་ཀྱིས་མཆོད་པའི་བར་གོང་སྟ་གོན་གྱི་སྐབས་བཞིན་བྱ།
དངོས་གཞི་གཉིས་པ་མན་ལ་སྐབས་འདིར་བུམ་བསྐྱེད་སྟ་གོན་དུ་བཤད་པ་བཞིན་བྱའོ། །རྗེ་བཙུན་གྱིས་མཛད་པའི་དཀྱིལ་ཆོག་ཏུ་འདིར་གཏོར་མ་འབུལ་བར་གསུངས་ཀྱང་། ཕྱག་ལེན་ལ་བདག་འཇུག་ཚར་ནས་མཛད་དོ། །དེ་ཙམ་གྱིས་ནི་དཀྱིལ་འཁོར་
ཆེན་པོ་སྒྲུབ་ཅིང་མཆོད་པའི་རིམ་པ་བསྟན་ཟིན་ཏོ། །དཀྱིལ་འཁོར་གྱི་སྤྱོད་པ་བདུན་པ་འཇུག་པ་ལ་གཉིས། བདག་ཉིད་འཇུག་ཅིང་དབང་བླང་བ་དང་། སློབ་མ་གཞུག་ཅིང་དབང་བསྐུར་བ་གཉིས་ལས། འདིར་དང་པོ་གཙོ་བོར་བཤད་ན་ཕྱིའི་འཇུག་པ་དང་

༄༅། །ནང་གི་འཇུག་པ་ལ་གཉིས་ལས། ཕྱིའི་འཇུག་པ་ལ་བདུན་གྱི་དང་པོ་ནི་ལས་བུམ་གྱི་ཆུས་གདོང་བཀྲུ་བའམ། ཅུང་ཟད་ཅིག་འཐུང་ལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །
ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ལ། མདུན་བསྐྱེད་ཀྱི་གཙོ་བོ་དེ་རང་གི་རྩ་བའི་བླ་མར་མོས་ཏེ། བླ་མས་མཛད་
དགོས་པ་རྣམས་དཀྱིལ་འཁོར་གྱི་གཙོ་བོ་དང་། དབང་རྫས་འགྲིམ་པ་རྣམས་དེའི་ཐུགས་ཀ་ནས་བྱེ་བའི་ཧེ་རུ་ཀ་ཞིག་གིས་མཛད་པར་བསམས་ལ། དངོས་སུ་ཐམས་ཅད་རང་ཉིད་ཀྱིས་བྱས་ལ། དཀྱིལ་འཁོར་དུ་འཇུག་པའི་ཆོས་རྣམས་ཞུ་
བའི་ཡོན་དུ་མཎྜལ་ཕུལ། གཉིས་པ་ནི། རང་ཉིད་སྐད་ཅིག་གིས་རྣམ་པར་སྣང་མཛད་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་པའི་སྐུ་ཅན་དུ་གྱུར། ཞེས་བརྗོད་ལ། དེ་ནས་བདེན་པའི་
སྟོབས་བརྗོད་པའི་ཕྱིར་རྡོ་རྗེ་དྲིལ་བུ་འཛིན་པས། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་
འབྱུང་༑ །དེ་བཞིན་དེ་ཉིད་ངེས་པར་འབྱུང་། །བདེན་པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་དྲི་མེད་མཐོང་བར་ཤོག །ཅེས་ལན་གསུམ་བརྗོད།

གསུམ་པ་ནི། ཨཱ་ཁྃ་བཱི་ར་ཧཱུྃ། ཞེས་པས་མིག་རས་འཆིང་ཚུལ་བྱ། བཞི་པ་ནི། སྔགས་དེ་ཉིད་ཀྱིས་མེ་ཏོག་གི་ཕྲེང་བ་བླངས་ལ། གཙོ་བོའི་ཐུགས་ཀ་ནས་ཁཎྜ་རོ་ཧཱ་དཔག་ཏུ་མེད་པ་བྱུང་སྟེ། བདག་ཉིད་དབང་
ལེན་པ་ལ་བར་དུ་གཅོད་པའི་བགེགས་དང་ལོག་པར་འདྲེན་པ་ཐམས་ཅད་རྒྱང་རིང་དུ་བསྐྲད་པར་བསམས་ལ། སུམྦྷ་ནི་སོགས་བརྗོད་ཅིང་ལས་བུམ་གྱི་ཆུ་གཏོར། ལྔ་པ་ནི། བུ་ཁྱོད་སུ་ཡིན་ཅི་ལ་
དགའ་༑ །ཞེས་དང་། སྐལ་བཟང་བདག་བདེ་བ་ཆེན་པོ་ལའོ། །ཞེས་པས་དྲིས་ལན་དང་པོ་དང་། དེ་ཡིས་བུ་ལ་ཅི་ཞིག་བྱ། །ཞེས་དང་། སངས་རྒྱས་མཆོག་གི་དམ་ཚིག་གོ །དྲུག་པ་ནི། རང་གི་སྙིང་
གར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་པར་གྱུར། ཨོཾ་བཛྲ་ཡོ་ག་ཙིཏྟ་ཨུཏྤ་ད་ཡཱ་མི། ཞེས་དང༌། སྙིང་གར་རྡོ་རྗེ་བཞག་ལ། སུ་ར་ཏི་ས་མ་ཡ་
སྟྭཾ་ཧོ་སིདྡྷི་བཛྲ་ཡ་ཐཱ་སུ་ཁཾ། ཞེས་བརྗོད། བདུན་པ་གསང་བར་གདམས་པ་ནི། སྤྱི་བོར་རྡོ་རྗེ་བཞག་ལ། དེང་ཁྱོད་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱི། དེ་བཞིན་
གཤེགས་པ་ཐམས་ཅད་ཀྱི་གསང་ཆེན་དམ་པ་འདི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བར་མི་བྱ་ཞིང་། མ་དད་པ་རྣམས་ལ་ཡང་

༄༅། །མ་ཡིན་ནོ། །ཞེས་བརྗོད། ཧཱུྃ་ཛཿཧཱུྃ། ཞེས་གཙོ་བོ་ཞལ་བཞི་ཕྱག་བཅུ་གཉིས་པའི་དྲུང་དུ་བཞག་པར་བསམས་ལ། དཀྱིལ་འཁོར་གྱི་ཕྱོགས་ལ་མགོ་བོ་དུད་ཙམ་བྱ་བ་ནི་ཕྱིའི་འཇུག་པའོ། །དེ་ནས་ནང་འཇུག་ལ་བཅུ་དྲུག་ཡོད་
པ་ལས། དང་པོ་དམ་ཚིག་བསྒྲག་པ་ནི། གཙོ་བོའི་ཞལ་ནས་གསུངས་པར་བསམས་ལ། གོང་ནས་གོང་མའི་སྡོམ་པ་ནི། །བུ་ཁྱོད་ཀྱིས་ནི་གཟུང་བྱ་སྟེ། །འགྲོ་བའི་རྒྱུ་ནི་དེ་ལས་གཞན། །ཐབས་ནི་ཅུང་ཟད་
ཡོད་མ་ཡིན། །ཞེས་བརྗོད། གཉིས་པ་ནི། ཨོཾ་ཧཱིཧ་ཧ་ཧཱུྃ་ཧཱུྃ་ཕཊ། ཅེས་དང་། བདུད་རྩི་ལྕེར་མྱང་ཞིང་ལུས་ལ་ཡང་གཏོར། གསུམ་པ་ནི། བདག་ཉིད་སྐད་ཅིག་གིས་པདྨ་ཉི་མ་འཇིགས་བྱེད་དུས་མཚན་
དང་བཅས་པའི་གདན་གྱི་སྟེང་དུ་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་དང་། མཉམ་པར་སྦྱོར་
བའི་སྐུ་ཅན་དུ་གྱུར་པའི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཡབ་ཀྱི་སྙིང་གར་ཨོཾ་ཧ་དཀར་པོ་རྡོ་རྗེ་སེམས་དཔའ། མགོ་བོར་ན་མ་ཧི་སེར་པོ་རྣམ་པར་སྣང་མཛད།
སྤྱི་གཙུག་ཏུ་སྭཱ་ཧཱ་ཧུ་དམར་པོ་པདྨ་གར་གྱི་དབང་ཕྱུག །ཕྲག་པ་གཉིས་སུ་བོ་ཥ་ཊ་ཧེ་ནག་པོ་དཔལ་ཧེ་རུ་ཀ །མིག་གཉིས་སུ་ཧཱུཾ་ཧཱུཾ་ཧོ་དམར་པོ་རྡོ་རྗེ་ཉི་མ། ཚིགས་ཆེན་བརྒྱད་ལ་ཕཊ་

ཧྃ་ལྗང་གུ་རྟ་མཆོག །ཡུམ་གྱི་ལྟེ་བར་ཨོ་བྃ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོ་སྔོན་མོ་གཤིན་རྗེ་མ། ཁར་ཧྲི་མཾ་དཀར་མོ་རྨོངས་བྱེད་མ། སྤྱི་བོར་ཧྲེཾ་ཧྲི་སེར་མོ་སྐྱོད་བྱེད་མ། །
སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་ལྗང་གུ་ཙཎྜི་ཀཱ་སྟེ། ཡབ་ཀྱི་གནས་སུ་ཡུམ་དང་ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར་ཞེས་པས་གོ་
ཆ་བགོས་ལ། བཞི་པ་ནི། འབར་བའི་ཕྱག་རྒྱ་དང་བཅས་པས་ཕོ་ཞེས་བརྗོད་དེ། སྙིང་ག་ནས་འོད་ཟེར་འཕྲོས་པས་འོག་མིན་དང་ཡུལ་ཉི་ཤུ་རྩ་བཞི་ནས་འཁོར་ལོ་བདེ་མཆོག་གི་དཀྱིལ་འཁོར་གྱི་ལྷ་ཚོགས་
བསམ་གྱིས་མི་ཁྱབ་པར་བྱོན་ནས། རང་ལ་གཉིས་སུ་མེད་པར་ཐིམ་པར་བསམས་ལ། རང་གི་མཐེ་བོང་གཡས་གཙོ་བོའི་གཡོན་པས་བཟུང་བར་བསམས་ལ། ཨོཾ་ཤྲཱི་ཧེ་རུ་ཀཱ་ཡ་བི་མ་ཧེ་བི་དྱཱ་རཱ་ཛ་ཡ་དྷི་མ་ཧེ་
སྭཱ་ཧཱ། ཞེས་ལན་གསུམ་བརྗོད་ལ། རང་གི་སེམས་ཉིད་ལ་དཔའ་བོ་བསྐུལ་ལོ། །ལྔ་པ་ནི། གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་
ཅན་ཞབས་པད་ལ་འདུད། །ཅེས་བླ་མ་ལ་ཕྱག་འཚལ། སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་བདག་སྐྱབས་མཆི། །ཞེས་སྐྱབས་འགྲོ། དཔའ་བོ་རྣལ་འབྱོར་མ་འཁོར་ལོ། ། །

༄༅། །རྣལ་འབྱོར་གནས་ལ་བདག་ཕྱག་འཚལ། །ཞེས་པས་ལྷ་ལ་ཕྱག་འཚལ། དོན་དམ་སྨྲ་བའི་སེངྒེ་རྣལ་འབྱོར་ཞེས་བྱ་བ། །ཉོན་མོངས་གཅོད་པའི་དོན་ལ་ཤིན་ཏུ་མཁས་གྱུར་པ། །
སྲིད་པའི་ཉེས་བརྒྱ་བསྐྱེད་རྩ་ཉོན་མོངས་ཆོམ་མཛོད་ལ། །རྣལ་འབྱོར་དོན་དམ་རྒྱལ་པོ་དེ་ཉིད་བདག་ལ་གྲུབ་པར་མཛོད། །ཅེས་པས་སློབ་དཔོན་ལ་གསོལ་བ་གདབ་པ་རྣམས་སྦྲེལ་ནས་ལན་གསུམ་བརྗོད།
ལྷ་ལ་གསོལ་བ་གདབ་པ་ནི། རྡོ་རྗེ་དྲིལ་བུ་འཛིན་པས། དེ་བཞིན་གཤེགས་པ་ཀུན་གྱི་གནས། །ཧེ་རུ་ཀ་དཔལ་གྲོང་ཁྱེར་མཆོག །སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་
པར་བགྱི། །ཞེས་ལན་གསུམ་བརྗོད། དྲུག་པ་ནི། གོང་བཞིན་༼༩༦༽གྱི་སྦྱང་བ་རྣམ་པ་གསུམ་རྒྱས་པའམ། ཕྱག་ལེན་ལ་བདག་འཇུག་གི་ཚེ་བགེགས་སྦྱང་བ་ཙམ་མཛད་པས། སུམྦྷ་ནི་སོགས་བརྗོད་ལ་བགེགས་སྦྱངས། བདུན་པ་ནི། 
ཨོཾ་སྭ་བྷ་ཝ་སོགས་དང༌། སྟོང་པའི་ངང་ལས་པདྨ་ཉི་མ་འཇིགས་བྱེད་དུས་མཚན་དང་བཅས་པའི་གདན་གྱི་སྟེང་དུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་གཡོན་སྐོར་གྱིས།
ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨ༔ ཕྲག་གཉིས་བརྗོད། ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བཟང་

པོ་བརྒྱད་ཅུའི་ངོ་བོ་གཡས་སྐོར་གྱིས། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ཌྷ། ཕྲག་གཉིས་བརྗོད།
ཞུ་བ་ལས་བྱུང་བའི་ཉི་མའི་དཀྱིལ་འཁོར་མཉམ་པ་ཉིད་ཀྱི་ཡེ་ཤེས། དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས། ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་
བ་གྲུབ་པའི་ཡེ་ཤེས། དེ་ལས་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་བདག་ཉིད་སྐད་ཅིག་གིས་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་
པ༑ རྩ་ཞལ་སྔོན་པོ། གཡོན་ལྗང་། རྒྱབ་དམར། གཡས་སེར། ཞལ་རེ་རེ་བཞིན་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་
དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་
གུག །དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊཾ་ག །བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་

༄༅། །པ་ན་ཚངས་པའི་མགོ་བོ་བསྣམས་པ། པདྨ་ཉི་མའི་སྟེང་ན་ཞབས་གཡས་བརྐྱང་པས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་བྱེད་ནག་པོ་མནན་པ། །
རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་སྤྲས་ཤིང་གཡོན་ན་ཚེས་གཅིག་གི་ཟླ་བ་དང་། མཚོག་མའི་སྟེང་ན་སྣ་ཚོགས་རྡོ་རྗེས་མཚན་པ། དབུ་རེ་རེ་ལ་
མི་མགོ་སྐམ་པོ་ལྔ་ལྔས་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་གིས་བརྒྱན་པ། སྟག་གི་པགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་པ། །
དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་ཉམས་དང་ལྡན་པ་ཉིད། །དེའི་པང་ན་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་སྤྱན་
གསུམ་དང་ལྡན་པ། ཕྱག་གཡོན་པས་བདུད་དང་གདུག་པའི་ཁྲག་གིས་གང་བའི་ཐོད་པ་འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པའི་གྲི་གུག་གིས་ཕྱོགས་
ཐམས་ཅད་དུ་བསྡིགས་པ། དབུ་སྐྲ་གྲོལ་བ། བྱིན་པ་གཉིས་ཀྱིས་བཅོམ་ལྡན་འདས་ལ་ལེགས་པར་འཁྱུད་ཅིང་གཅེར་བུའི་མཆོག་མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་

བཅུའི་དོ་ཤལ་དང་རུས་པའི་རྒྱན་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །དེའི་སྙིང་གར་རྩ་འདབ་བརྒྱད་གཉིས་བརྩེགས་པའི་དབུས་ཀྱི་ཧཱུྃ་
ཡིག་བཅོམ་ལྡན་འདས་ནང་གི་ཧེ་རུ་ཀ་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། རྩ་ཞལ་སྔོན་པོ། གཡོན་ལྗང་། རྒྱབ་དམར། གཡས་སེར་བ། ཞལ་རེ་
རེ་བཞིན་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་
ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག །དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་གྱི་གསུམ་པ་ན་རྡོ་རྗེས་
མཚན་པའི་ཁ་ཊཾ་ག །བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་བསྣམས་པ། པདྨ་དང་ཉི་མའི་སྟེང་ན་ཞབས་གཡས་བརྐྱང་
བས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་བྱེད་ནག་པོ་མནན་པ། རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་སྤྲས་ཤིང་གཡོན་ན་

༄༅། །ཚེས་གཅིག་གི་ཟླ་བ་དང་། མཆོག་མའི་སྟེང་ན་སྣ་ཚོགས་རྡོ་རྗེས་མཚན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་
རྒྱན་དྲུག་གིས་བརྒྱན་པ། སྟག་གི་ལྤགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་ཉམས་
དང་ལྡན་པ་ཉིད། །དེའི་པང་ན་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་སྤྱན་གསུམ་དང་ལྡན་པ། ཕྱག་གཡོན་པས་བདུད་དང་གདུག་པའི་ཁྲག་གིས་གང་པའི་ཐོད་པ་
འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པའི་གྲི་གུག་གིས་ཕྱོགས་ཐམས་ཅད་དུ་བསྡིགས་པ། དབུ་སྐྲ་གྲོལ་བ། བྱིན་པ་གཉིས་ཀྱིས་བཅོམ་ལྡན་འདས་
ལ་ལེགས་པར་འཁྱུད་ཅིང་གཅེར་བུའི་མཆོག་མི་མགོ་སྐམ་པོ་ལྔའི་དབུ་རྒྱན་དང་མི་མགོ་སྐམ་པོ་ལྔ་བཅུའི་དོ་ཤལ་དང་རུས་པའི་རྒྱན་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་
བའི་དབུས་ན་བཞུགས་པ། ཞེས་པའི་བར་གོང་བཞིན་གྱིས་གཙོ་བོ་ཡབ་ཡུམ་བསྐྱེད། བསྡུ་ན། གོང་གི་མངོན་བྱང་གི་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་བདག་ཉིད་སྐད་ཅིག་གིས་འཁོར་ལོ་བདེ་མཆོག་སྐུ་

མདོག་སྔོན་པོ་ཞལ་བཞི་ཕྱག་བཅུ་གཉིས་པ། ཡུམ་རྡོ་རྗེ་ཕག་མོ་ཞལ་གཅིག་ཕྱག་གཉིས་མ་དང་མཉམ་པར་སྦྱོར་བའི་སྐུར་གྱུར་པ་ནི་ཕྱིའི་ཧེ་རུ་ཀ་དང་། དེའི་སྙིང་གར་རྩ་འདབ་བརྒྱད་
གཉིས་བརྩེགས་པའི་དབུས་ཀྱི་ཧཱུྃ་ཡིག་ནང་གི་ཧེ་རུ་ཀ་སྟེ། ཕྱི་ནང་གི་ཧེ་རུ་ཀ་གཉིས་ཀའང་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། རྩ་ཞལ་སྔོན་པོ། གཡོན་ལྗང་། རྒྱབ་
དམར༑ གཡས་སེར་བ། ཞལ་རེ་རེ་བཞིན་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ།
དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག །དྲུག་པ་ན་མདུང་རྩེ་གསུམ་པ་བསྒྲེང་བ།
གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊཾ་ག །བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་བསྣམས་པ། པདྨ་དང་ཉི་མའི་
སྟེང་ན་ཞབས་གཡས་བརྐྱང་བས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་བྱེད་ནག་པོ་མནན་པ། རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་

༄༅། །ནོར་བུས་སྤྲས་ཤིང་གཡོན་ན་ཚེས་གཅིག་གི་ཟླ་བ་དང་། མཆོག་མའི་སྟེང་ན་སྣ་ཚོགས་རྡོ་རྗེས་མཚན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་རློན་པ་ལྔ་
བཅུའི་དོ་ཤལ་ཅན། རུས་པའི་རྒྱན་དྲུག་གིས་བརྒྱན་པ། སྟག་གི་ལྤགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །
སྙིང་རྗེ་རྔམ་དང་ཞི་བ་ཡི། །གར་དགུའི་ཉམས་དང་ལྡན་པ་ཉིད། །དེའི་པང་ན་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་སྤྱན་གསུམ་དང་ལྡན་པ། ཕྱག་གཡོན་པས་
བདུད་དང་གདུག་པའི་ཁྲག་གིས་གང་པའི་ཐོད་པ་འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པའི་གྲི་གུག་གིས་ཕྱོགས་ཐམས་ཅད་དུ་བསྡིགས་པ། དབུ་སྐྲ་
གྲོལ་བ། བྱིན་པ་གཉིས་ཀྱིས་བཅོམ་ལྡན་འདས་ལ་ལེགས་པར་འཁྱུད་ཅིང་གཅེར་བུའི་མཆོག་མི་མགོ་སྐམ་པོ་ལྔའི་དབུ་རྒྱན་དང་མི་མགོ་སྐམ་པོ་ལྔ་བཅུའི་དོ་ཤལ་དང་རུས་པའི་རྒྱན་
ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །ཞེས་མཉམ་དུ་བསྐྱེད་ཀྱང་རུང་། རྒྱས་བསྡུས་གཉིས་གང་ལྟར་ཡང་། སྙིང་གའི་ནང་སྐོར་གྱི་ཕྱོགས་བཞིར་མདུན་

ནས་བརྩམས་ཏེ་གཡོན་སྐོར་དུ་མྰྃ་ལྃ་པྃ་ཏཱྃ་བཞི་ནི་ཤར་དུ་མཁའ་འགྲོ་མ་སྔོན་མོ། བྱང་དུ་ལཱ་མཱ་ལྗང་གུ། ནུབ་ཏུ་ཁཎྜ་རོ་ཧཱ་དམར་མོ། ལྷོར་གཟུགས་ཅན་མ་སེར་མོ་ཐམས་ཅད་ཀྱང་
ཞལ་གཅིག་སྤྱན་གསུམ་མ། ཕྱག་བཞིའི་གཡས་ཌ་མ་རུ་དང་གྲི་གུག །གཡོན་ཁ་ཊཾ་ག་དང་ཐོད་པ་འཛིན་པ། སྒྲ་གྲོལ་བ། གཅེར་བུ་གཡས་བརྐྱང་པས་བཞུགས་པ། ཕྱག་རྒྱ་ལྔས་
བརྒྱན་པ། མཚམས་བཞིར་བུམ་པ་ལ་གནས་པའི་ཐོད་པ་བདུད་རྩིས་གང་བ་བཞི། ཕྱི་སྐོར་གྱི་འདབ་མ་བརྒྱད་ལ་ཧཱུྃ་རིང་པོ་བརྒྱད་ནི། ཤར་དུ་ཁ་གདོང་མ་སྔོན་མོ། བྱང་དུ་འུག་
གདོང་མ་ལྗང་གུ། ནུབ་ཏུ་ཁྱི་གདོང་མ་དམར་མོ། ལྷོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་
སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་
ཕྱག་བཞི་མ་གཡས་གཉིས་ན་ཌ་མ་རུ་གྲི་གུག །གཡོན་གཉིས་ན་ཁ་ཊཾ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ། ཡི་དྭགས་ཀྱི་གདན་ལ་ཞབས་གཡས་བརྐྱང་བས་

༄༅། །བཞུགས་ཤིང་སེམས་ཅན་གྱི་དོན་ལ་མངོན་པར་བརྩོན་པ། རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། །ལྷ་དེ་རྣམས་ཀྱི་གནས་རྣམས་སུ་ཟླ་
བའི་དཀྱིལ་འཁོར་རེ་རེའི་སྟེང་དུ་ཡབ་ཀྱི་སྙིང་གར་ཨོཾ་ཧ་དཀར་པོ་རྡོ་རྗེ་སེམས་དཔའ། མགོ་བོར་ན་མ་ཧི་སེར་པོ་རྣམ་པར་སྣང་མཛད། སྤྱི་གཙུག་ཏུ་སཱ་ཧཱ་ཧུ་དམར་པོ་པདྨ་གར་གྱི་དབང་
ཕྱུག ༑ཕྲག་པ་གཉིས་སུ་བོ་ཥཊ་ཧེ་ནག་པོ་ཧེ་རུ་ཀ །མིག་གཉིས་སུ་ཧཱུཾ་ཧཱུཾ་ཧོ་དམར་སེར་རྡོ་རྗེ་ཉི་མ། ཚིགས་ཆེན་བརྒྱད་ལ་ཕཊ་ཧྃ་ལྗང་གུ་རྟ་མཆོག །ཡུམ་གྱི་ལྟེ་བར་ཨོཾ་བྃ་དམར་མོ་
རྡོ་རྗེ་ཕག་མོ། སྙིང་གར་ཧྃ་ཡྃ་སྔོན་མོ་གཤིན་རྗེ་མ། ཁར་ཧྲི་མཾ་དཀར་མོ་རྨོངས་བྱེད་མ། སྤྱི་བོར་ཧྲི་ཧྲི་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་
བརྒྱད་ལ་ཕཊ་ཕཊ་ལྗང་གུ་ཙཎྜི་ཀཱ་སྟེ། ཡབ་ཀྱི་གནས་སུ་ཡུམ་དང་། ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར། འབར་བའི་ཕྱག་རྒྱ་དང་། ཕོ་དཀྱིལ་འཁོར་གྱི་གཙོ་བོའི་ཐུགས་
ཀ་ནས་འོད་ཟེར་འཕྲོས་པས་སངས་རྒྱས་ཐམས་ཅད་འཁོར་ལོ་བདེ་མཆོག་གི་རྣམ་པས་རང་གི་སྙིང་གར་ཐིམ། ཞེས་བརྗོད། བརྒྱད་པ་ནི། ཐལ་མོ་གནས་གསུམ་སྦྱར་ཏེ། ཨོཾ་ན་མཏེ་ཧཱུྃ། ཨོཾ་ན་

མཱ་མི་ཧཱུཾ། ཨོཾ་ན་མོ་ན་མ་ཧཱུྃ་སྭཱ་ཧཱ། ཞེས་ལུས་ངག་ཡིད་གསུམ་གྱིས་ཕྱག་བྱ་ཞིང༌། རྒྱས་པར་བྱེད་ན་ཤར་སྒོ་ནས་རང་མཁའ་འགྲོ་མར་དམིགས་ཏེ། སྤྱི་བོར་ཐལ་མོ་སྦྱར་ལ། ཨོཾ་སརྦ་བཱེ་ར་ཡོ་གི་ནི་པཱུ་ཛ་པསྦྲ་ནཱ་ཡ་ཨཱཏཱ་
ནམ་ནིརྱྭ་ཏ་ཡཱ་མི་སརྦ་ཏ་ཐཱ་ག་ཏ་བཱི་ར་ཡོ་གི་ནི་ཨཱཏྨ་ཌྰ་ཀི་ནི་ཨ་དྷི་ཏིཥྛ་སྭཱ་མྰཾ། ཞེས་པ་དང་། བྱང་ནས་ལཱ་མཱར་དམིགས་ཏེ་དཔྲལ་བར་ཐལ་མོ་སྦྱར་ལ། ཨོཾ་སརྦ་བཱི་ར་ཡོ་གི་ནི་པཱུ་ཛ་ཨ་བྷི་ཥེ་ཀཱ་ཡ་ཨཱཏྨ་ནཾ་
ནིརྱྰ་ཏ་ཡཱ་མི་སརྦ་ཏ་ཐཱ་ག་ཏ་བཱི་ར་ཡོ་གི་ནི་ཨཱཏྨ་ལཱ་མཱ་ཨ་བྷི་ཥིཉྩ་ཏུ་མྰྃ་ཞེས་དང་། ནུབ་ནས་ཁཎྜ་རོ་ཧཱར་དམིགས་ཏེ། མགྲིན་པར་ཐལ་མོ་སྦྱར་ལ། ཨོཾ་སརྦ་བཱི་ར་ཡོ་གི་ནཱི་པཱུ་ཛ་པྲ་ཝརྟ་ནཱ་ཡ་ཨཱཏྨ་ནཾ་ནིརྱ་ཏ་
ཡཱ་མི་སརྦ་ཏ་ཐཱ་ག་ཏ་བཱི་ར་ཡོ་གི་ནཱི་ཨཱཏྨ་ཁཎྜ་རོ་ཧ་དྷརྨ་ཙཀྲ་པྲ་ཝཱརྟ་ན་ཡ་མཱྃ། ཞེས་པ་དང་། ལྷོ་ནས་གཟུགས་ཅན་མར་དམིགས་ཏེ། སྤྱི་གཙུག་ཏུ་ཐལ་མོ་སྦྱར་ལ། ཨོཾ་སརྦ་བཱི་ར་ཡོ་གི་ནི་པཱུ་ཛ་ཀརྨྰ་ཎི་ཨཱཏྨ་
ནཾ་ནིརྱྰ་ཏ་ཡཱ་མི། སརྦ་ཏ་ཐཱ་ག་ཏ་བཱི་ར་ཡོ་གི་ནཱི་ཨཱཏྨ་རུ་བི་ནཱི་ཀརྨ་ཀུ་རུམཱྃ ། ཞེས་བརྗོད་ཅིང་ཕྱག་རེ་རེ་བྱའོ། །དགུ་པ་སྡོམ་པ་བསྒྲག་གཟུང་གཉིས་ལས། སྡོམ་པ་བསྒྲག་པ་བདག་འཇུག་གི་ཚེ་མི་མཛད། བཟུང་བ་ནི།
སྲས་བཅས་སངས་རྒྱས་ཐམས་ཅད་དང༌། །དཔའ་བོ་རྣལ་འབྱོར་མ་རྣམས་ཀུན། །ཐམས་ཅད་བདག་ལ་དགོངས་སུ་གསོལ། །རིག་པ་འཛིན་པ་བདག་གིས་ནི། །དུས་འདི་ནས་

༄༅། །ནི་བཟུང་ནས་སུ། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་།
བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་གཟུང་བར་
བགྱི་༑ །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང་། །རྡོ་རྗེའི་རིགས་
མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་
འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །
དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི།

བྱང་ཆུབ་སེམས་ནི་བླ་མེད་མཆོག །དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་
བསྒྲལ༑ །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱུང་བ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་འགོད། །ཅེས་པ་ལན་གསུམ་གྱིས་སྡོམ་པ་བཟུང་ངོ་། །དེ་ནས་བདག་འཇུག་
གི་ཚེ་འདི་ཡང་མཛད་པས། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །རྣལ་འབྱོར་གསང་སྔགས་མཁའ་འགྲོ་མ། །འཁོར་ལོ་གསུམ་གྱི་བདག་ཉིད་ཅན། །ཀུན་
ལ་རྟག་ཏུ་སྐྱབས་སུ་མཆི། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་པར་བདག་ནི་སྐྱབས་སུ་མཆི། །དཔལ་ལྡན་
ཁྲག་འཐུང་སོགས་དཔའ་བོ། །རྣལ་འབྱོར་མ་དང་སྣང་མཛད་སོགས། །བྱང་ཆུབ་སེམས་དཔའ་དཔག་མེད་པ། །ཐམས་ཅད་བདག་ལ་དགོངས་སུ་གསོལ། །བདག་ནི་དུས་འདི་ནས་
བཟུང་སྟེ། །ཇི་སྲིད་གཉིས་མེད་ལ་གནས་པར། །དེ་ཡི་ཚངས་སྤྱོད་གཉིས་མེད་པར། །ཉི་ཤུ་རྩ་གཉིས་ལེགས་པར་སྲུང་། །ཞེས་པ་ལན་གསུམ་བརྗོད། བཅུ་པ་ནི། སྤྱི་བོར་རྡོ་རྗེ་བཞག་ལ། དེང་ཁྱོད་

༄༅། །དཔའ་བོ་དང་རྣལ་འབྱོར་མ་ཐམས་ཅད་ཀྱི་རིགས་སུ་ཞུགས་ཀྱི། ངས་ཁྱོད་ལ་དཔལ་ཧེ་རུ་ཀའི་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་
པ་ཐམས་ཅད་དང་། དཔལ་བོ་དང་རྣལ་འབྱོར་མ་ཐམས་ཅད་ཀྱི་དངོས་གྲུབ་ཀྱང་ཐོབ་པར་འགྱུར་ན། དངོས་གྲུབ་གཞན་ལྟ་ཅི་ཞིག་སྨོས། ཁྱོད་ཀྱིས་དཀྱིལ་འཁོར་མ་མཐོང་བ་
རྣམས་ཀྱི་མདུན་དུ་སྨྲ་བར་མི་བྱ་སྟེ། དམ་ཚིག་ཉམས་པར་གྱུར་ཏ་རེ། ཞེས་བརྗོད་དེ་ཕན་ཡོན་གྱི་སྒོ་ནས་དང་། སྙིང་གར་རྡོ་རྗེ་བཟུང་ལ། ཧེ་རུ་ཀ་དཔལ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་
གྱུར༑ །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་སྟེ་གཤེགས། །ཞེས་བརྗོད་དེ་ཉེས་དམིགས་ཀྱི་སྒོ་ནས་དང་། བདུད་རྩི་འཐུང་ལ། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་
ན་བསྲེག་པར་བྱེད། །དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་ཐོབ། །ཨོཾ་པཉྩ་ཨ་མྲྀ་ཏ་ཨུ་ད་ཀ་ཋཋ ཞེས་བརྗོད་དེ་གཉིས་ཀའི་སྒོ་ནས་དང༌། རྡོ་རྗེ་སྤྱི་བོར་
བཞག་སྟེ། དེང་ནས་བརྩམས་ཏེ་བུ་ཁྱོད་ཀྱི་དཔལ་ཧེ་རུ་ཀ་ང་ཡིན་གྱིས། གང་ངས་འདི་བྱོས་ཤིག་ཅེས་བསྒོ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་པ་ཡང་མ་བྱེད་ཅིག །

ཁྱོད་མི་བདེ་བ་མ་སྤངས་པར་འཆི་བའི་དུས་བྱས་ཏེ་དམྱལ་བར་ལྟུང་བར་འགྱུར་ཏ་རེ། ཞེས་བརྗོད་དེ་སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་པའོ། །དེ་ནས་བཅུ་གཅིག་པ་ནི། མཎྜལ་གླིང་བཞི་
རི་རབ་སོགས་ཀྱིས་ཡེ་ཤེས་དབབ་པ་ཞུ་བའི་ཡོན་དུ་མཎྜལ་ཕུལ། དཔའ་བོ་དང་རྣལ་འབྱོར་མ་ཐམས་ཅད་ཀྱིས་བྱིན་གྱིས་རློབས་ཤིག །དཔལ་ཧེ་རུ་ཀ་བདག་ལ་དབབ་པར་མཛོད་ཅིག །
ཅེས་པ་ལན་གསུམ་གྱིས་གསོལ་བ་བཏབ། བཅུ་གཉིས་པ་ནི། འདིར་གཞུང་གོང་འོག་ཅུང་ཟད་བསྒྱུར་ན་རྟོགས་སླ་བས་དེ་བཞིན་དུ་བརྗོད་ན། རང་འཁོར་ལོ་བདེ་མཆོག་ཏུ་གསལ་བའི་རྐང་པ་གཉིས་ཀྱི་འོག་ཏུ་ཡཾ་ལས་
རླུང་གི་དཀྱིལ་འཁོར་གཡོ་བའི་བ་དན་དང་བཅས་པ། རྐང་མཐིལ་གཉིས་སུ་ཡི་གེ་ཛྷ་ལྗང་གུ། སུམ་མདོར་རཾ་ལས་མེའི་དཀྱིལ་འཁོར། སྙིང་གར་ལཾ་ལས་སའི་དཀྱིལ་འཁོར་གྲུ་
བཞི་སེར་པོ་ལ་རྡོ་རྗེ་ཧཱུྃ་གིས་མཚན་པ། མགྲིན་པར་ཝཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་ལ་བུམ་པ་ཨས་མཚན་པ། སྤྱི་བོར་ཡཾ་ལས་རླུང་གི་དཀྱིལ་འཁོར་ལ་ཧས་མཚན་
པར་བསམས་ལ། རྐང་མཐིལ་གྱི་རླུང་གིས་ཛྷཻཾ་ཕུལ། དེས་སུམ་མདོའི་མེ་སྦར། དེས་སྙིང་གའི་ས་བསྲོས། དེས་མགྲིན་པའི་ཆུ་བསྐོལ་ཏེ། རྐང་མཐིལ་གྱི་རླུང་དང་མེས་ནམ་

༄༅། །མཁའ་ལ་བཏེག །སྤྱི་བོའི་རླུང་གིས་མར་ཕུལ། དེའི་ཚེ་གཙོ་བོའི་ཐུགས་ཀ་ནས་འོད་ཟེར་འཕྲོས་པས། འཁོར་ལོ་བདེ་མཆོག་གི་ལྷ་ཚོགས་སྤྱན་དྲངས་ཏེ། ནམ་མཁའ་
ནས་ལུས་ཀྱི་སྟོད་ཀྱི་ཆ་ལ་ཐུགས་ཀྱི་འཁོར་ལོ་ནག་པོའི་རྣམ་པས། བར་གྱི་ཆ་ལ་གསུང་གི་འཁོར་ལོ་དམར་པོའི་རྣམ་པས། སྨད་ཀྱི་ཆ་ལ་སྐུའི་འཁོར་ལོ་དཀར་པོའི་རྣམ་པས་
འཇུག་ཅིང་། དེ་མ་ཡིན་པའི་དཔའ་བོ་དང་རྣལ་འབྱོར་མ་དཔག་ཏུ་མེད་པ་ཡང་བ་སྤུའི་བུ་ག་ནས་འཇུག་པར་གྱུར། ཞེས་དང་། དེ་ནས་རྡོ་རྗེ་དྲིལ་བུ་ཅང་ཏེའུ་ལ་སོགས་པའི་སྒྲ་དང་བཅས་ཨོཾ་ཤྲཱི་བཛྲ་
ཧེ་ཧེ་རུ་རུ་ཀཾ་ཧུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སཾ་བ་རཾ་སྭཱ་ཧཱ། ཨོཾ་བཛྲ་བཻ་རོ་ཙ་ནཱི་ཡེ་ཧུྃ་ཧཱུྃ་ཕཊ། ཨོཾ་ཏིཥྛ་མ་ཧཱ་ཀྲོ་དྷ་ཨཱ་ཝེ་ཤ་ཡ་ཧཱུྃ། ཨོཾ་ཤྲཱི་ཧེ་རུ་ཀཱ་ཡ་བི་མ་ཧེ་བིདྱྰ་རཱ་ཛ་ཡཱ་དྷི་མ་ཧེ་སྭཱ་ཧཱ།
ཞེས་བརྗོད་ཅིང་དབབ་བོ། །བདག་འཇུག་གི་ཚེ་རྫས་ཀྱི་དུད་པ་ངང་སྤོགས་ཆོག་མི་མཛད། བརྟན་པའི་ཕྱིར་སྤྱི་བོར་རྡོ་རྗེ་རྒྱ་གྲམ་དུ་བཞག་སྟེ། ཏིཥྛ་བཛྲ་ཞེས་བརྗོད། བཅུ་གསུམ་པ་ནི། ནམ་མཁའི་ཁ་དོག་བརྟགས་ལ། དཀར་སེར་དམར་ནག་
ལྗང་གུའམ་སྣ་ཚོགས་སུ་མཐོང་ན། ཞི་རྒྱས་དབང་དྲག་སྣ་ཚོགས་འགྲུབ་བོ་སྙམ་དུ་དྲན་པར་བྱ། བཅུ་བཞི་པ་ནི། གཙོ་བོའི་དབུ་ལ་མེ་ཏོག་ཕུལ་བར་བསམས་ལ། ཨོཾ་པྲ་ཏིཙྪ་བཛྲ་ཧོ༔ ཞེས་བརྗོད་ཅིང་ཕུལ། བཅོ་ལྔ་པ་ནི། ཧེ་རུ་ཀ་དེས།

ཨོཾ་པྲ་ཏི་གྲྀཧྞ་སྟྭཾ་ཨི་མཾ་ས་ཏཱ་མ་ཧཱ་བ་ལ། ཞེས་མེ་ཏོག་ཕོག་པའི་ལྷ་ལ་ཞུས་པས། ལྷ་དེས་མེ་ཏོག་དེ་རང་གི་སྤྱི་བོར་བཞག་པར་བསམ་མོ། །བཅུ་དྲུག་པ་གདོང་གཡོགས་ཕྱེ་བ་ནི། ཧེ་རུ་ཀ་དཔལ་དེང་ཁྱོད་ཀྱི། །མིག་
འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བར། །རྡོ་རྗེའི་མིག་ནི་བླ་ན་མེད། །ཅེས་པས་མིག་རས་དཀྲོལ་བར་བསམ་མོ། །ལྟོས་ཤིག་ལྟོས་ཤིག་སེམས་དཔའ་
ཆེ༑ །དཀྱིལ་འཁོར་བཟང་པོ་འདི་ལ་ལྟོས། །ད་ནི་དད་པ་རབ་ཏུ་བསྐྱེད། །ཁྱོད་ནི་རྣལ་འབྱོར་མ་རིགས་སྐྱེས། །སྔགས་དང་ཕྱག་རྒྱའི་བྱིན་གྱིས་བརླབ། །འགྲོ་བའི་ཕུན་སུམ་
ཚོགས་ཀུན་དང་། །དངོས་གྲུབ་ཀུན་ཁྱོད་དབང་དུ་འགྱུར། །དམ་ཚིག་ཐམས་ཅད་བསྐྱང་བ་དང་། །སྔགས་རྣམས་ལ་ཡང་བརྩོན་པར་གྱིས། །ཞེས་དང་། སྣ་ཚོགས་པདྨའི་ལྟེ་བར་
བཞུགས༑ །གཉིས་མེད་གཉིས་མེད་པང་ན་གནས། །བརྟན་གཡོ་ཀུན་གྱི་བདག་ཉིད་ཅན། །སྤྱོད་དང་གྲོལ་བ་རབ་སྩོལ་བ། །ཀུན་མཁྱེན་ཀུན་མཛད་གཙོ་བོ་སྟེ། །དཔའ་
བོ་ཆེ་ལ་བུ་ཁྱོད་ལྟོས། །རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་མངོན་སུམ་ལྟ་བུར་མཐོང་བར་གྱུར། ཞེས་བརྗོད། དེ་ནི་དཀྱིལ་འཁོར་དུ་འཇུག་པའི་ཆོ་གའོ། །ཞུགས་ནས་རྡོ་

༄༅། །རྗེ་སློབ་མའི་དབང་གི་དོན་དུ་མཎྜལ་གླིང་བཞི་སོགས་ནས་རྡོ་རྗེ་སློབ་མའི་དབང་ཞུ་བའི་ཡོན་དུ་དབུལ་བར་བགྱིའོ། །ཞེས་སོགས་དང་། ཧེ་རུ་ཀ་དཔལ་དབང་བསྐུར་བ། ། །
འགྲོ་བ་སྐྱོབ་ཕྱིར་གཟི་བརྗིད་ཅན། །ཇི་ལྟར་ཡོན་ཏན་འབྱུང་གནས་གཙོ། །དེ་བཞིན་བདག་ལའང་དེང་སྩོལ་ཅིག །ཅེས་པ་ལན་གསུམ་གྱིས་གསོལ་བ་གདབ། དཀྱིལ་འཁོར་གྱི་
ཤར་ཕྱོགས་སུ་སེང་གེས་བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་དང་། ཉི་མ་འཇིགས་བྱེད་དུས་མཚན་དང་བཅས་པའི་སྟེང་དུ་རང་འཁོར་ལོ་བདེ་མཆོག་ཡབ་ཡུམ་གྱི་སྐུར་
གྱུར། ཅེས་དང་། ཡུངས་ཀར་བརྡེག་ཅིང་སུམྦྷ་ནི་བཟླས། རྣམ་རྒྱལ་བུམ་པ་བཏེག་སྟེ་རྡོ་རྗེ་དྲིལ་བུ་འཛིན་པས། བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་བའི། །ཧེ་རུ་ཀ་དཔལ་
འཇིགས་བྱེད་རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེ་རོལ་མཛད་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་
ཞིག་སྣ་ཚོགས་པདྨའི་འདབ་མ་ལ། །རིགས་ཀྱི་ཡུམ་བཞི་དཔའ་བོའི་ཕྱོགས་བཞིའི་ཞལ་ལ་གཟིགས། །པདྨའི་མུ་ཁྱུད་གྲི་གུག་ཕྲེང་བས་རྣམ་པར་མཛེས། །བདེན་པ་

དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་ཞིག་མཚམས་ཀྱི་པདྨའི་འདབ་མ་ལ། །བྱང་ཆུབ་སེམས་དང་ཙནྡན་དྲི་ཆེན་གུར་གུམ་ཆུས། །གང་བའི་
སྣོད་བཞིས་དཔའ་བོའི་ཞལ་ལ་རེག་པར་སྤྱོད། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་ཞིག་ནམ་མཁའི་གནས་ལ་ལེགས་སྤྱོད་པའི། །
འཁོར་ལོ་སྔོན་པོ་རྩིབས་བརྒྱད་མུ་ཁྱུད་རྡོ་རྗེའི་ཕྲེང་། །གནས་ལ་སོགས་པར་དཔའ་བོ་དཔའ་མོ་གཉིས་མེད་རོལ། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་
ཤོག  །བཀྲ་ཤིས་ས་སྟེང་གནས་ན་ལེགས་སྤྱོད་པའི། །འཁོར་ལོ་དམར་པོ་རྩིབས་བརྒྱད་མུ་ཁྱུད་པདྨའི་ཕྲེང་། །ཞིང་ལ་སོགས་པར་དཔའ་བོ་དཔའ་མོ་
གཉིས་མེད་རོལ། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་ཞིག་ས་འོག་གནས་ན་ལེགས་སྤྱོད་པའི། །འཁོར་ལོ་དཀར་པོ་རྩིབས་
བརྒྱད་མུ་ཁྱུད་འཁོར་ལོའི་ཕྲེང་། །འདུ་ལ་སོགས་པར་དཔའ་བོ་དཔའ་མོ་གཉིས་མེད་རོལ། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག། ༈ བཀྲ་།

༄༅། །ཤིས་གང་ཞིག་དཀྱིལ་འཁོར་སྒོ་བཞིའི་མཚམས་རྣམས་སུ། །ཁཱ་གདོང་ལ་སོགས་མ་མོ་ཡིད་འཕྲོག་གཟུགས་གཉིས་ལྡན། །ཐུགས་རྗེས་འགྲོ་བའི་དོན་
མཛད་གདུག་པ་ཀུན་འདུལ་བའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་ཞིག་དྲན་པ་ཉེར་གཞག་བཞི་རྣམས་དང་། །ཡང་དག་
སྤོང་དང་རྫུ་འཕྲུལ་རྐང་པ་དབང་པོ་སོགས། །བྱང་ཆུབ་ཕྱོགས་ཆོས་སུམ་ཅུ་རྩ་བདུན་ཡོངས་རྫོགས་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །
བཀྲ་ཤིས་གང་ཞིག་རིན་ཆེན་ཕ་གུས་མཛེས་པའི་གཞལ་མེད་ཁང་། །འདོད་པའི་ཡོན་ཏན་ལྔས་ནི་རབ་ཏུ་བརྒྱན་པར་གྱུར་པ་ཡི། །མུ་ཏིག་དྲ་བ་རིན་ཆེན་ཉི་ཟླ་གསེར་གྱི་
དྲིལ་བུ་དཔྱངས། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་ཞིག་རྟ་བབས་པདྨ་ཆོས་ཀྱི་འཁོར་ལོ་གདུགས། །རི་དྭགས་དང་བཅས་
མཛེས་པའི་བ་དན་བཅུ་དྲུག་ལེགས་ཕྱར་ཞིང་། །རླུང་གིས་བསྐྱོད་པའི་དྲིལ་བུ་དག་ལས་ཆོས་ཀྱི་སྒྲ་སྒྲོགས་པ། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །

བཀྲ་ཤིས་གང་ཞིག་ཡོངས་སུ་བསྐོར་བའི་དུར་ཁྲོད་བརྒྱད་རྣམས་སུ། །ཕྱོགས་སྐྱོང་བརྒྱད་དང་ཤིང་ཆེན་བརྒྱད་ནི་ཀུན་ནས་གནས་པ་ལ། །གདོང་བརྙེན་དང་ལྡན་ཞིང་།
སྐྱོང་བརྒྱད་ནི་ཉེ་བར་གནས་གྱུར་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་ཞིག་ཡེ་ཤེས་མེ་བརྒྱད་རབ་ཏུ་འབར་གྱུར་ཅིང་། །
བྱང་ཆུབ་སེམས་ཀྱི་རང་བཞིན་སྤྲིན་ཆེན་བརྒྱད་ནི་འདུས་གྱུར་ལ། །དགའ་བོ་ལ་སོགས་ཀླུ་ཆེན་བརྒྱད་ནི་ཀུན་ནས་གནས་གྱུར་པའི། །བདེན་པ་དེས་ཀྱང་བདེ་མཆོག་ལ་
གནས་བཀྲ་ཤིས་ཤོག །བཀྲ་ཤིས་གང་ཞིག་ཐུགས་རྗེའི་རང་བཞིན་ཆུ་ཆེན་བརྒྱད་འབབ་ཅིང་། །དཔའ་བོ་དང་ནི་རྣལ་འབྱོར་མ་དང་མཁའ་འགྲོའི་ཚོགས་ཀྱིས་གང་། །་
ཤ་ཟ་སྲིན་པོ་འབྱུང་པོའི་ཚོགས་ཀྱིས་ཉེ་བར་བསྟེན་པ་ཡི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བཀྲ་ཤིས་གང་ཞིག་རྡོ་རྗེའི་ས་གཞི་ར་བ་དྲ་བ་གུར། །
རྡོ་རྗེའི་བླ་བྲེས་ཀུན་ནས་བྲེས་ཤིང་མདའ་ཡི་དྲ་བར་ལྡན། །ཡེ་ཤེས་མེ་དཔུང་འབར་བའི་ཕྲེང་བས་ཀུན་ནས་ཡོངས་བསྐོར་བའི། །བདེན་པ་དེས་ཀྱང་བདེ་མཆོག་ལ་

༄༅། །གནས་བཀྲ་ཤིས་ཤོག །བདག་ཅག་འཁོར་དང་བཅས་པ་ཐམས་ཅད་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྒྱལ་ཞིང་བཀྲ་ཤིས་པར་གྱུར་ཅིག །ཅེས་
བརྗོད་ཅིང་། མེ་ཏོག་གཏོར། དེ་ནས་དབང་དངོས་ལ་བཅུ་བཞི་ཡོད་པ་ལས། དང་པོ་མེ་ཏོག་ཕྲེང་བ་དང་སྔགས་དབང་གཉིས་གཅིག་ཏུ་བྱས་ཏེ། བླ་མ་འཁོར་ལོ་སྡོམ་པར་གསལ་བའི་ཐུགས་ཀའི་ཧཱུྃ་ལས་སྔགས་ཀྱི་
ཕྲེང་བ་བྱུང་། ཞལ་ནས་འཐོན་ཏེ་རང་འཁོར་ལོ་བདེ་མཆོག་ཏུ་གསལ་བའི་ཞལ་དུ་ཞུགས། ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་འཁོར། ཨོཾ་
ཤྲཱི་བཛྲ་ཧེ་ཧེ་རུ་རུ་ཀྃ་ཧུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སམྦ་རཾ་སྭཱ་ཧཱ། ཨོཾ་བཛྲ་བེ་རོ་ཙ་ནཱི་ཡེ་ཧུཾ་ཧཱུྃ་ཕཊ་སྭཱ་ཧཱ། ཞེས་པ་རྣམས་ལན་གསུམ་རེ་བཟླས། མེ་ཏོག་གཏོར་ཏེ། བཅོམ་ལྡན་བདག་ལ་
སྩལ་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ཞེས་ལན་གསུམ་བརྗོད་ཅིང་མེ་ཏོག་ཕུལ། སླར་དེ་ཉིད་སྔགས་ཀྱི་ཕྲེང་བར་བྱིན་གྱིས་བརླབས་ནས། བདག་གི་སྤྱི་བོར་བཞག་པར་བསམ་སྟེ།
བཅོམ་ལྡན་འདི་ལ་སྩལ་ལགས་ཀྱི། །བཅོམ་ལྡན་འདི་ལ་བྱིན་གྱིས་བརློབས། །ཞེས་ལན་གསུམ་གསུང་བར་བསམ་མོ། །རིག་པའི་དབང་ལྔའི་དང་པོ་མི་བསྐྱོད་པ་ཆུའི་དབང་ནི། ལས་བུམ་གྱི་ཆུ་རང་དང་།

དབང་རྫས་ལ་འཐོར་བ་འོག་མ་ཐམས་ཅད་ལ་འགྲེ་ཞིང་། ཨོཾ་སྭ་བྷ་ཝ་སོགས་དང་། བདག་གི་རྣམ་པར་ཤེས་པའི་ཕུང་པོ་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པར་གྱུར། །
སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་
རྣམ་པར་ཤེས་པའི་ཕུང་པོ་དང་། དབང་རྫས་རྣམ་རྒྱལ་བུམ་པའི་ཆུ་གཉིས་ཀ་མི་བསྐྱོད་པ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་དང་གཡོན་དེས་
ཡུ་བ་བྱས་པའི་དྲིལ་བུ་འཛིན་པ། རལ་པའི་ཐོར་ཅོག་དང་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དབང་རྫས་ཀྱི་མི་བསྐྱོད་
པ་འོད་དུ་ཞུ་བ་ལས་བྱུང་བའི་དབང་རྫས་རྣམ་རྒྱལ་བུམ་པའི་ཆུར་གྱུར། ཕོ་སྙིང་གའི་ས་བོན་གྱི་འོད་ཟེར་གྱིས་དབང་བསྐུར་གྱི་ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་
ཀྱི་དཀྱིལ་འཁོར་མདུན་གྱི་ནམ་མཁར་བྱོན་པར་བསམས་ལ། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས་གཙོ་བོའི་ཐུགས་ཀ་ནས་བྱེ་བའི་སྒོ་མཚམས་མ་བརྒྱད་ཀྱིས་

༄༅། །བུམ་པའི་ཆུས་དབང་བསྐུར་བར་བསམ་ཞིང་། རྣམ་རྒྱལ་བུམ་པ་སྤྱི་བོར་བཞག་ལ། ཨོ་ཀཱ་ཀཱ་སྱེ། ཨུ་ལུ་ཀཱ་སྱེ། ཤཱ་ནཱ་སྱེ། སུ་ཀ་རཱ་སྱེ། ཡ་མ་དཱ་དྷི། ཡ་མ་དུ་ཏཱི། ཡ་
མ་དཾཎྜི་ཎཱི། ཡ་མ་མ་ཐཱ་ནཱི་ཡེ་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །
དབང་ཐམས་ཅད་ཐོབ་པར་བསམ། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་མི་བསྐྱོད་པ་དཔག་ཏུ་མེད་པ་བཀུག་སྟེ། རང་གི་སྤྱི་བོར་ཟླ་བ་ལ་ཨོ་
བསམས་པའི་བུ་ག་ནས་ཞུགས་ཏེ་ལུས་ཐམས་ཅད་མི་བསྐྱོད་པའི་རྡུལ་ཕྲ་རབ་ཀྱིས་གང་བར་གྱུར། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ།
ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱེ་ཨཱཿཧཱུྃ། ཞེས་པས་མཆོད། དེ་ལྟར་ན་མི་བསྐྱོད་པའི་སྒོ་ནས་ཆུའི་དབང་ཐོབ། ཞེ་སྡང་དག །རྣམཾ་པར་ཤེས་པའི་ཕུང་པོ་གནས་གྱུར།
མེ་ལོང་ལྟ་བུའི་ཡེ་ཤེས་མངོན་དུ་བྱས། མི་བསྐྱོད་པ་དང་སྐལ་བ་མཉམ་པར་བྱས་པ་ཡིན་ནོ། །ཞེས་བརྗོད། སྭ་བྷ་ཝ་སོགས་དང་། བདག་གི་ཚོར་བའི་ཕུང་པོ་དང་དབང་རྫས་

དབུ་རྒྱན་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཨོཾ་ལས་རིན་པོ་ཆེ་ཨྰཾ་གིས་མཚན་པ། དེ་ལས་འོད་
ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་ཚོར་བའི་ཕུང་པོ་དང་། དབང་རྫས་དབུ་རྒྱན་གཉིས་ཀ་རིན་ཆེན་འབྱུང་ལྡན་ཧེ་རུ་ཀ་སྐུ་མདོག་སེར་པོ། ཞལ་གཅིག་
ཕྱག་གཉིས་པ་གཡས་རིན་པོ་ཆེ་དང་གཡོན་དེས་ཡུ་བ་བྱས་པའི་དྲིལ་བུ་འཛིན་པ། རལ་པའི་ཐོར་ཅོག་དང་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་
གིས་བཞུགས་པ། དབང་རྫས་ཀྱི་རིན་ཆེན་འབྱུང་ལྡན་འོད་དུ་ཞུ་བ་ལས་བྱུང་བའི་དབང་རྫས་དབུ་རྒྱན་དུ་གྱུར་པར་བསམས་ལ། དབང་ལྷ་སྤྱན་འདྲེན་མི་དགོས་པས། ཁྱེད་རྣམས་ཀྱིས་
བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། རལ་པའི་ཐོར་ཚུགས་ཀྱིས་བརྒྱན་པའི། །རིན་ཆེན་དབུ་རྒྱན་དམ་པ་དང་། །སངས་རྒྱས་ཀུན་གྱིས་བསྔགས་པ་
ཡི༑ །དར་དཔྱངས་དབང་བསྐུར་སྦྱིན་པར་བྱ། །ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྃ་ཕཊ། ཨོ་པྲ་ཏཱིཙྪ་མ་ཧཱ་རཏྣ་མུ་ཀུ་ཊ་ཧོ༔ ཞེས་པས་དབུ་རྒྱན་དང་། དཔའ་བོའི་དར་

༄༅། །དབྱངས་བཅིངས་ཏེ་དབང་བསྐུར་བར་བསམས་ལ་དབུ་རྒྱན་དར་དཔྱངས་འཆིང་། རྣམ་རྒྱལ་ནས་ཁ་རྒྱན་གྱིས་བུམ་ཆུ་འཐོར་པ་འོག་མ་རྣམས་ལའང་འགྲེ་ཞིང་། ཨོ་ཀཱ་ཀཱ་སྱེ། ཨུ་ལུ་ཀ་སྱ། ཤཱ་ནཱ་སྱེ།
སཱུ་ཀ་རཱ་སྱེ། ཡ་མ་དཱ་དྷི། ཡ་མ་དུ་ཏཱི། ཡ་མ་དཾཥྚྰི་ཎཱི། ཡ་མ་མ་ཐཱ་ནཱི་ཡེ་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་
ལུས་ཐམས་ཅད་གང་། དྲི་མ་ཐམས་ཅད་དག །དབང་ཐམས་ཅད་ཐོབ་པར་བསམ་མོ། །བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་རིན་ཆེན་འབྱུང་ལྡན་
དཔག་ཏུ་མེད་པ་བཀུག་སྟེ། རང་གི་སྤྱི་བོར་སྣ་ཚོགས་རྡོ་རྗེའི་ལྟེ་བ་ནས་ཐིམ་པས་ལུས་ཐམས་ཅད་རིན་ཆེན་འབྱུང་ལྡན་གྱི་རྡུལ་ཕྲ་རབ་ཀྱིས་གང་བར་གྱུར། ཞེས་དང་། དེ་ལ་
པུཥྤེ་སོགས་ལྔས་མཆོད། དེ་ལྟར་ན་རིན་ཆེན་འབྱུང་ལྡན་གྱི་སྒོ་ནས་ཅོད་པན་གྱི་དབང་ཐོབ། ང་རྒྱལ་དང་སེར་སྣ་དག །ཚོར་བའི་ཕུང་པོ་གནས་གྱུར། མཉམ་པ་ཉིད་ཀྱི་ཡེ་
ཤེས་མངོན་དུ་བྱས། རིན་ཆེན་འབྱུང་ལྡན་དང་སྐལ་བ་མཉམ་པར་བྱས་པ་ཡིན་ནོ། །ཞེས་བརྗོད། སྲ་བྷ་ཝ་སོགས་དང་། བདག་གི་འདུ་ཤེས་ཀྱི་ཕུང་པོ་དང་། དབང་རྫས་རྡོ་

རྗེ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ། ཛྲིཾ་ལས་པདྨ་ཛྲིཾ་གིས་མཚན་པ་ལས་འོད་ཟེར་འཕྲོས་འདུས་
ཡོངས་སུ་གྱུར་པ་ལས། བདག་གི་འདུ་ཤེས་ཀྱི་ཕུང་པོ་དང་དབང་རྫས་རྡོ་རྗེ་གཉིས་ཀ་འོད་དཔག་མེད་ཧེ་རུ་ཀ་སྐུ་མདོག་དམར་པོ། ཞལ་གཅིག་ཕྱག་གཉིས་གཡས་པདྨ་
གཡོན་དེས་ཡུ་བ་བྱས་པའི་དྲིལ་བུ་འཛིན་པ། རལ་པའི་ཐོར་ཅོག་དང་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དབང་རྫས་ཀྱི་
འོད་དཔག་མེད་འོད་དུ་ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། འདི་དེ་སངས་རྒྱས་ཐམས་
ཅད་དེ། །ཧེ་རུ་ཀ་དཔལ་དབང་བསྐུར་བས། །དེ་རིང་ཁྱོད་ནི་དབང་བསྐུར་ཏེ། །རབ་ཏུ་འགྲུབ་ཕྱིར་རྡོ་རྗེ་ལོང་། །ༀ་ཤྲཱི་ཧེ་རུ་ཀ་ཨ་དྷི་པ་ཏི་སྟྭཾ་ཨ་བྷི་ཥིཉྩམི་ཏིཥྛ་བཱི་ར་
ས་མ་ཡ་སྟྭཾ། ཞེས་པས་ལག་པ་གཡས་སུ་རྡོ་རྗེ་བྱིན་པར་བསམས་ལ། ཨོཾ་ཀཱ་ཀཱ་སྱེ། ཨུ་ལཱུ་ཀཱ་སྱེ། ཤཱ་ནཱ་སྱེ། སུ་ཀ་རཱ་སྱེ། ཡ་མ་དཱ་དྷི། ཡ་མ་དུ་ཏཱི། ཡ་མ་དཾཎྚྰི་ཎཱི། ཡ་མ་

༄༅། །མ་ཐཱ་ནཱི་ཡེ་ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །
དབང་ཐམས་ཅད་ཐོབ་པར་བསམ། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་འོད་དཔག་མེད་དཔག་ཏུ་མེད་པ་བཀུག་སྟེ། རང་གི་མགྲིན་པར་པདྨ་འདབ་
མ་བཅུ་དྲུག་པའི་ལྟེ་བ་ནས་ཞུགས་པས་ལུས་ཐམས་ཅད་འོད་དཔག་མེད་ཀྱི་རྡུལ་ཕྲ་རབ་ཀྱིས་གང་བར་གྱུར། ཞེས་དང་། དེ་ལ་པུཥྤེ་སོགས་ལྔས་མཆོད། དེ་ལྟར་ན་འོད་དཔག་མེད་
ཀྱི་སྒོ་ནས་རྡོ་རྗེའི་དབང་ཐོབ། འདོད་ཆགས་དག །འདུ་ཤེས་ཀྱི་ཕུང་པོ་གནས་གྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་དང་སྐལ་བ་མཉམ་
པར་བྱས་པ་ཡིན་ནོ། །སྭ་བྷཱ་ཝ་སོགས་དང་། བདག་གི་འདུ་བྱེད་ཀྱི་ཕུང་པོ་དང་དབང་རྫས་དྲིལ་བུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་
ལས་ཉི་མའི་དཀྱིལ་འཁོར་གྱི་སྟེང་དུ། ཁྃ་ལས་རལ་གྲི་ཁཾ་གིས་མཚན་པ་དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས། བདག་གི་འདུ་བྱེད་ཀྱི་ཕུང་པོ་དང་དབང་

རྫས་དྲིལ་བུ་གཉིས་ཀ་དོན་ཡོད་གྲུབ་པ་ཧེ་རུ་ཀ་སྐུ་མདོག་ལྗང་གུ་ཞལ་གཅིག་ཕྱག་གཉིས་པ་གཡས་རལ་གྲི་དང་། གཡོན་དེས་ཡུ་བ་བྱས་པའི་དྲིལ་བུ་འཛིན་པ། རལ་
པའི་ཐོར་ཅོག་དང་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དབང་རྫས་ཀྱི་དོན་ཡོད་གྲུབ་པ་འོད་དུ་ཞུ་བ་ལས་བྱུང་བའི་དབང་རྫས་
དྲིལ་བུར་གྱུར། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ། འདི་ནི་རྣལ་འབྱོར་མ་ཀུན་གྱི། །ཤེས་རབ་དབྱངས་ཀྱིས་རྗེས་འགྲོར་བཤད། །ཁྱོད་ཀྱིས་ཀྱང་
ནི་རྟག་ཏུ་བཅང་། །བྱང་ཆུབ་མཆོག་ཏུ་རྒྱལ་བས་བཞེད། །ཅེས་དྲིལ་བུ་ལག་པ་གཡོན་དུ་བྱིན་པར་བསམ། ཨོཾ་ཀཱ་ཀཱ་སྱེ། ཨུ་ལྰུ་ཀཱ་སྱེ། ཤཱ་ནཱ་སྱེ། སྰུ་ཀ་རཱ་སྱེ། ཡ་མ་དཱ་ཏཱི།
ཡ་མ་དུཏཱི། ཡ་མ་དཾཥྚྰི་ཎཱི། ཡ་མ་མ་ཐཱ་ནཱི་ཡེ་ཨོ་བཛཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་
ཐམས་ཅད་དག །དབང་ཐམས་ཅད་ཐོབ། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་དོན་ཡོད་གྲུབ་པ་དཔག་ཏུ་མེད་པར་བཀུག་སྟེ། རང་གི་སྤྱི་

༄༅། །ཁོར་སྣ་ཚོགས་རྡོ་རྗེའི་ལྟེ་བ་ནས་ཐིམ་པས། ལུས་ཐམས་ཅད་དོན་ཡོད་གྲུབ་པའི་རྡུལ་ཕྲ་རབ་ཀྱིས་གང་བར་གྱུར། ཞེས་དང་། དེལ་པུཥྤེ་སོགས་ལྔས་མཆོད། དེ་
ལྟར་ན་དོན་ཡོད་གྲུབ་པའི་སྒོ་ནས་དྲིལ་བུའི་དབང་ཐོབ། ཕྲག་དོག་དག །འདུ་བྱེད་ཀྱི་ཕུང་པོ་གནས་གྱུར། བྱ་བ་གྲུབ་པའི་ཡེ་ཤེས་མངོན་དུ་བྱས། དོན་ཡོད་གྲུབ་པ་
དང་སྐལ་བ་མཉམ་པར་བྱས་པ་ཡིན་ནོ། །ཞེས་བརྗོད། སྭ་བྷ་ཝ་སོགས་དང་། བདག་གི་གཟུགས་ཀྱི་ཕུང་པོ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་
དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ། བྷྲྰུྃ་ལས་འཁོར་ལོ་བྷྲྰུྃ་གྱིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་གཟུགས་ཀྱི་ཕུང་པོ་
རྣམ་པར་སྣང་མཛད་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་གཡས་འཁོར་ལོ་དང་། གཡོན་དེས་ཡུ་བ་བྱས་པའི་དྲིལ་བུ་འཛིན་པ། རལ་པའི་ཐོར་ཅོག་
དང་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། ཁྱེད་རྣམས་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་ཤྲཱི་ཧེ་།

རུ་ཀ་ཨ་དྷི་པ་ཏི་སྟྭཾ་ཨ་བྷི་ཥིཉྩམི། ཤྲཱི་ཧེ་རུ་ཀ་ནཱ་མ་ཨ་བྷི་ཥེ་ཀ་ཏ་ཞེས་པའི་མཐར། རང་གི་གསང་མཚན་བརྗོད་དེ། ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ། །ཞེས་བརྗོད་ཅིང་། །
རྡོ་རྗེ་དྲིལ་བུ་ལྷན་ཅིག་ཏུ་སྤྱི་བོར་དཀྲོལ། ཨོ་ཀཱ་ཀཱ་སྱེ། ཨུ་ལུ་ཀཱ་སྱེ། ཤཱ་ནཱ་སྱེ། སྰུ་ཀཱ་རཱ་སྱེ། ཡ་མ་དཱ་དྷི། ཡ་མ་དུ་ཏཱི། ཡ་མ་དཾཥྚྰི་ཎི། ཡ་མ་མ་ཐཱ་ནཱི་ཡེ་ཨོཾ་བཛྲ་བྷ་ཝ་
ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །དབང་ཐམས་ཅད་ཐོབ། བླ་མ་འཁོར་ལོ་
བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་རྣམ་པར་སྣང་མཛད་དཔག་ཏུ་མེད་པ་བཀུག་སྟེ། རང་གི་སྤྱི་བོར་ཨོ་མགོ་ཐུར་བལྟས་བསྒོམས་པའི་བུ་ག་ནས་ཞུགས་པས།
ལུས་ཐམས་ཅད་རྣམ་པར་སྣང་མཛད་ཀྱི་རྡུལ་ཕྲ་རབ་ཀྱིས་གང་བར་གྱུར་ཞེས་དང་། དེ་ལ་པུཥྤེ་སོགས་ལྔས་མཆོད། དེ་ལྟར་ན་རྣམ་སྣང་གི་སྒོ་ནས་མིང་གི་དབང་ཐོབ། གཏི་མུག་དག །
གཟུགས་ཕུང་གནས་གྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། རྣམ་པར་སྣང་མཛད་དང་སྐལ་བ་མཉམ་པར་གྱུར། ཞེས་བརྗོད་པ་ནི། མེ་ཏོག་ཕྲེང་བ་དང་རིག་པའི་དབང་སྟེ་

༄༅། །དྲུག་པའོ། །དེ་ནས་ཐུན་མོང་གི་བརྟུལ་ཞུགས་ནི་ཨོ་སྭ་བྷ་ཝ་སོགས་དང་། བདག་ཉིད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་དཀྱིལ་འཁོར་གྱི་
སྟེང་དུ་སྐད་ཅིག་གིས་མི་བསྐྱོད་པ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ། གཡས་རྡོ་རྗེ་དང་གཡོན་དེས་ཡུ་བ་བྱས་པའི་དྲིལ་བུ་འཛིན་པ། རལ་པའི་ཐོར་
ཅོག་དང་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཡང་དེ་འདྲ་བའི་མི་བསྐྱོད་པ་ཅིག་གིས་རྒྱས་བཏབ་པར་གྱུར།
ཞེས་དང་། རྡོ་རྗེ་ལག་ཏུ་གཏད་པར་བསམས་ལ། འདི་དེ་སངས་རྒྱས་ཐམས་ཅད་དེ། །ཧེ་རུ་ཀ་དཔལ་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང་། །ཧེ་རུ་ཀ་དཔལ་བརྟུལ་
ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷ་ར་ཡཱ་མི་ཧཱུྃ་ཧ་ཧ་ཧ་ཧ་ཧོ༔ ཞེས་དང་རྡོ་རྗེ་སྙིང་གར་རེག་ལ། དེང་ཕྱིན་ཆད་ཐ་མལ་གྱི་སྤྱོད་པ་ཐུལ་ལ་རྡོ་རྗེ་
འཆང་གི་སྐུ་གསུང་ཐུགས་ལ་ཞུགས་པར་གྱིས་ཤིག་ཅེས་བརྗོད། དེ་ནས་ཐུན་མོང་མ་ཡིན་པའི་བརྟུལ་ཞུགས་ནི། ཨོཾ་སྭ་བྷ་ཝ་སོགས་དང་། སྟོང་པའི་ངང་ལས་པདྨ་ཉི་མ་འཇིགས་བྱེད་དུས་མཚན་

དང་བཅས་པའི་སྟེང་དུ། བདག་ཉིད་སྐད་ཅིག་གིས་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་
གཉིས་མ་དང་མཉམ་པར་སྦྱོར་བའི་སྐུ་ཅན་དུ་གྱུར་པའི་སྙིང་གའི་ནང་དུ་ཡང་དེ་འདྲ་བའི་འཁོར་ལོ་བདེ་མཆོག་ཡབ་ཡུམ་གྱི་རྒྱས་བཏབ་པར་གྱུར། ཅེས་དང་། དེ་ནས་ལག་པ་གཡས་
སུ་ཌ་མ་རུ། གཡོན་དུ་ཀ་པཱ་ལ། སེ་རལ་ཁར་ཚངས་སྐུད། གཡོན་པའི་གྲུ་མོར་ཁ་ཊཾ་ག་རྣམས་བྱིན་པར་བསམས་ལ། ཁ་ཊཾ་ག་དང་ཌ་མ་རུ། །ཧེ་རུ་ཀ་དཔལ་ཁ་ཊཾ་ག །རྣལ་འབྱོར་མ་ནི་ཌྰ་མ་རུ། །
རྡོ་རྗེ་ཁ་ཊཾ་རྡོ་རྗེར་བཅས། །དྲིལ་བུ་སིལ་སིལ་སྒྲ་སྒྲོགས་ཤིང་། །ཚངས་པའི་སྐུད་ཐོགས་རྣལ་འབྱོར་བདག །ཁ་ཊཾ་ག་དང་རྣལ་འབྱོར་སྣོད། །དཔའ་བོ་ཆེན་པོས་
བླང་བར་གྱིས། །ཞེས་དང་། ཌཱ་མ་རུ་ནི་ཤེས་རབ་སྟོང་པ་ཉིད་ཀྱི་སྒྲ་སྒྲོགས་པ། ཁ་ཊཾ་ག་ནི་ཐབས་རིག་པ་བྱང་ཆུབ་ཀྱི་སེམས། ཐོད་པ་བདེ་བ་སྐྱོང་བ། ཚངས་པའི་
སྐུད་པ་ཐབས་ཤེས་རབ་ཟུང་དུ་འབྲེལ་བ་ཡིན་པས་ན། དེ་ལྟར་ཤེས་པར་གྱིས་ལ་སེམས་ཅན་གྱི་དོན་གྱིས་ཤིག །ཅེས་བརྗོད་དེ། ཐུན་མོང་དང་། ཐུན་མོང་མ་ཡིན་པའི་བརྟུལ་ཞུགས་གཉིས་།

༄༅། །གཅིག་ཏུ་བྱས་པས་དབང་བདུན་ནོ། །རྡོ་རྗེ་སློབ་དཔོན་གྱི་དབང་ལ། མཎྜལ་ཕུལ་ལ། དཔའ་བོ་ཆེན་པོ་མི་ལྡོག་པའི། །དབང་བསྐུར་བ་ནི་བདག་ལ་སྩོལ། །སེམས་ཅན་ཀུན་
གྱི་དོན་བགྱིད་ཕྱིར། །བདག་ནི་རྟག་ཏུ་སློབ་དཔོན་འགྱུར། །ཞེས་ལན་གསུམ་གྱིས་གསོལ་བ་བཏབ་ལ། དབང་སྟེགས་རིན་པོ་ཆེའི་ཁྲིའི་སྟེང་དུ་བདག་ཉིད་འཁོར་ལོ་བདེ་མཆོག་གི་ང་རྒྱལ་གྱིས་འཁོད་པར་བསམ།
རྡོ་རྗེ་གསོར་ཏེ། འདི་དེ་སངས་རྒྱས་ཐམས་ཅད་དེ། །ཧེ་རུ་ཀ་དཔལ་དབང་བསྐུར་བས། །དེ་རིང་ཁྱོད་ནི་དབང་བསྐུར་ཏེ། །རབ་ཏུ་གྲུབ་ཕྱིར་རྡོ་རྗེ་ལོང་། །ༀ་ཤྲཱི་ཧེ་རུ་
ཀ་ཨ་དྷི་པ་ཏི་སྟྭྃ་ཨ་བྷི་ཥིཉྩམི་ཏིཥྛབཱི་ར་ས་མ་ཡ་སྟྭྃ ། ཞེས་བརྗོད་ལ། རྡོ་རྗེ་དེ་ཉིད་སྙིང་གར་བཟུང་སྟེ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །
ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་ཚུལ་བདག་པོའི་བདག་ཅེས་དང་། ཀྱེ་རྡོ་རྗེ་འདི་ནི་ཆོས་ཀྱི་དབྱིངས་སྤྲོས་པའི་མཐའ་ཐམས་ཅད་དང་བྲལ་བ་རིག་སྟོང་གཉིས་
སུ་མེད་པའི་ཡེ་ཤེས་ཀྱི་ངོ་བོ་ཡིན་ལ། རང་གི་སེམས་རྣམ་པར་དག་པ་ཡང་རིག་སྟོང་གཉིས་སུ་མེད་པ་རྡོ་རྗེའི་རང་བཞིན་དུ་ཤེས་པར་གྱིས་ཤིག །ཅེས་བརྗོད། དྲིལ་བུ་དཀྲོལ་ཏེ།

འདི་ནི་རྣལ་འབྱོར་མ་ཀུན་གྱིས། །ཤེས་རབ་དབྱངས་ཀྱི་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་བཅང་། །བྱང་ཆུབ་མཆོག་ཏུ་རྒྱལ་བས་བཞེད། །དེ་ཉིད་དགུ་
གཡོན་པར་ཁ་གྱེན་དུ་ཕྱོགས་པས་བཟུང་ལ། སྲིད་པ་ངོ་བོ་ཉིད་ཀྱིས་དག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་དཔའ་ནི། །སྲིད་པ་དམ་པ་བྱེད་པར་
འགྱུར༑ །ཞེས་དང་། ཀྱེ་དྲིལ་བུ་འདི་ནི་ཆོས་ཀྱི་དབྱིངས་སྤྲོས་པའི་མཐའ་ཐམས་ཅད་དང་བྲལ་བ་གྲག་སྟོང་གཉིས་སུ་མེད་པའི་ཡེ་ཤེས་ཀྱི་ངོ་བོ་ཡིན་ལ། རང་གི་ངག་རྣམ་
པར་དག་པ་ཡང་གྲག་སྟོང་གཉིས་སུ་མེད་པ་དྲིལ་བུའི་སྒྲ་ལྟར་ཤེས་པར་གྱིས་ཤིག །ཅེས་བརྗོད། དེ་ནས་རང་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་
པ༑ ཡུམ་རྡོ་རྗེ་སྙེམས་མ་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པའི་ཚུལ་དུ་བཞུགས་པ། གཉིས་ཀའང་རུས་པ་དང་རིན་པོ་ཆེའི་རྒྱན་གྱིས་བརྒྱན་པ། ཞེས་བརྗོད།
དེ་ནས་ལག་པ་གཉིས་འཁྱུད་པའི་ཚུལ་དུ་བསྣོལ་ལ། རྡོ་རྗེ་ཆེ་དང་དྲིལ་བུ་ཆེ། །ཟུང་ཤིག་རྡོ་རྗེར་བྱིན་གྱིས་བརླབ། །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་རྣམས་བསྡུ་

༄༅། །བར་གྱིས། །རང་ཉིད་ལྷ་སྐུ་ཞལ་སྦྱོར་གྱི་རྣམ་པ་གསལ་ལ་མ་འགགས་པར་མེ་ལོང་གི་གཟུགས་བརྙན་ལྟར་ཤེས་པར་གྱིས་ཤིག །ཅེས་པའི་མཐར། ཨོཾ་ཀཱ་ཀཱ་
ཕྱེ༑ ཨུ་ལུ་ཀཱ་སྱེ། ཤཱ་ནཱ་སྱེ། སྰུ་ཀ་རཱ་སྱེ། ཡ་མ་དཱ་དྷཱི། ཡ་མ་དུ་ཏཱི། ཡ་མ་དཾཥྚྰི་ཎཱི། ཡ་མ་མ་ཐཱ་ནཱི་ཡེ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་
ཆུས་སྤྱི་བོ་ནས་དབང་བསྐུར། སྐུ་གང༌། དྲི་མ་དག །ཆུའི་ལྷག་མ་ཡར་ལུད་པ་ལས་རྡོ་རྗེ་འཆང་ཆེན་པོས་དབུར་བརྒྱན། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་པས་རབ་
གནས་དང་། པུབྦེ་སོགས་ལྔས་མཆོད་ལ། དེ་རིང་རྡོ་རྗེ་སློབ་དཔོན་གྱུར། །སྔགས་དང་རྒྱུད་རྣམས་འཛིན་གྱུར་པར། །སངས་རྒྱས་བྱང་ཆུབ་སེམས་དཔའ་དང་། །ལྷ་རྣམས་ཀུན་
གྱིས་བཞེད་པ་ཡིན། །སེམས་ཅན་རྣམས་ནི་རྗེས་བཟུང་ཕྱིར། །ཁྱོད་ཀྱིས་ནན་ཏན་བསྐྱེད་ནས་ནི། །དཀྱིལ་འཁོར་ཆོ་ག་བཞིན་བྲིས་ནས། །བསྒྲུབ་པ་པོ་རྣམས་
སྔགས་ལ་སྦྱོར། །ཞེས་དང་། དེང་ཕྱིན་ཆད་ཁྱོད་རྡོ་རྗེ་སློབ་དཔོན་དུ་གྱུར་པ་ཡིན་པས། དཀྱིལ་འཁོར་དང་ལྷའི་དེ་ཁོ་ན་ཉིད་བསྟན་པ་དང་། དབང་བསྐུར་བ་དང་རབ་

གནས་ལ་སོགས་པ་རྡོ་རྗེ་སློབ་དཔོན་གྱི་ལས་ཐམས་ཅད་སྒྲུབ་པར ས་ཤིག །ཅེས་བསྒོ་བར་བསམ་མོ། །འདི་ནི་རྡོ་རྗེ་སློབ་དཔོན་གྱི་དབང་སྟེ་བརྒྱད་པའོ། །དེ་ནས་རྗེས་སུ་གནང་བ་ལ་བཞི་སྟེ། དང་པོ་ལྷ་
མཆོད་པའི་རྗེས་སུ་གནང་བ་ནི། གར་སྐོར་སྔོན་དུ་འགྲོ་བས། རྡོ་རྗེ་ཁུ་ཚུར་གཉིས་དཀུ་གཡས་གཡོན་དུ་བཞག་སྟེ། དེང་ནས་བརྩམས་ཏེ་རྫོགས་སངས་རྒྱས། །རྣལ་འབྱོར་མ་དང་དཔའ་ཚོགས་དང་། །
ཤེས་རབ་ཐབས་བཅས་སྙེམས་ཅན་གྱི། །གར་མཆོད་བདེ་བའི་དགའ་སྟོན་གྱིས། །ཨཿ དེ་བཞིན་དུ་ཁུ་ཚུར་གཉིས་ཁ་འགྲམ་གཡས་གཡོན་དུ་བཞག་སྟེ། སྒེག་དང་བཅས་པས་ཕྲེང་བ་
འཕང་༑ །སངས་རྒྱས་ཀུན་སོགས་རྣལ་འབྱོར་པ། །དེ་ནི་འབྲལ་བར་མི་འགྱུར་ཏེ། །ཕྲེང་བ་དེ་ཡི་རྒྱན་ཡིན་ནོ། །ཨོ། ཁུ་ཚུར་གཉིས་ཁ་ནས་ཚིག་འབྱིན་པ་ལྟར་བྱས་ཏེ། ལུས་
ཅན་ཀུན་ལ་དམ་ཆོས་ཀྱི། །གླུ་ནི་ཁྱོད་ཀྱིས་བླང་བར་གྱིས། །དེས་ནི་རྣལ་འབྱོར་མ་དེ་དང་། །མྱུར་དུ་བདེ་བ་མྱོང་བར་འགྱུར། །གཱི། རྡོ་རྗེ་ཐལ་མོ་གཉིས་སྤྱི་བོར་བསྐོར་བའི་
གར་བྱས་ཏེ། དེ་ཉིད་ཐལ་མོའི་གར་གྱིས་ནི། །སངས་རྒྱས་ཐམས་ཅད་མཆོད་པར་བྱ། །སངས་རྒྱས་འདུ་བའི་ཕྲིན་ལས་ཀྱིས། །གར་མཁན་ཚུལ་དུ་བསྒྱུར་བར་གྱིས། །

༄༅། །ཧོཿ མེ་ཏོག་གི་ཕྱག་རྒྱ་དང་། སངས་རྒྱས་རྣམས་ལ་མེ་ཏོག་གཏོར། །བྱང་ཆུབ་ཡན་ལག་ཚོགས་གྱུར་པའི། །མཚན་དང་དཔེ་བྱད་ལྡན་པ་ཡི། །བདེ་
གཤེགས་སྐུ་ནི་ཐོབ་པར་འགྱུར། །བྷྲྰུྃ ། ཁུ་ཚུར་གཉིས་བདུག་སྤོས་ཀྱི་ཕྱག་རྒྱ་དང་། རྫོགས་སངས་རྒྱས་ལ་སྤོས་ཕུལ་བས། །བརྟུལ་ཞུགས་བཟང་པོས་ལེགས་ཚིམ་གྱིས། །ལུས་
ཅན་བདེ་གཤེགས་ཆ་ལུགས་སུ། །ཡི་ཤེས་ཀྱིས་ནི་ཚིམ་པར་གྱིས། །ཨཿ མར་མེའི་ཕྱག་རྒྱ་དང་། ཆོས་ཀྱི་མེ་ནི་ལེགས་སྦྱར་བས། །པདྨ་གར་དབང་རང་ཉིད་དེ། །
སེམས་ཅན་མ་རིག་ལྡོངས་པ་ལ། །ཡེ་ཤེས་སྒྲོན་མེ་སྦར་བར་གྱིས། །པྲཿ གཡོན་པས་དུང་ཆོས་འཛིན་ཅིང་གཡས་པ་དྲི་བཟང་བྱུག་པའི་ཚུལ་དང་། ཁྱོད་ཀྱིས་རྒྱལ་ལ་དྲི་ཕུལ་བས། །
ཚུལ་ཁྲིམས་ཏིང་འཛིན་ཤེས་རབ་དང་། །རྣམ་གྲོལ་ཡེ་ཤེས་མཐོང་བ་ཡི། །བྱང་ཆུབ་ལུས་ཅན་རྣམས་ལ་བསྒོས། །ག ཞེས་བརྗོད། སེམས་ཅན་གྱི་དོན་བྱ་བའི་རྗེས་གནང་ནི།
གསེར་གྱི་ཐུར་མའམ། མེད་ན་རྡོ་རྗེས་མིག་འབྱེད་པའི་ཚུལ་བྱ་ཞིང་། ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་རབ་རིབ་བསལ་བ་ལྟར། །བུ་ཁྱོད་ཀྱིས་ནི་མི་ཤེས་པའི། །རབ་

རིབ་རྒྱལ་བ་རྣམས་ཀྱིས་བསལ། །ཨོཾ་བཛྲ་ནཻ་ཏྲ་ཨ་པ་ཧ་ར་པ་ཏྲ་ལཾ་ཧྲཱིཿཔྲྃ། ཞེས་བརྗོད། མེ་ལོང་ལེན་པའི་ཚུལ་བྱ་ཞིང་། ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་
ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པ། །དེ་ལྟར་ཆོས་རྣམས་ཤེས་གྱིས་ལ། །
སེམས་ཅན་དོན་ནི་མཉམ་མེད་བྱོས། །འོན་ཀྱང་རྣལ་འབྱོར་མ་སྲས་སྐྱེ། །ཞེས་བརྗོད། །ཆོས་བཤད་པའི་རྗེས་སུ་གནང་བ་ནི། རྐང་པའི་འོག་ཏུ་འཁོར་ལོ། ལག་པ་གཡས་སུ་དུང་། གཡོན་དུ་དྲིལ་བུ།
ལག་ངར་གྱི་སྟེང་དུ་པུ་སྟི་རྣམས་བྱིན་པར་བསམས་ལ། སེམས་ཅན་ཀུན་ལ་ཕན་པའི་ཕྱིར། །འཇིག་རྟེན་དུ་ནི་ཐམས་ཅད་དུ། །བྱ་བ་སྤྱོད་པ་གསང་བ་ཡི། །ཆོས་ཀྱི་འཁོར་ལོ་བསྐོར་
བར་གྱིས། །ཁྱོད་ཀྱིས་ཐེ་ཚོམ་དོགས་མེད་པར། །ཡིད་གཉིས་མེད་པའི་སེམས་ཀྱིས་སུ། །ཆོས་ཀྱི་དུང་ནི་བླ་མེད་པ། །དྲི་མེད་ཀུན་ཏུ་གང་བར་གྱིས། །ཞེས་བརྗོད།
ཕྲིན་ལས་སྒྲུབ་པའི་རྗེས་སུ་གནང་བ་ནི། ཞི་དང་རྒྱས་དང་དབང་དང་དགུག །སྡང་བར་བྱེད་དང་གནོད་སོགས་དང་། །བསད་དང་བསྐྲད་པ་ཐམས་ཅད་དེ། །ལས་དེ་རྣམས་ནི་

༄༅། །བསྒྲུབ་པར་གྱིས། །རལ་གྲི་མིག་སྨན་ས་འོག་དང་། །འཆིལ་ལྷམ་དེ་བཞིན་རིལ་བུ་སྟེ། །རྣལ་འབྱོར་མ་ཡི་དངོས་གྲུབ་ནི། །དེ་ནི་ཅི་དགར་སྒྲུབ་པར་
གྱིས༑ །ཞེས་བརྗོད། དེ་ནས་དམ་ཚིག་ལ་གཉིས་ལས། དང་པོ་དམ་ཚིག་དང་སྡོམ་པ་སྦྱིན་པ་ནི། ནངས་པར་སྔར་ལངས་སེམས་དག་ཉིད། །མ་ལུས་ལས་ནི་བྱས་ནས་ཀྱང་། །སྲུང་དང་
བཟའ་ལ་སོགས་པ་ཡི། །སྡོམ་པའི་བདག་ཉིད་ཅན་བསྲུང་ངོ༌། །ལུས་དང་སྲོག་ལ་ལྟོས་མེད་པར། །དམ་ཚིག་དང་ནི་སྡོམ་པ་བསྲུང་། །ཉིན་དང་མཚན་མོ་ལན་
གསུམ་དུ། །ཉིན་རེ་ཞིང་ནི་བཟླ་བར་བྱ། །གང་ཚེ་ཉམས་གྱུར་རྣལ་འབྱོར་པ། །ཁ་ན་མ་ཐོ་སྦོམ་པོར་འགྱུར། །དགུན་ཟླ་འབྲིང་པོ་ནས་བརྩམས་ཏེ། །ཟླ་བ་རེ་རེ་
བསྲུང་བ་ནི། །གཉིས་མེད་གཉིས་མེད་ལ་གནས་པས། །ཚེས་བཅུ་ལ་ནི་དེ་རབ་མཆོད། །ཆང་དང་ཤ་སོགས་གང་ཅི་ཡང་རུང་། །དཔའ་བོ་རྣལ་འབྱོར་མ་ཡི་ཚོགས། །
ཐམས་ཅད་གཉིས་མེད་པང་ན་གནས། །ཧེ་རུ་ཀ་དཔལ་རབ་ཏུ་མཆོད། །ཐེག་པ་དམན་ལ་འདོད་མི་བྱ། །སེམས་ཅན་ལ་ཡང་རྒྱབ་མི་ཕྱོགས། །འཁོར་བ་དག་ཀྱང་

ཡོང་མི་སྤང་། །མྱ་ངན་འདས་ལ་དགར་མི་འགྲོ། །དཔའ་བོ་རྣལ་འབྱོར་མ་ཀུན་ལ། །ཁྱོད་ཀྱིས་བརྙས་པར་མི་བྱ་སྟེ། །ཕྱག་རྒྱ་བཞོན་པ་མཚོན་ཆ་དང་། །མཚན་
མ་འགོམ་པར་མི་བྱའོ། །དམ་ཚིག་རབ་བསྲུངས་བསོད་ནམས་ཀྱི། །ཚེ་འདི་ཉིད་ལ་འགྲུབ་པར་འགྱུར། །བུད་མེད་ཐམས་ཅད་མཐོང་བ་ན། །གཡོན་ནས་ལན་
གསུམ་བསྐོར་བྱ་ཞིང་། །སྤྱི་བོས་ཕྱག་ནི་བྱས་ནས་ཀྱང་། །ལན་གསུམ་བར་དུ་གསོལ་བ་གདབ། །བདག་ནི་མ་ཁྱོད་བུ་ཡིན་ཏེ། །ཇི་སྲིད་བྱང་ཆུབ་འབྱུང་བར་དུ། །
བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་འོ་མས་སྐྱོང་། །གཉིས་མེད་ཡེ་ཤེས་སྤྱོད་ལྡན་པའི། །བསླབ་པ་བླངས་པ་སྔོན་འགྲོ་བས། །སྒྲ་སོགས་སྟོང་པ་སྔོན་
འགྲོ་བའི། །ཚངས་པར་སྤྱོད་པ་ཤིན་ཏུ་བསྲུང་། །དམ་ཚིག་དེ་ལ་རྟག་གནས་ཏེ། །དེ་སྔོན་འགྲོ་བ་སྦས་པའི་ཡིད། །སྤྱོད་དང་གྲོལ་བའི་གནས་འདོད་པས། །ཡིད་
ལ་འདོད་པ་ཀུན་འགྲུབ་འགྱུར། །ཞེས་བརྗོད། དེ་ནས་གཉིས་པ་བསྲུང་བའི་དམ་ཚིག་བཀས་གནང་བ་ལའང་གཉིས་ཀྱི་དང་པོ་སྤྱོད་པ་དང་ཐུན་མོང་གི་རྗེས་གནང་ནི། གཉིས་མེད་ཡེ་ཤེས་སེམས་ལྡན་པས། །

༄༅། །མི་བྱ་བ་ནི་ཅི་ཡང་མེད། །ཚངས་པར་སྤྱོད་པ་རྟག་མནོས་ལ། །འདོད་པ་ལྔ་ལ་སྤྱད་པར་གྱིས། །གཉིས་མེད་ལ་གནས་ཟས་ལ་ནི། །རྡོ་རྗེ་སེམས་
དཔའ་ལ་སོགས་བརྡས། །གཉིས་མེད་པ་དང་ཐོགས་མེད་པ། །དམ་ཚིག་སྤྱད་པ་སྤྱོད་པ་ཡིན། །སྣ་ཚོགས་དབང་ཕྱུག་ལེགས་སྤྱད་ཅིང་། །ཚངས་སྤྱོད་བསམ་གཏན་
དེ་བཞིན་ནོ། །ཁྲོ་བ་མེད་པར་རྒྱུན་སྤྱད་པས། །སྒྲུབ་པ་པོས་ནི་ཡོངས་སུ་བསྲུང་། །རྟག་ཏུ་སྒྲུབ་ལ་གནས་ནས་ནི། །ཡུལ་ཀུན་ལ་ནི་རྣལ་འབྱོར་མའི། །གཉིས་
མེད་གྲུབ་པའི་རྣལ་འབྱོར་མ། །མི་བརྟན་སྲོག་ནི་ཇི་སྲིད་པར། །བུ་ཁྱོད་ཀྱིས་ནི་བསྒྲུབ་པར་གྱིས། །འདོད་པའི་ལོངས་སྤྱོད་ཐམས་ཅད་ལ། །ཅི་དགའ་བར་ནི་
ལོངས་སྤྱོད་ཅིག །ཧེ་རུ་ཀ་དཔལ་རྣལ་འབྱོར་ཆེ། །བསམས་ནས་ཐམས་ཅད་རབ་ཏུ་བརྟག །བདག་ཉིད་སངས་རྒྱས་ཐམས་ཅད་དང་། །རྣལ་འབྱོར་མ་ནི་ཀུན་གྱི་
དངོས༑ །དེ་བས་འབད་པ་ཐམས་ཅད་ཀྱིས། །ཧེ་རུ་ཀ་དཔལ་བདག་མཆོད་དོ། །ཞེས་བརྗོད། གཉིས་པ་སྲུང་བའི་དམ་ཚིག་དངོས་ནི། འདོད་ཆགས་བྲལ་བ་ལྟ་བུ་ཡི། །ཁམས་

གསུམ་ན་ནི་སྡིག་མེད་དེ། །དེ་བས་འདོད་ལ་ཆགས་བྲལ་བ། །ཁྱོད་ཀྱིས་ནམ་ཡང་མི་བྱའོ། །ཞེས་དང་། འདོད་ཅིང་ཆགས་པར་བྱ་བའི་ཡུལ་ནི་རྣམ་པ་བཞི་སྟེ། དད་
པ་ཆེན་པོས་ལྷ་དང་བླ་མ་ལ་ཆགས་པ་དང་། ཤེས་རབ་ཆེན་པོས་ཆོས་ཀྱི་དེ་བཞིན་ཉིད་ལ་ཆགས་པ་དང་། སྙིང་རྗེ་ཆེན་པོས་སེམས་ཅན་གྱི་དོན་ལ་ཆགས་པ་དང༌།
བདེ་བ་ཆེན་པོས་ཐིག་ལེ་ལ་ཆགས་པ་སྟེ། དེ་དག་དང་བྲལ་བ་ལས་སྡིག་ཆེ་བ་ཁམས་གསུམ་ན་མེད་དེ། ཁྱོད་ཀྱིས་དེ་དག་དང་བྲལ་བར་མི་བྱའོ། །ཞེས་བརྗོད། ལུང་སྟོན་པ་
དང་གཟེངས་བསྟོད་པ་གཉིས་གཅིག་ཏུ་བྱ་བ་ནི། བླ་མ་ཤཱཀྱ་ཐུབ་པའི་རྣམ་པར་འཕོས་ནས། གཡོན་པས་ཆོས་གོས་ཀྱི་གྲྭ་རི་དྭགས་ཀྱི་རྣ་བ་ལྟ་བུ་དང་། གཡས་པས་རྡོར་དྲིལ་འཛིན་པའི་སྐྱབས་སྦྱིན་གྱི་ཕྱག་རྒྱས་རང་གི་གསང་མཚན་ནས་ལུང་སྟོན་
པར་བསམས་ལ། དངོས་སུ་རང་གིས་དེ་ལྟར་བྱས་ཏེ། ཧེ་རུ་ཀ་དཔལ་ལུང་བསྟན་བཞིན། །མགྲིན་གཅིག་ཏུ་ནི་ཐམས་ཅད་ཀྱིས། །འདི་ལྟར་ང་ཡིས་ལུང་བསྟན་ཏེ། །ཧེ་རུ་ཀ་དཔལ་
དེ་བཞིན་གཤེགས། །དངོས་པོ་མཆོག་ཏུ་གྲུབ་པའི་ཕྱིར། །སྲིད་པའི་ངན་འགྲོ་རྣམས་ལས་བཏོན། །སྐབས་འདིར་ཀྱེ་དཔལ་ཞེས་རང་རང་གི་གསང་མཚན་བརྗོད་པའི་མཐར། ཧེ་བཛྲ་ཨོཾ་

༄༅།། གུ་རུ་ཤྲྰི་ཧེ་རུ་ཀ་ན་མ་སརྦ་ཏ་ཐྰ་ག་ཏ་སིདྡྷི་ས་མ་ཡ་སྟྭཾ་བྷནྡྷ་ཝ་སཿ གང་ལ་ཚིགས་སུ་བཅད་པ་འདིས་དོན་གྲུབ་པའི་ཕྱག་རྒྱར་གནས་པ་ལ་མཆོག་ཏུ་གྲུབ་པའི་ཚོགས་མགྲིན་གཅིག་ཏུ། རྒྱལ་བ་
རྣམས་ཀྱིས་ལུང་སྟོན་པར་མཛད་དོ། །ཞེས་མ་འོངས་པ་ལུང་སྟོན་པ་ལ་ད་ལྟ་དགའ་བ་བསྐྱེད་པ་ནི་གཟེངས་བསྟོད་པའོ། །དབུགས་དབྱུང་བ་ནི། ཁམས་གསུམ་གྱི་ནི་རྒྱལ་སྲིད་ཆེ། །རྒྱལ་བའི་བདག་
པོར་གནས་པ་དང་། །དེ་ནི་བདུད་ལས་རྣམ་རྒྱལ་ཞིང་། །གྲོང་ཁྱེར་མཆོག་ཏུ་ཞུགས་པ་ཡིན། །དེར་ནི་སངས་རྒྱས་ཉིད་ཐོབ་པར། །ཁྱེད་རྣམས་ཐེ་ཚོམ་མེད་པ་ཡིན། །
དབང་འདི་བསྐུར་བ་ཙམ་གྱིས་ནི། །སློབ་མ་ཡོན་ཏན་བདག་པོར་འགྱུར། །སློབ་དཔོན་ཉིད་ཀྱི་བདེ་བ་ཡིས། །བརྟན་གཡོ་ཀུན་གྱི་དམ་ཚིག་ཡིན། །ཞེས་བརྗོད་ལ། དེ་
ལྟར་ན་ཕྱི་རྡུལ་ཚོན་ནམ་རས་བྲིས་ཀྱི་དཀྱིལ་འཁོར་དུ་ཞུགས་ཏེ་མཐོང་། བུམ་པའི་དབང་ཐོབ་པས་ལུས་ཀྱི་དྲི་མ་དག་དམ་ཚིག་རྩ་བ་དང་ཡན་ལག་གི་དམ་ཚིག་ཉི་ཤུ་རྩ་
གཉིས་ལ་དབང་། དཔེ་ཞིང་ས་ཤིན་ཏུ་སྦྱངས་པ་དང་འདྲ། ལམ་བསྐྱེད་པའི་རིམ་པ་སྒོམ་པ་ལ་དབང་། འབྲས་བུ་སྤྲུལ་པའི་སྐུ་འགྲུབ་པའི་སྐལ་བ་ཅན་དུ་བྱས་སོ། །

དེ་ནས་གསང་དབང་ལ། མཎྜལ་ཕུལ་ལ། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། །མི་ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་སྦྱོར་ལས་ཡང་དག་འབྱུང་། ། །
བདག་ཉིད་ཆེན་པོ་ཁྱོད་ཇི་བཞིན། །མངའ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་མེད་བདག་ལ་སྐྱོབས། །ཞེས་ལན་
གསུམ་གྱིས་གསོལ་བ་བཏབ། བྱང་ཆུབ་སེམས་ཀྱི་དཀྱིལ་འཁོར་མ་མཐོང་བའི་བརྡར། ཨོཾ་ཨཱཧཱུྃ་གིས་གདོང་བཅིངས། བླ་མ་འཁོར་ལོ་བདེ་མཆོག་ཡབ་ཡུམ་དུ་གསལ་བའི། ཡུམ་གྱི་མཁའ་མི་དམིགས་
ཏེ་སྟོང་པའི་ངང་ལས་ཨཱཋལས་པདྨ་དམར་པོ་འདབ་མ་གསུམ་པ་ཟེའུ་འབྲུ་ལ་ཨཱཿས་མཚན་ཞིང་། བུ་གར་དྷྱཾ་གྱིས་མཚན་པ། ཡབ་ཀྱི་གསང་བའི་གནས་མི་དམིགས་ཏེ་སྟོང་
པའི་ངང་ལས་ཧཱུྃ་ལས་རྡོ་རྗེ་དམར་པོ་རྩེ་ལྔ་པ་ཧཱུཾ་གིས་མཚན་ཞིང་། བུ་གར་བྷྱཾགྱིས་མཚན་པ། ཡུམ་གྱི་དཔྲལ་བར་ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ། མ་ཧཱ་ཀ་ཝཱ་ཨགྣི་སཾ་
ནི་བྷ་ཡ། ཛ་ཊཱ་མ་ཀུ་ཊོཏྟ་ཊ་ཡ། དཾཥྚྰ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛཱ་བྷཱ་སུ་རཱ་ཡ། པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊཾ་ག་དྷ་རི་ཎེ། བྱུ་གྷྰ་ཛི་ན་ཨམྦ་རཱ་དྷ་རཱ་།

༄༅། །ཡ༑ མ་ཧཱདྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽ་ཧྲཽ། ཧྲཿ་ཧྲཿ། ཕེཾ་
ཕོ༑ ཕཊ་ཕཊ། ད་ཧ་ད་ཧ། པ་ཙ་པ་ཙ། བྷ་གྷ་བྷ་ཀྵ། བ་ས་རུ་དྷི་ར་ཨནྟྲ་མཱ་ལ་ཨ་བ་ལཾ་བི་ནེ། གྲིཧྣ་གྲིཧྣ་སཔྟ་པཱ་ཏཱ་ལ་ག་ཏ་བྷུ་ཛཾ་གཱ་སརླམྺྰ། ཏརྫ་ཡ་ཏརྫ་
ཡ༑ ཨཱ་ཀཌྷྱ་ཨཱ་ཀ། ཧྲིཾ་ཧྲིཾ ། ཛྞཽཾ་ཛྞཽཾ ། ཀྵྨྰྃ་ཀྵྨྰྃ ། ཧཱྃ་ཧཱྃ། ཧཱིཾ་ཧཱིུཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུྃ་ཧཱུྃ་ཕཊ་ཕཊ་
སྭཱ་ཧཱ། ཅེས་ཡབ་ཀྱི་རྩ་སྔགས་བརྗོད། ཡབ་ཀྱི་དཔྲལ་བར་ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ། ཨཱརྱ་ཨ་པ་རཱ་ཛི་ཏེ། ཏྲི་ལོ་ཀྱ་མཱ་ཏེ་མ་ཧཱ་བི་དྱེ་ཤྭ་རི། སརྦ་བྷྰུ་ཏ་བྷ་ཡཱ་བ་ཧེ་
མ་ཧཱ་བཛྲེ། བཛྲ་ཨཱ་ས་ནེ། ཨ་ཛི་ཏེ། ཨ་པ་རཱ་ཛི་ཏེ། བ་ཤྱཾ་ཀ་རི་ནེ་ཏྲ་བྷྲ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་ལི་ནི། ཏྲཱ་ས་ནི། མཱ་ར་ཎི། པྲ་བྷེ་ད་
ནི༑ ཨ་པ་ར་ཛི་ཏེ། བི་ཛ་ཡེ་ཛམྦྷ་ནི་སྟམྦྷ་ནི། མོ་ཧ་ནི། བཛྲ་ཝཱ་རཱ་ཧཱི། མ་ཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ །ཏདྱ་ཐཱ། པྲོ་ཏཾ་གེ་པྲོ་ཏཾ་གེ། ཧ་ན་ཧ་ན། པཱ་ཎཱ་

ན་ཀི་ཀི་ནི་ཁིཾ་ཁི་ཎི། དྷུ་ན་དྷ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ་བཛྲ་ཁ་ཊཾ་ག་ཀ་པཱ་ལ་དྷ་རི་ཎི། མ་ཧཱ་པི་སི་ཏ་མཾ་ས་ཨ་ཤ་ནི། མཱ་ནུ་ཥ་ཨན་པྲ་པྲྀ་ཏེ། སཱནྟི་དྷྱཾ་ན་ར་སི་
ར་མཱ་ལཱ་གྲནྠི་ཏ་དྷྰ་རི་ཎི། སུམྦྷ་ནི་སུམྦྷེ། ཧ་ན་ཧ་ན། པྲ་ཎཱཾ་སརྦ་པ་ཤུ་པཱ་ནཾ། མ་ཧཱ་མཱནྶ་ཙྪེ་ད་ནི། ཀྲོ་དྷ་མུནྟེ། དཾ་ཥྚྰ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་
སྱ་ཨ་གྲ་མ་ཧི་ཥི། ས་ཧ་སྲ་ཤི་རེ། ས་ཧ་སྲ་བ་ཧ་བེ། ཤ་ཏ་ས་ཧ་སྲ་ཨ་ན་ནེ། ཛྭ་ལི་ཏ་ཏེ་ཛ་སེ། ཛཱ་ལ་མུ་ཁི་པིཾ་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ཨཱ་ས་ནི།
མི་ལི་ཏེ། ཧེ་ཧེ། ཧ་ཧ་ཧཱུཾ་ཧཱུཾ། ཁ་ཁ། དྷུ་དྷུ། དྷུ་རུ་དྷ་རུ། མུ་རུ་མུ་རུ། མུཉྩ་མུཉྩ་ཨ་དྭེ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲེཾ་དྷཾ་དྲཻཾ་དྷཾ། གྲཾ་གྲཾ། ཧེ་ཧེ།
ཧཱ་ཧཱ། བྷི་མེ། ཧ་ས་ཧ་ས། བི་རེ། ཧཱ་ཧཱ། ཧོ་ཧོ། ཧཱུཾ་ཧཱུཾ། ཏྲེ་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊི་ཏ་ཐཱ་ག་ཏ་པ་རི་ཝཱ་རེ་ཧཱུྃ་ཧཱུྃ་ཕཊ། སིཾ་ཧ་རུ་པེ། ཁ་
ག་ཛ་རཱུ་པེ་ག ཏྲེ་ལོ་ཀྱ་ཨུ་ད་རེ། ས་མུ་དྲ་མེ་ཁ་ལེ། གྲ་ས་གྲ་ས་ཧཱུཾ་ཧཱུཾ་ཕཊ། ཝཱི་ར་ཨ་དྭེ་ཏི་ཧཱུྃ་ཧཱུྃ། ཧཱཿཧཱ༔ མ་ཧཱ་པ་ཤུ་མོ་ཧ་ནི། མ་ཧཱ་ཡོ་གེ་ཤྭ་རི་ཏྭཾ། ཌཱ་ཀི་

༄༅། །ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ པྲ་ཏྱ་ཡ་ཀཱ་རི་ཎི་ཧུ་ཧཱུྃ་ཕཊ། བྷུ་ཏ་ཏྲ་ས་ནི། མ་ཧཱ་བཱི་རེ། པ་ར་མ་སིདྡྷེ། ཡོ་གེ་ཤྭ་རི་ཕཊ། ཧཱུྃ་ཧཱུྃ་ཕཊ། ཧཱུྃ་ཧཱུྃ་ཧཱུྃ་
ཕཊ་སྭཱ་ཧཱ། ཞེས་ཡུམ་གྱི་རྩ་སྔགས་བརྗོད། ཡུམ་གྱི་མགྲིན་པར་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུྃ་ཧཱུྃ་ཕཊ། ཌཱ་ཀི་ནི་ཛཱ་ལ་སཾ་བ་རཾ་སྭཱ་ཧཱ། ཡབ་ཀྱི་མགྲིན་པར་ཨོཾ་བཛྲ་བེ་རོ་ཙ་ནཱི་ཡེ་ཧུྃ་ཧཱུྃ་
ཕཊ་སྭཱ་ཧཱ། ཡུམ་གྱི་སྙིང་གར་ཨོཾ་ཧྲྰིཿཧ་ཧ་ཧུྃ་ཧཱུྃ་ཕཊ། ཡབ་ཀྱི་སྙིང་གར་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧུྃ་ཧཱུྃ་ཕཊ། ཅེས་བརྗོད་དེ། སྔགས་རྣམས་ཟླ་བའི་སྟེང་དུ་
སྦྲུལ་འཁྱིལ་པ་ལྟར་གཡོན་སྐོར་དུ་འཁོད་པར་བསམ། ཡབ་ཡུམ་གཉིས་ཆར་གྱི་དཔྲལ་བར་ཨོཾ་དཀར་པོ། མགྲིན་པར་ཨཱདམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སྭཱ་
སེར་པོ། བརླ་གཉིས་ལ་ཧྭ་ལྗང་གུ་བཀོད། བླ་མ་ཧེ་རུ་ཀ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས། ཕྱོགས་བཅུའི་དེ་བཞིན་གཤེགས་པ་རྣམས་སྤྱན་དྲངས་ཏེ་
ཡབ་ཀྱི་ཞལ་དུ་ཞུགས། རྗེས་ཆགས་ཀྱི་མེས་འོད་དུ་ཞུ། སྐུའི་དབྱིབས་བརྒྱུད་དེ་རྡོ་རྗེའི་ལམ་ནས་ཡུམ་གྱི་མཁར་བབས་པའི་ཐིག་ལེ་མུ་ཏིག་གི་རྡོག་མ་ལྟར་དཀར་བ་དེ།

རང་ཉིད་འོད་དཔག་མེད་དུ་གསལ་བའི་ལྕེ་ཐོག་ཏུ་བཞག་པར་བསམས་ལ། ཇི་ལྟར་འདས་པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐུར་ལྟར། །བདག་གི་
གསང་བའི་དབང་གིས་ནི། །སེམས་ཀྱི་རྒྱུན་གྱིས་དབང་བསྐུར་རོ། །འདི་ནི་བྱང་ཆུབ་གྲུབ་རྣལ་འབྱོར། །ཁམས་ལྔ་བཅུད་ཀྱི་བདག་ཉིད་ཅན། །ཧེ་རུ་ཀ་དཔལ་རྣལ་
འབྱོར་པས། །ཡང་དག་བདེ་བ་མྱང་བར་གྱིས། །ཞེས་བརྗོད་ཅིང་བདུད་རྩི་མྱངས་པས། ཡུལ་སྣ་ཚོགས་ལ་དམིགས་པའི་རྟོག་པ་རགས་རིམ་འགགས། གསལ་སྟོང་བདེ་བས་བརྒྱན་པའི་ཏིང་ངེ་འཛིན་རྒྱུད་ལ་སྐྱེས་པར་
བསམས་ལ། ཨོཾ་ཨཱཧྰུྃ་ཞེས་པས་གདོང་གཡོགས་དཀྲོལ་ལ། དེ་ལྟར་ན་ཁྱོད་ཀྱིས་བྱང་ཆུབ་སེམས་ཀྱི་དཀྱིལ་འཁོར་དུ་ཞུགས་ཏེ་མཐོང་། གསང་བའི་དབང་ཐོབ་པས་ངག་གི་དྲི་མ་དག །
དཔེ་ཞིང་ས་ཤིན་ཏུ་སྦྱངས་པ་ལ་ས་བོན་སྐྱོན་མེད་བཏབ་པ་དང་འདྲ། བཟླས་པ་དང་རླུང་སྒོམ་པ་ལ་དབང་། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་སྐལ་བ་ཅན་
དུ་བྱས་སོ། །ཞེས་བརྗོད། ཤེས་རབ་ཡེ་ཤེས་ལ་མཎྜལ་ཕུལ། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། །མི་ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་སྦྱོར་ལས་

༄༅། །ཡང་དག་བྱུང་། །ཇི་ལྟར་ཁྱོད་ནི་བདག་ཉིད་ཆེ། །མངའ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་
མེད་བདག་ལ་སྐྱོབས། །ཞེས་པའི་བར་གྱིས་གསོལ་བ་བཏབ། ཨོཾ་ཨྰཿཧཱུྃ་གིས་གདོང་གཡོགས་བཅིངས། དེ་ནས་བླ་མའི་ཐུགས་ཀ་ནས་རིག་མ་མཚན་ཉིད་དང་ལྡན་པ་ཞིག་སྤྲུལ་ཏེ། རང་གི་ལག་པ་གཡས་པར་ཕྱག་རྒྱའི་ལག་པ་
གཡོན་པ་གཏད་ལ། བླ་མ་ཉིད་ཀྱི་ཕྱག་བདག་གི་མགོ་བོར་བཞག་སྟེ། ཚིགས་སུ་བཅད་པ་འདི་དག་བརྗོད་པར་བསམས་ལ། དགའ་སྟེར་གནས་སྟེར་ལྷ་མོ་ནི། །སྣ་ཚོགས་གཟུགས་ཅན་ཡིད་འོང་མ། །
ཟུང་ཤིག་ཟུང་ཤིག་སེམས་དཔའ་ཆེ། །ཟུང་ལ་མཆོད་པ་དག་ཏུ་གྱིས། །འདི་ནི་བྱང་ཆུབ་འགྲུབ་རྣལ་འབྱོར། །ཁམས་ལྔ་བཅུད་ཀྱི་བདག་ཉིད་ཅན། །ཧེ་རུ་ཀ་དཔལ་
བདག་སྦྱོར་བས། །ཡང་དག་བདེ་བ་མྱང་བར་གྱིས། །དེང་ནས་བརྩམས་ཏེ་བུ་ཁྱོད་ཀྱིས། །བརྟུལ་ཞུགས་བཟང་པོས་འགྲོ་དོན་གྱིས། །བྲམ་ཟེ་རྒྱལ་རིགས་རྗེའུ་
རིགས་དང་། །དམངས་རིགས་ཐ་མ་དག་སྤྱོད་ཅིང་། །པདྨའི་བྷ་གར་ཙུནྡྲ་དང་། །བདུད་རྩི་རྣམས་ནི་བསྒྲུབ་པར་གྱིས། །ཞེས་གནང་བ་བྱིན་པས། ཕྱག་རྒྱ་དེས་གོས་དང་བྲལ་བར་

བྱས། རང་གི་དྲི་ཞིམ་པའི་པདྨ་ཁ་ཕྱེ་ནས་བདག་ལ་སྟོན་བཞིན་དུ་འདི་སྐད་སྨྲ་བར་བསམས་ལ། བྲམ་ཟེ་རྒྱལ་རིགས་རྗེའུ་རིགས་དང་། །དམངས་རིགས་མཐར་སྐྱེས་བུད་མེད་ཀུན། །གུས་དང་།
བཅས་པས་མཆོད་པ་དང་། །གཉིས་མེད་ཚུལ་གྱིས་ཙུམྦ་ན། །དཔའ་བོ་ཁྱོད་ནི་སྤྲོ་གྱུར་ཏམ། །སྨྲོས་ཤིག་དཔའ་བོ་བདེ་བ་ཆེ། །བཤང་གཅི་དག་ནི་ཟ་བ་དང་། །
ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པ་བུ་སྤྲོའམ། །ཞེས་དྲི་བ་བྱས་པར་བསམས་ལ། བདག་གིས་ཀྱང༌། ཅི་གསུང་དམ་ཚིག་བསྟེན་པར་ནི། །ལྷ་མོ་བདག་གིས་བྱེད་པར་
ནུས༑ །ཞེས་པས་ལན་བཏབ་ལ། རང་དང་ཕྱག་རྒྱ་འཁོར་ལོ་བདེ་མཆོག་ཡབ་ཡུམ་ཏུ་གསལ་བའི་ཡུམ་གྱི་མཁའ་མི་དམིགས་ཏེ། སྟོང་པའི་ངང་ལས་ཨཱལས་པདྨ་དམར་པོ་
འདབ་མ་གསུམ་པ་ཟེའུ་འབྲུ་ལ་ཨས་མཚན་ཞིང་། བུ་གར་དྷྱཾ་གྱིས་མཚན་པ། ཡབ་ཀྱི་གསང་བའི་གནས་མི་དམིགས་ཏེ་སྟོང་པའི་ངང་ལས་ཧཱུྃ་ལས་རྡོ་རྗེ་དམར་པོ་རྩེ་ལྔ་
པ་ཧཱུྃ་གིས་མཚན་ཞིང་། བུ་གར་ཧཱུྃ་གྱིས་མཚན་པ། ཡུམ་གྱི་དཔྲལ་བར་ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ། མ་ཧཱ་ཀ་ཝཱ་ཨགྣི་སཾ་ནི་བྷཱ་ཡ། ཛ་ཊཱ་མ་ཀུ་ཊོཏྐ་ཊཱ་ཡ། དཾཥྚྰ་།

༄༅། །ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛཱ་བྷཱ་སུ་རཱ་ཡ། པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊཾ་ག་དྷ་རི་ཎེ། བྱ་གྷྰ་ཛི་ན་ཨམྦ་རཱ་དྷ་རཱ་ཡ། མ་ཧཱ་དྷམྦྲ་ཨནྡྷ་ཀཱ་ར་།
ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿཧྲཿ། ཕོ་ཕོ། ཕཊ་ཕཊ། ད་ཧ་ད་ཧཾ། པ་ཙ་པ་
ཙ༑ བྷ་ཀྵ་བྷ་ཀྵ། བ་ས་རུ་དྷི་ར་ཨན་མཱ་ལ་ཨ་བ་ལཾ་བི་ནེ། གྲིཧྣ་གྲིཧྣ་སཔྟ་པཱ་ཏཱ་ལ་ག་ཏ་བྷུ་ཛྰཾ་གཱ་སརླ་མྨཱ། ཏ་རྫ་ཡ་ཏ་རྫ་ཡ། ཨཱ་ཀཌྷྱ་ཨཱ་ཀཌྷྱ། ཧྲིཾ་ཧྲིཾ། ཛྞཽཾ་
ཛྞཽཾ་༑ཀྨཱྃ་ཀྨཱྃ། ཧཱྃ་ཧཱྃ། ཧཱིཾ་ཧཱིཾ། ཧཱིཾ་ཧཱིཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུཾ་ཧཱུྃ་ཕཊ་ཕཊ་སྭཱ་ཧཱ། ཞེས་བ་ཀྱི་རྩ་སྔགས་བརྗོད། ཡབ་ཀྱི་
དཔྲལ་བར་ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ། ཨཱརྱ་ཨ་པ་རཱ་ཛི་ཏེ། ཏྲེ་ལོ་ཀྱ་མཱ་ཏེ་མ་ཧཱ་བི་དྱེ་ཤྭ་རི། སརྦ་བྷྰུ་ཏ་བྷ་ཡཱ་བ་ཧེ་མ་ཧཱ་བཛེ། བཛྲ་ཨཱ་ས་ནེ། ཨ་ཛི་ཏེ། །
ཨ་པ་རཱ་ཛི་ཏེ། བ་ཤྱཾ་ཀ་རི་ནེ་ཏྲ་བྷྲ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་ལི་ནི། ཏྲཱ་ས་ནི། མཱ་ར་ཎི། པྲ་བྷེ་ད་ནི། ཨ་པ་ར་ཛི་ཏེ། བི་ཛ་ཡེ་ཛམྦྷ་ནི་།

སྟམྦྷ་ནི། མོ་ཧ་ནི། བཛྲ་ཝཱ་རཱ་ཧཱི། མ་ཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ །ཏདྱ་ཐཱ། པྲོ་ཏཾ་གེ་པྲོ་ཏཾ་གེ། ཧ་ན་ཧ་ན། པྲ་ཎཱ་ན་ཀི་ཀི་ནི་ཁི་ཁི་ཎི། དྷུ་ན་དྷུ་ན་བཛྲ་ཧ་
སྟེ༑ ཤོ་ཥ་ཡ་ཤོ་ཥ་ཡ་བཛྲ་ཁ་ཊྰཾ་ག་ཀ་པཱ་ལ་དྷཱ་རི་ཎི། མ་ཧཱ་པི་སི་ཏ་མྰཾ་ས་ཨ་ཤ་ནི། མཱ་ནུ་ཥ་ཨནྟྲ་པྲྰ་པྲྀ་ཏེ། སཱནྣི་དྷྱཾ་ན་ར་སི་ར་མཱ་ལཱ་གྲནྡྲི་ཏ་དྷཱ་རི་ཎི། སུམྦྷ་ནི་སུམྦྷེ།
ཧ་ན་ཧ་ན། པྲ་ཏཱཾ་སརྦ་པ་ཤུ་པཱ་ནཱཾ། མ་ཧཱ་མཱ་ནྶ་ཙྪེ་ད་ནི། ཀྲོ་དྷ་མུནྟེ། དཾ་ཥྚྰ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་སྱ་ཨ་གྲ་མ་ཧི་ཥི། ས་ཧ་སྲ་ཤི་རེ། ས་ཧ་སྲ་
པ་བ་ཧ་བེ། ཤ་ཏ་ས་ཧ་སྲ་ཨ་ན་ནེ། ཛཱ་ལི་ཏ་ཏེ་ཛ་སེ། ཛཱ་ལ་མུ་ཁི་པིཾ་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ཨཱ་ས་ནི། མི་ལི་ཏེ། ཧེ་ཧེ། ཧ་ཧ་ཧཱུཾ་ཧཱུཾ། ཁ་ཁ།
དྷུ་དྷུ། དྷུ་རུ་དྷུ་རུ། མུ་རུ་མུ་རུ། མུཉྩམུཉྩ་ཨ་དྭེེ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲོ་དྷཾ་དྲོ་དྷཾ། གྲོ་གྲོ། ཧེ་ཧེ། ཧཱ་ཧཱ། བྷི་མེ། ཧ་ས་ཧ་ས། བི་རེ།
ཧཱ་ཧཱ། ཧོ་ཧོ། ཧཱུཾ་ཧཱུཾ། ཏྲེ་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊི་ཏ་ཐཱ་ག་ཏ་པ་རི་ཝཱ་རེ་ཧཱུྃ་ཧཱུྃ་ཕཊ། སིཾ་ཧ་རུ་པེ། ཁ་ག་ཛ་རཱུ་པེ་ག ཏྲེ་ལོ་ཀྱ་ཨུ་ད་རེ། ས་མུ་དྲ་

༄༅། །མེ་ཁ་ལེ། གྲ་ས་གྲ་ས་ཧཱུྃ་ཧཱུྃ་ཕཊ། ཝཱི་ར་ཨ་དྭེེ་ཏི་ཧཱུྃ་ཧཱུྃ། ཧཱཿཧྰཿ མ་ཧཱ་པི་ཤུ་མོ་ཧ་ནི། མ་ཧཱ་ཡོ་གེ་ཤྭ་རི་ཏྭཾ། ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ
པྲ་ཏྱ་ཡ་ཀཱ་རི་ཎི་ཧུ་ཧཱུྃ་ཕཊ། བྷྰུ་ཏ་ཏྲ་ས་ནི། མ་ཧཱ་བཱི་རེ། པ་ར་མ་སིདྡྷེ། ཡོ་གེ་ཤྭ་རི་ཕཊ། ཧཱུྃ་ཧཱུྃ་ཕཊ། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་ཡུམ་གྱི་རྩ་སྔགས་བརྗོད། ཡུམ་གྱི་
མགྲིན་པར་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྃ་ཕཊ། ཌཱ་ཀི་ནཱི་ཛཱ་ལ་སཾ་བ་རཾ་སྭཱ་ཧཱ། ཡབ་ཀྱི་མགྲིན་པར་ཨོཾ་བཛྲ་བེ་རོ་ཙ་ནཱི་ཡེ་ཧུཾ་ཧཱུྃ་ཕཊ་སྭཱ་ཧཱ། ཡུམ་གྱི་སྙིང་གར་ཨོཾ་ཧཱིཧ་ཧ་ཧཱུྃ་
ཧཱུྃ་ཕཊ། ཡབ་ཀྱི་སྙིང་གར་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝཎྞ་ནཱི་ཡེ་ཧུྃ་ཧཱུྃ་ཕཊ། ཅེས་བརྗོད་དེ། སྔགས་རྣམས་ཟླ་བའི་སྟེང་དུ་སྦྲུལ་འཁྱིལ་པ་ལྟར་གཡོན་སྐོར་དུ་འཁོད་པར་བསམ།
 ཡབ་ཡུམ་གཉིས་ཆར་གྱི་དཔྲལ་བར་ཨོཾ་དཀར་པོ། མགྲིན་པར་ཨཱདམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སྭྰ་སེར་པོ། བརླ་གཉིས་ལ་ཧཱ་ལྗང་གུ། ཐབས་འདི་
ལ་བརྟེན་ནས་བདེ་བའི་ཡེ་ཤེས་མངོན་དུ་བྱའོ། །སྙམ་པའི་བསམ་པས། ཐོག་མར་ཕྱག་རྒྱའི་གཟུགས་ལ་ལྟ་བ་ལ་སོགས་པའི་ཆོས་དྲུག་ཉམས་སུ་བླངས་པ་དགའ་བ། ཙུམྦ་དང་འཁྱུད་པ་ལ་སོགས་པས་མཆོག་དགའ།

བོལླ་དང་ཀཀྐོ་ལ་སྦྱར་བས་དགའ་བྲལ། བསྲུབ་ཅིང་བསྲུབ་པའི་སྦྱོར་བ་བྱས་པས་ལྷན་སྐྱེས་མངོན་དུ་བྱས་པར་བསམ། དེ་ལྟར་རྡོ་རྗེ་དང་པདྨ་ཆེར་བསྲུབ་བས་རྩ་གནས་རྣམས་ནས་སོ་སོའི་བྱང་ཆུབ་ཀྱི་སེམས་དཀར་དམར་གཉིས་གཡོས་ཏེ།
ཡབ་ཡུམ་སོ་སོའི་སྤྱི་བོ་ནས་མགྲིན་པར་བྱོན་པས་དགའ་བ། སྙིང་གར་མཆོག་དགའ། ལྟེ་བར་དགའ་བྲལ། ཡབ་ཀྱི་རྡོ་རྗེ་ནོར་བུའི་རྩེ་མོར་བྱང་ཆུབ་ཀྱི་སེམས་དཀར་པོ་དང་། ཡུམ་གྱི་རྩ་མཛེས་པའི་སྤྱི་བོར་བྱང་ཆུབ་ཀྱི་སེམས་དམར་པོ་བབ་སྟེ།
ཞལ་སྦྱར་བས་ལྷན་སྐྱེས་ཀྱི་ཡེ་ཤེས་སྐྱེས་པར་བསམ། སླར་རླུང་འཕོ་བ་མེད་པའི་སྟོབས་ཀྱིས། བྱང་ཆུབ་ཀྱི་སེམས་དཀར་དམར་གཉིས་ཡར་དྲངས་ནས་སོ་སོའི་ལྟེ་བར་སླེབ་པས་དགའ་བ། སྙིང་གར་མཆོག་དགའ། མགྲིན་པར་དགའ་བྲལ།
སྤྱི་བོར་ལྷན་སྐྱེས་རྣམས་སྐྱེས་པར་བསམས་ལ། ཨོཾ་ཨཱཧུཾ་ཞེས་པས་གདོང་གཡོགས་ཕྱེ་སྟེ། དེ་ལྟར་ན་ཕྱག་རྒྱའི་བྷ་གའི་དཀྱིལ་འཁོར་དུ་ཞུགས་ཤིང་མཐོང་། ཤེས་རབ་ཡེ་ཤེས་ཀྱི་དབང་ཐོབ་པས་
སེམས་ཀྱི་དྲི་མ་དག །དཔེ་མྱུ་གུ་སྔོན་པོ་སྨིན་པ་དང་འདྲ། དངོས་དང་ཡེ་ཤེས་ཀྱི་ཕྱག་རྒྱ་བསྟེན་པ་ལ་དབང་། འབྲས་བུ་ཆོས་སྐུ་འགྲུབ་པའི་སྐལ་བ་ཅན་དུ་བྱས་སོ། །
དབང་བཞི་པ་ལ་མཎྜལ་ཕུལ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོའི་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང་། །བདག་ལ་བཀའ་དྲིན་སྐྱབ་ཏུ་།

༄༅། །གསོལ༑ །ཞེས་ལན་གསུམ་གྱིས་གསོལ་བ་བཏབ། ཨོ་ཨཱཧཱུྃ་གིས་གདོང་གཡོགས་བཅིངས་ལ། དེ་ནས། ཡེ་ཤེས་འདི་ནི་ཆེས་ཕྲ་སྟེ། །རྡོ་རྗེ་སྙིང་པོ་མཁའ་དང་མཚུངས། །
རྡུལ་བྲལ་མཐར་སྦྱིན་ཞི་བ་ཉིད། །ཁྱོད་ཀྱི་ཕ་ནི་ཁྱོད་ཡིན་ནོ། །ཞེས་བརྗོད། དེའི་དོན་ནི། ཁྱོད་ཀྱི་ཤེས་རབ་ཡེ་ཤེས་ཀྱི་དུས་སུ་ཕྱག་རྒྱ་དང་མཉམ་པར་སྦྱོར་བས་ལྷན་སྐྱེས་ཀྱི་ཡེ་ཤེས་རྒྱུད་ལ་སྐྱེས་པས། རྣམ་
རྟོག་ཐམས་ཅད་འགག་ཅིང་། སེམས་ཉིད་བདེ་བ་ཆེན་པོའི་ངོ་བོར་ཤར་བ་དེ་ནི། མཚོན་བྱེད་དཔེའི་ཡེ་ཤེས་ཡིན་ལ། དེས་མཚོན་པའི་དོན་གྱི་ཡེ་ཤེས་ཟུང་དུ་འཇུག་པ་དེ་ཉིད་དབང་བཞི་པ་ཚིག་ཙམ་གྱི་སྒོ་ནས་ངོ་སྤྲད་ན། འཁོར་འདས་ཀྱི་ཆོས་
ཐམས་ཅད་ཀྱི་བྱེད་པ་པོ་ནི་རང་གི་སེམས་ཡིན་ལ། སེམས་ཀྱི་མཚན་ཉིད་ཀུན་རྫོབ་ཏུ་གསལ་ཞིང་རིག་པ་ཙམ་དེ་ཉིད་ཕྱག་རྒྱ་དང་། མཉམ་པར་སྦྱར་བའི་མཐུས་བདེ་བ་ཆེན་པོའི་ངོ་བོར་ཤར་བ་ཡིན་ལ། དོན་དམ་པར་རང་བཞིན་མེད་ཅིང་སྤྲོས་
པ་དང་བྲལ་བ་ཡིན་ནོ། །དེ་ཉམས་སུ་ལེན་པ་ལ་ལུས་མཉམ་གཞག་གི་སྤྱོད་ལམ་དང་ལྡན་པས། ངག་རླུང་རྒྱུ་བ་སོར་བཞག །སེམས་དུས་གསུམ་གྱི་རྟོག་པ་ཐམས་ཅད་སྤངས་ཏེ། རང་ལུས་ལྷ་སྐུ་ཞལ་སྦྱོར་གྱི་རྣམ་པ་སྒྱུ་མའི་སྐུ་དང་། སེམས་
ཉིད་བདེ་བ་ཆེན་པོའི་རོས་གང་བ་དང་། དེ་དག་གི་ངོ་བོ་ཅིར་ཡང་མ་གྲུབ་པའི་སྟོང་པ་འོད་གསལ་ནམ་མཁའ་ལྟ་བུའི་ངང་ལ་ཅུང་ཟད་མཉམ་པར་གཞག་གོ །དེ་ནས་ཨོཾ་ཨཱཿཧཱུྃ་གིས་གདོང་གཡོགས་ཕྱེ་ལ། དེ་ལྟར་ན་དོན་དམ་བྱང་

ཆུབ་སེམས་ཀྱི་དཀྱིལ་འཁོར་དུ་ཞུགས་ཏེ་མཐོང་། དབང་བཞི་པ་ཐོབ་པས་ལུས་ངག་ཡིད་གསུམ་མི་ཕྱེད་པ་རྡོ་རྗེ་ལྟ་བུར་བྱས། དཔེ་འབྲས་བུ་ཡོངས་སུ་སྨིན་པ་དང་འདྲ།
འབྲས་བུ་ངོ་བོ་ཉིད་ཀྱི་སྐུ་འགྲུབ་པའི་སྐལ་བ་ཅན་དུ་བྱས་སོ། །ཞེས་རྟོགས་པ་བསྐྱེད་ལ་གནས་སྐབས་དེ་དག་ཏུ་ཐོབ་པའི་དམ་ཚིག་ལ་བསྲུངས་སྡོམ་བགྱིད་སྙམ་པས། གཙོ་བོས་ཇི་ལྟར་བཀའ་སྩལ་པ། །དེ་
དག་ཐམས་ཅད་བདག་གིས་བགྱིད། །དབང་ཡོངས་སུ་རྫོགས་པ་ཐོབ་པའི་གཏང་རག་ཏུ་མཎྜལ་རྒྱས་པ་ཕུལ་ཏེ། ལུས་ལོངས་སྤྱོད་ཐམས་ཅད་ཀྱང་འབུལ། ཆ་ཤས་ནས་ལོངས་སྤྱོད་དུ་གསོལ་སྙམ་པས།
དེང་ནས་བརྩམས་ཏེ་བདག་བྲན་དུ། །ཁྱོད་ལ་བདག་ནི་འབུལ་ལགས་ན། །ཁྱོད་ཀྱི་སློབ་མར་བཟུང་བ་དང་། །ཆ་ཡིས་ཀྱང་ནི་སྤྱད་དུ་གསོལ། །ཞེས་ལན་གསུམ་བརྗོད། །
དེ་ནས་སྐབས་འདིར་འཇིག་རྟེན་དང་འཇིག་རྟེན་ལས་འདས་པའི་གཏོར་མ་རྣམས་སྟ་གོན་བཞིན་ལེགས་པར་ཕུལ་གསུངས་པས་གཏོར་མ་འབུལ་བ་ནི། ནང་མཆོད་ཆུ་ཆང་གིས་བྲན་ལ་བསང་སྦྱང་། སྟོང་པའི་ངང་ལས་ཡཾ་ལས་རླུང་གི་
དཀྱིལ་འཁོར་ཟླ་བ་ཕྱེད་པ་ལྟ་བུའི་ཁ་དོག་སྔོན་པོ་ཡཾ་དང་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་རྃ་གྱིས་མཚན་པ། དེའི་སྟེང་།

ཁ ༄༅། །དུ་ཨ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ་ཤིན་ཏུ་རྒྱ་ཆེ་བ་ཨས་མཚན་པ། དེའི་ནང་དུ་ཨ་ལས་ཟླ་བའི་དཀྱིལ་འཁོར། དེའི་
དབུས་སུ་གོ་ལས་བ་གླང་གི་ཤ །ཤར་དུ་ཀུ་ལས་ཁྱིའི་ཤ །བྱང་དུ་ད་ལས་གླང་པོ་ཆེའི་ཤ །ནུབ་ཏུ་ཧ་ལས་རྟའི་ཤ །ལྷོར་ན་ལས་མིའི་ཤ །ཤ་དེ་རྣམས་རེ་རེའི་
སྟེང་དུ་དབུས་སུ་བི་ལས་དྲི་ཆེན། ཤར་དུ་མུ་ལས་དྲི་ཆུ། བྱང་དུ་ཤུ་ལས་བྱང་ཆུབ་ཀྱི་སེམས། ནུབ་ཏུ་མ་ལས་ཤ་ཆེན་པོ། ལྷོར་ར་ལས་རཀྟ། དེ་རྣམས་ཀྱི་སྟེང་དུ་
དབུས་སུ་ཧཱུཾ་ཆོས་ཀྱི་དབྱིངས་ཀྱི་ཡེ་ཤེས། ཤར་དུ་བྷྲྰུཾ་མེ་ལོང་ལྟ་བུའི་ཡེ་ཤེས། བྱང་དུ་ཁཾ་བྱ་བ་གྲུབ་པའི་ཡེ་ཤེས། ནུབ་ཏུ་ཛཱི་སོ་སོར་རྟོག་པའི་ཡེ་ཤེས། ལྷོར་ཨྰཾ་
མཉམ་པ་ཉིད་ཀྱི་ཡེ་ཤེས། དེ་དག་གི་སྟེང་དུ་མཐོ་གང་ཙམ་གྱི་ནམ་མཁའ་ལ་ཨོཾ་དཀར་པོ་མགོ་ཐུར་དུ་བལྟས་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་
སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པ། ཧཱུྃ་ལས་འོད་ཟེར་འོག་ཏུ་འཕྲོས་པས་རླུང་གི་བ་དན་ལ་ཕོག་པས་རླུང་གཡོས་མེ་སྦར་ཏེ་ཤ་ལྔ། བདུད་རྩི་ལྔ། །

ཡེ་ཤེས་ལྔ་རྣམས་འོད་དུ་ཞུ་ཞིང་སྐོལ་བའི་རླངས་པའི་འོད་ཟེར་སྟེང་དུ་འཕྲོས་པས་ཨོ་དང་ཟླ་བ་སྣ་ཚོགས་རྡོ་རྗེ་ཡང་བསྐུལ་ཏེ། དེ་དག་ལས་ཀྱང་བདུད་རྩིའི་རྒྱུན་འཛག་པར་
བསམ་སྣ་ཚོགས་རྡོ་རྗེའི་ལྟེ་བའི་ཧཱུྃ་ལས་འོད་ཟེར་སྟེང་དུ་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་རང་བཞིན་ཐོད་པ་བདུད་
རྩིས་གང་བ་དཔག་ཏུ་མེད་པ་སྤྱན་དྲངས་ལ་མདུན་གྱི་ཐོད་པ་ལ་ཐོད་པ་ཐིམ། བདུད་རྩི་ལ་བདུད་རྩི་ཐིམ་སྟེ་ཡེ་ཤེས་ཀྱི་བདུད་རྩི་དང་གཉིས་སུ་མེད་པར་བསམ། སྣ་ཚོགས་རྡོ་
རྗེ་ཟླ་བ་ཨོ་དང་བཅས་པ་ལྷུང་བས་གཉིས་སུ་མེད་པར་གྱུར་ནས་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྃ་ཧ་ཧོ་ཧྲྰིཿལན་གསུམ་བརྗོད་པས་བྱིན་གྱིས་བརླབ།
སྐབས་འདིར་དཀྱིལ་འཁོར་གསར་དུ་བསྐྱེད་མི་དགོས་པས། བདག་གི་སྙིང་གའི་ཧཱུྃ་ལས་འོད་ཟེར་སྤྲོས་ཏེ། མདུན་བསྐྱེད་ཀྱི་དུར་ཁྲོད་བརྒྱད་ལ་ཕོག་པས་དཀྱིལ་འཁོར་གྱི་འཁོར་ལོ་ཡོངས་
སུ་རྫོགས་པ་ཆ་བརྒྱད་དུ་གྱུར། འབར་བའི་ཕྱག་རྒྱ་དང་བཅས། ཕཻཾ། རང་གི་སྙིང་གའི་ཧཱུྃ་གི་འོད་ཀྱིས་ཡེ་ཤེས་ཀྱི་འཁོར་ལོ་ཆ་དགུ་ཨོཾ་བཛྲ་ས་མཱ་ཛ༔ ཛཿཧཱུྃ་བྃ་ཧོཿས་དཀྱིལ་འཁོར་ཆ་

༄༅། །དགུ་ལ་བསྟིམ། རྣམ་ལྔ་འདོད་སྐོར་གྱི་མཐར་འཁྱུད་རྒྱ་དང་བཅས་ཨོ་ཡོ་ག་ཤུདྡྷསརྦ་དྷརྨཱ་ཡོ་ག་ཤུདྡྷོ྅་ཧཾ། ཞེས་པས་བརྟན་པར་བྱའོ། །དེ་ནས་ལྷ་ཐམས་ཅད་ཀྱི་ལྗགས་ལ་ཧཱུྃ་ལས་རྡོ་རྗེ་སྦུ་གུ་ཅན་ཧཱུྃ་གིས་
མཚན་པར་བསམ་ཞིང་། གཏོར་མ་ལས་ཐོད་པ་བདུད་རྩིས་གང་བ་དུ་མ་ཆད་དེ་ལྷ་ཐམས་ཅད་ཀྱི་ཕྱག་ཏུ་བཞག་པས་གསོལ་བར་བསམ་ཞིང་། རྡོ་རྗེ་ཐལ་མོ་ཁ་གྱེན་དུ་ཕྱེ་བ་དང་བཅས། ཨོཾ་བཛྲ་ཨཱ་རལླི་ཧོ། ཛཧཱུྃ་བཾ་ཧོབཛྲ་
ཌཱ་ཀི་ནྱཿས་མ་ཡ་སྟཾ་དྲྀ་བྱ་ཧོཿༀ་ཨཱཧུཾ་ཞེས་ལན་ལྔ་བརྗོད་པས་འཁོར་ལོ་དགུ་ཚན་ལྔ་རིམ་པ་བཞིན་ཚིམ་པར་བསམས་ཏེ། ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་
ཡ་ཀྵོ་བྷ་ཡ། ཧྲཽ་ཧྲཽ ། ཧྲཿཧྲཿ  ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ས་རུ་དྷི་ར་ཨན་མཱ་ལ་ཨ་བ་ལཾ་བི་ནེ། གྲིཧྣ་གྲིཧྣ་སཔྟ་པཱ་ཏཱ་ལ་
ག་ཏ་བྷུ་ཛཾ་གཱ་སརླ་མྨཱ། ཏརྫ་ཡ་ཏརྫ་ཡ། ཨཱ་ཀཌྷ་ཨཱ་ཀཌྷ། ཧྲིཾ་ཧྲིཾ། ཛྞཽཾ་ཛྞཽཾ། ཀྵྨྰྃ་ཀྵྨྰྃ། ཧཱྃ་ཧཱྃ། ཧཱིཾ་ཧཱིཾ། ཧཱུཾ་ཧཱུཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་
ལི༑ དྷི་ལི་དྷི་ལི། ཧུཾ་ཧཱུྃ་ཕཊ་ཕཊ་སྭཱ་ཧཱ། ཞེས་ཕྲེང་སྔགས་ཚར་གཅིག་བརྗོད་པས་མཉེས་པར་བྱའོ། །ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཨགྷཾ་པྲ་ཏཱིཙྪ་སྭཱ་

ཧཱ༑ པཱ་ཏྱཾ་པྲ་ཏཱིཙྪ་སྭཱ་ཧཱ། བཛྲ་པུབྦེ་ཨཱཿཧཱུྃ་ནས་ཤབྡ་ཨཱཧཱུྃ། ཧཱུྃ་བྃ། མྰྃ་ལཾ་པྃ་ཏུྃ། པུ་ཛཱ་ཨོ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲ་གྲྀ་སོ་སུ་ནཱ་སི་མ་ཀུ། ཧཱུྃ་
ཧུ་ཧཱུཾ་ཧཱུཾ། ཧཱུྃ་ཧཱུྃ་ཧཱུྃ་ཧཱུྃ་ཨོཾ་ཨཱཿཧུྃ་ཞེས་པས་ནང་མཆོད་དབུལ། སྤྲོ་ན་ཡིད་བྱུང་གིས་ཀྱང་མཆོད་གསུངས་པས། ཡིད་བྱུང་གི་མཆོད་པ་ནི། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་
འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་
དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་།

༄༅། །ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མྰཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ།
མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྲ་སྠྰ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། །རྡོ་རྗེ་དྲིལ་བུ་རྒྱུན་ཆགས་སུ་
གསིལ་བའམ། ཚོགས་པ་ཡིན་ཚེ་རོལ་ཆེན་དང་བཅས་པས། ཡབ་ཡུམ་གྱི་རྐང་པ་བརྒྱད་པ་གཉིས་ཀྱིས་བསྟོད་ཅེས་གསུངས་པས་རྐང་བརྒྱད་གཉིས་ནི། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུ་ཧཱུྃ་ཕཊ། ༀ་མ་ཧཱ་ཀལྤ་
ཨགྣི་སནྣི་བྷཱ་ཡ་ཧུ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ་ཡ་ཧུ་ཧཱུྃ་ཕཊ། ཨོཾ་དཾཥྚ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུ་ཧཱུྃ་ཕཊ། ཨོཾ་པ་ར་ཤུ་པཱ་
ཤོ་དྱ་ཏ་ཤུ་ལ་ཁ་ཊཾ་ག་དྷཱ་རི་ཎི་ཧུ་ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུ་ཧཱུྃ་ཕཊ། ཨོཾ་མ་ཧཱ་དྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ་
ཧཱུྃ་ཧཱུྃ་ཕཊ། ཨོཾ་ན་མཨཱརྱ་ཨ་པ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རི་ཧཱུྃ་ཧཱུྃ་ཕཊ། ཨོཾ་ན་མསརྦ་བྷ་ཏ་བྷ་ཡཱ་བ་ཧེ་མ་ཧཱ་བཛེ་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན། ཨ་ཛི་ཏེ་

ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷྲ་མ་ཎི་ཧུྃ་ཧཱུྃ་ཕཊ། ཨོཾ་ན་མཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུཾ་ཧཱུྃ་ཕཊ། ཨོཾ་ན་མསྟྰ་ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧུྃ་ཧཱུྃ་ཕཊ། ཨོ་།
ན་མོ་བི་ཛ་ཡེ་ཛམྦྷ་ནི་སུམྦྷ་ནི་མོ་ཧ་ནི་ཧུཾ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ། ཞེས་སོ། །བཅོམ་ལྡན་འདས་བདག་དང་སེམས་ཅན་
ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་པས་དངོས་གྲུབ་བླང་བ་ནི་འདས་གཏོར་དང་འཇིག་རྟེན་པའི་གཏོར་མ་མཁའ་འགྲོ་སྤྱི་གཏོར་གྱིས་དབུལ། སྤྲོ་ན། དེ་གཉིས་
ཀྱི་བར་དུ་གུར་ཞལ་ལས་མགོན་དུར་བདག་སོགས་ཀྱི་གཏོར་མ་དབུལ་ལོ། །སློབ་མ་དབང་བསྐུར་བྱེད་ན། དེའི་ཚུལ་རྟོགས་སླ་བའི་ཕྱིར་སྡོམ་དུ་བྱས་ན། དངོས་གཞི་འཇུག་དང་དབང་བསྐུར་གཉིས། །འཇུག་པ་ཕྱི་ནང་དང་པོ་ལ། །ཡོན་
དབུལ་ལྷར་བསྐྱེད་བདེན་སྟོབས་བརྗོད། །གདོང་བཅིང་ཕྲེང་གཏད་བུམ་ཆུ་གཏོར། །དྲིས་ལན་བྱ་ཞིང་ནང་སེམས་བསྐྱེད། །གསང་གདམས་ནང་ཁྲིད་ཕྱི་འཇུག་བདུན། །གཉིས་པ་ནང་གི་འཇུག་པ་ལ། །དམ་ཚིག་བསྒྲག་དང་བདུད་རྩི་གཏོར།།
བསྐྱེད་ཅིང་དཔའ་བསྐུལ་ཕྱག་གསོལ་གདབ། །སྦྱང་བ་བྱ་ཞིང་ལྷ་བསྐྱེད་བསྟིམ། །ཕྱག་བྱ་བསྒྲག་བཟུང་དམ་བཞག་བཞི། །གསོལ་གདབ་ཡེ་ཤེས་དབབ་བརྟན་བྱ། །ནམ་མཁའ་མདོག་འདྲི་མེ་ཏོག་དོར། །མགོར་བཅིང་གདོང་དབྱེ་དཀྱིལ་

༄༅། །འཁོར་བསྟན། །ནང་གི་འཇུག་པ་བཅུ་དྲུག་གོ །དབང་ལ་སྔོན་འགྲོ་དངོས་གཞི་གཉིས། །སྔོན་འགྲོ་ཡོན་འབུལ་གསོལ་བ་གདབ། །ལྷར་བསྐྱེད་བགེགས་བསལ་ཤིས་པ་བརྗོད། །དངོས་གཞི་སློབ་མ་སློབ་དཔོན་གཉིས། །
དང་པོ་སྔགས་དབང་ཆུ་ཅོད་པན། །རྡོ་རྗེ་དྲིལ་བུ་མིང་གི་དབང་། །ཕྱི་ནང་བརྟུལ་ཞུགས་གཅིག་སྟེ་བདུན། །གཉིས་པ་ཡོན་དབུལ་གསོལ་བ་གདབ། །སྟེགས་བཞག་སློབ་དཔོན་དབང་རྫོགས་བསྐུར། །རྗེས་གནང་བཞི་དང་དམ་ཚིག་གསུམ། །
གཟེངས་བསྟོད་ལུང་བསྟན་གཉིས་གཅིག་ཡིན། །དབུགས་དབྱུང་བ་རྣམས་བུམ་པའི་དབང་། །གསང་དང་ཤེས་རབ་ཡེ་ཤེས་ཏེ། །བརྟུལ་ཞུགས་རིམ་པ་བཅུ་བཞིའོ། །ཚིག་དབང་བཞི་པ་བླ་མ་ཡི། །ཞལ་ལས་ལེགས་པར་ཤེས་པར་བྱ། །
ཞེས་པ་ལྟར་ལས། ངག་འདོན་རྣམས་བདག་འཇུག་གི་རིགས་འགྲོས་སྦྱར་ལ། ཆོ་ག་རྒྱས་བསྡུས་སྐབས་ཐོབ་ཕྱེད་པའི་སྒོ་ནས་ལེགས་པར་བསྐུར་ལ་རང་གནས་སུ་བཏང་ངོ་།། ༈ དེ་ནས་རྗེས་ཀྱི་ཆོ་ག་ལ་མཆོད་པ་རྣམས་ཁ་གསོས་ལ།
བསང་སྦྱངས་བྱིན་གྱིས་བརླབས་ཏེ། ཆུ་གཉིས་སྔོན་དུ་འགྲོ་བའི་ཉེར་སྤྱོད་རོལ་མོ་དང་བཅས་པ་དང་། ནང་མཆོད། མཉེས་མཆོད། ཡིད་མཆོད། རྐང་བརྒྱད་གཉིས་ཀྱི་བསྟོད་པ་རྣམས་བྱས་ལ་གསུངས་པས་དེའི་ཚུལ་ནི། སུམྦྷ་
བསང་། སྭ་བྷྰ་ཝས་སྦྱངས། སྟོང་པའི་ངང་ལས་ཨ་བདུན་ལས་ཐོད་པའི་སྣོད་བདུན་གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ།

མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨབྷཾ་ཨཱཧཱུཾ།
ཨོཾ་བཛྲ་པཱདྱཾ་ཨཱཧཱུཾ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནེ་ཝི་དྱེ་ཨཱཧཱུཾ། ཨོཾ་བཛྲ་ཤཔྟ་ཨཱཿཧཱུྃ། ཞེས་
པས་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་སོགས་ནས། མཚན་སྔགས་རེ་རེའི་མགོར་སྦྱར་བའི་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཧཱུཾ་བྃ་མྰྃ་ལྃ་པྃ་ཏྭཾ་པུ་ཛྰ་ཨོ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་
ལ་ཀཱ་ཧི། པྲ་གྲྀ་སོ་སུ་ནཱ་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ།  ཧཱུྃ་ཧཱུྃ་ཧཱུྃ་ཧཱུྃ། ཨོཾ་ཨཱཿཧཱུྃ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་པས་ནང་
མཆོད།་ཨོཾ་ཧཱིཿཧ་ཧ་ཧཱུྃ་ཧཱུྃ་ཕཊ་ཀྱིས་བདུད་རྩི་མྱང་། འཁྱུད་རྒྱ་དང་བཅས་ཏེ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨཀོ་ཧཾ། ཞེས་བརྗོད་པས་མཉེས་མཆོད་ཕུལ། དཔྲལབརནམམཁའམཛོད་ཀྱི་ཕྱག་
རྒྱབཅསལ། ན་མོ་ཆོས་ཀྱི་དབྱིངས་ཀྱི་བྱིན་གྱིས་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། །

༄༅། །གསང་སྔགས་དང་ཕྱག་རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་
སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་
བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་
བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མནྟ་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་
ཁཾ༑ དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མྰཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྠྰ་ན་བ་ལེན་ཙ་ཡེ་སྭཱ་
ཧཱ༑ ཞེས་བརྗོད་དེ་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པ་ནི་ཡིད་མཆོད། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྐ་ཊཱ །

ཡ་ཧུྃ་ཧཱུྃ་ཕཊ། ཨོཾ་དཾཥྚྰ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊྰཾ་ག་དྷཱ་རི་ཎི་ཧུྃ་ཧཱུྃ་ཕཊ། ཨོཾ་བྱྰ་
གྷྲྰ་ཛི་ན་ཨམྦ་རཱ་དྷ་རཱ་ཡ་ཧུ་ཧཱུྃ་ཕཊ། ཨོཾ་མ་ཧཱ་དྷཱམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བྃ་ཧུྃ་ཧཱུྃ་ཕཊ། ཨོཾ་ན་མཨཱརྱ་ཨ་པཱ་རཱ་ཛི་ཏེ་ཏྲེ་ལོ་ཀྱ་
མཱ་ཏེ་མ་ཧཱ་བིདྱེ་ཤྭ་རི་ཧཱུྃ་ཧཱུྃ་ཕཊ། ཨོཾ་ན་མསརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ་ཧུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན། ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷྲ་མ་ཎི་ཧུྃ་ཧཱུྃ་ཕཊ།
ཨོཾ་ན་མཤོ་ཥ་ནི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧུཾ་ཧཱུྃ་ཕཊ། ཨོཾ་ན་མསྟྰ་ས་ནི་མཱ་ར་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུཾ་ཧཱུྃ་ཕཊ།
ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ། རྐང་བརྒྱད་གཉིས་ཀྱིས་བསྟོད་པའོ། །ཡི་གེ་བརྒྱ་པ་ཅི་ནུས་བརྗོད་པའི་མཐར། མ་འབྱོར་པ་དང་ཉམས་པ་དང་། །ཞེས་སོགས་དང་།
བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་པས་གསོལ་བ་གདབ། སྒྲུབ་མཆོད་ཞག་མང་པོ་སྦྲེལ་ཏེ་བྱེད་ན།

༄༅། །ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་
སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་
ཡང་རྡུལ་ཚོན་གྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་གཤེགས་གསོལ་གྱི་ཆོ་ག་མ་བྱས་ཀྱི་བར་དུ་བརྟན་པར་བཞུགས་སུ་གསོལ།
བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ། མཆོག་དང་ཐུན་མོང་གི་དངོས་གྲུབ་ཀྱི་བཀའ་དྲིན་མ་ལུས་པ་སྩལ་དུ་གསོལ། ཞེས་བརྗོད་རས་བྲིས་ཡིན་ན་བྱེ་
བྲག་ཏུ་ཡང་རས་བྲིས་ཀྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས། ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་
སུ་གསོལ། བརྟན་པར་བཞུགས་ནས་ཞེས་སོགས་གོང་ལྟར་དང་། ཨོ་སུ་པྲ་ཏིཥྛ་བཛྲ་ཡ་སོགས་བརྗོད་ཅིང་མེ་ཏོག་དོར་རོ། །འཇིག་རྟེན་པའི་གཏོར་མགྲོན་རྣམས་ལ། ཨོཾ་ཁྱེད་ཀྱིས་སོགས་དང་། བཛྲ་མུཿ

རྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་རང་ལ་གཉིས་སུ་མེད་པར་ཐིམ། ཞེས་བརྗོད་ལ། རང་གི་གནས་།
རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ། ཨོཾ་ཧ། ན་མ་ཧི། སྭྰ་ཧཱ་ཧུ། བོ་ཥ་ཊ་ཧེ།  ཧཱུྃ་ཧཱུྃ་ཧོ། ཕཊ་ཧྃ། ཨོཾ་བྃ། ཧྃ་མྃ། ཧྲྃ་ཡྃ། ཧྲིཾ་ཧྲིཾ། ཧཱུྃ་ཧཱུྃ།
ཕཊ་ཕཊ། ཅེས་ཡབ་ཡུམ་གྱི་གོ་ཆ་དང་། པུ་ཛཱ་ཨོ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སོ་སུ་ནཱ་སི་མ་ཀུ་ཞེས་པས་གོ་ཆ་ཆེན་པོ་དགོད། ཕྱག་རྒྱ་དང་བཅས་ཨོཾ་སུམྦྷ་ནི་སོགས་ཞལ་བཞི་
པའི་སྔགས་ལན་གཉིས་བརྗོད་པས་ཚམ་རྔམས་སྔགས་ཀྱིས་བསྲུངས་ནས། ཧཱུྃ་ཞེས་པས་སྣང་བ་ལྷ་དང་། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུ་ཧཱུྃ་ཕཊ། ༀ་མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་
མ་ཀུ་ཊོཏ་ཊཱ་ཡ་ཧུ་ཧཱུྃ་ཕཊ། ཨོཾ་དཾཥྚ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་རྱ་ཏ་ཤུ་ལ་ཁ་ཊཾ་ག་དྷཱ་རི་ཎི་ཧུ་ཧཱུྃ་
ཕཊ༑ ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུ་ཧཱུྃ་ཕཊ། ༀ་མ་ཧཱ་དྷམྦྲ་ཨནྡྷ་ཀཱ་ར་ཝ་པུ་ཥཱ་ཡ་ཧུ་ཧཱུྃ་ཕཊ། ཞེས་ཡབ་ཀྱི་རྐང་བརྒྱད་བརྗོད་པས་གྲག་པ་སྔགས་དང་། ཡང་ཧཱུྃ་བརྗོད་པས་ཅི་བསམ་ཡེ་ཤེས་ཀྱི་

༄༅། །ཆོ་འཕྲུལ་དུ་ཤེས་པའི་ངང་ནས། དགེ་བ་འདི་ཡིས་མྱུར་དུ་བདག །འཁོར་ལོ་བདེ་མཆོག་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །ཐམས་ཅད་དེའི་
ས་ལ་འགོད་པར་ཤོག །འཆི་ཚེ་མགོན་དང་དཔའ་བོ་མ་ཚོགས་ཀྱིས། །མེ་ཏོག་གདུགས་དང་རྒྱལ་མཚན་ཐོགས་ནས་ཀྱང་། །རོལ་མོ་གླུ་དབྱངས་སིལ་སྙན་སོགས་
མཆོད་ནས། །མཁའ་ལ་སྤྱོད་པའི་གནས་སུ་འཁྲིད་པར་ཤོག །ལྷ་མོ་ཚད་མ་དམ་ཚིག་ཚད་མ་དང་། །དེས་ཆོས་གསུང་ཡང་ཚད་མའི་མཆོག་ཡིན་པས། །བདེན་པ་
དེས་ཀྱང་ལྷ་མོ་དེ་དག་གིས། །བདག་ལ་རྗེས་སུ་འཛིན་པའི་རྒྱུར་གྱུར་ཅིག །ཅེས་དང་། སྤྲོ་ན་བརྒྱུད་པའི་གསོལ་འདེབས་ཀྱང་བྱ། དགེ་བ་འདི་ཡིས་ནམ་མཁའི་མཐའ་ཀླས་པའི། །
ལུས་ཅན་ཀུན་གྱིས་བསོད་ནམས་ཡེ་ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གིས་དུས་གསུམ་དགེ་བ་
ཅི་བསགས་པ། །ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །བླ་མེད་ཐེག་པ་ཆེན་པོའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་བདག་ཉིད་ཤོག །

བདག་ཀྱང་སངས་རྒྱས་མ་ཐོབ་བར། །སྐྱེ་དང་སྐྱེ་བར་གནས་བཟང་པོ། །རིགས་བཟང་སྤྱོད་པ་བཟང་བ་དང་། །གྲོགས་བཟང་བླ་མས་རྗེས་འཛིན་ཤོག །ཚུལ་།
ཁྲིམས་དག་ཅིང་མཁས་ལ་སྒྲིན། །རྣམ་པར་དག་ཅིང་རྒྱུ་གཅིག་པ། །བསྐལ་བཟང་སྤྱོད་པས་རྣམ་བརྒྱན་ཏེ། །ཐོས་ནས་གཞན་ལ་སྟོན་པར་ཤོག །མགོ་བོར་བླ་མའི་
ཅོད་པན་འཆང་། །ལག་པས་ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་བཟླས། །ཡིད་ཀྱིས་ཟུང་འཇུག་བསྒོམ་པར་ཤོག །འདི་ནས་བྱང་ཆུབ་
སྙིང་པོའི་བར།། བླ་མ་ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་ལ་བྱ་བ་བྱེད་པར་ཤོག །སེམས་ཅན་ཐམས་ཅད་བདེ་གྱུར་ཅིག །
སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་རྒྱས་མྱུར་ཐོབ་ཤོག །རྒྱལ་མཚན་རྩེ་མོ་སོགས་ནས། དཀོན་མཆོག་གསུམ་གྱི་
ཤིས་ཤོག་གི་བར་སྤྱི་ལྟར་བྱའོ། །གཏོར་མགྲོན་གྱི་རྟེན་ཡོད་ཀྱང་བརྟན་བཞུགས་ཞར་ལ་མོས་པ་ཙམ་ལས་ངག་འདོན་ཟུར་དུ་མི་མཛད། སྒྲུབ་མཆོད་གྲོལ་བའི་ཉིན་རས་བྲིས་ཡིན་ན། གཞན་གོང་བཞིན་ལ། བཛྲ་མུཿའི་རྗེས་སུ།

༄༅། །བུམ་ནང་གི་ཡེ་ཤེས་པ་དང་། རྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས་ཞེས་པ་ཙམ་མ་གཏོགས་འདྲའོ། །རྡུལ་ཚོན་གྱི་ཕྱོགས་ལ་ནི། །
བུམ་པ་གཉིས་དཀྱིལ་འཁོར་གྱི་ཤར་སྒོའི་གཡས་གཡོན་གྱི་ཁྱམས་ཀྱི་སྟེང་དུ་མཆུ་རང་ལ་བསྟན་ཏེ་བཞག །མཆོད་པ་བྱིན་རླབས་དང་མཆོད་བསྟོད་གོང་བཞིན་བྱས་ལ། ཕུར་བུ་རྣམས་བསྡུས་ཏེ་དབེན་པར་བཞག་པ་ལས་ཆོ་ག་ཅི་ཡང་མི་དགོས།
དཔོན་སློབ་རྣམས་དཀྱིལ་འཁོར་གྱི་ཤར་ཕྱོགས་སུ་ལངས་ཏེ། ཡིག་བརྒྱ་མང་དུ་བཟླ། མ་འབྱོར་པ་དང་སོགས་དང་། སྤྲོ་ན་བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས། ཏིང་ངེ་འཛིན་མི་
གསལ་བ་དང་། བྱིང་བ་དང་རྒོད་པའི་དབང་དུ་གྱུར་པ་དང་། ཆོ་ག་ལྷག་ཆད་དུ་གྱུར་པ་དང་། མཆོད་པའི་ཡོ་བྱད་མ་འབྱོར་པ་དང་ཉམས་པ་ལ་སོགས་པ་དཀྱིལ་
འཁོར་ཆེན་པོ་བསྒྲུབས་པ་ལ་སྐྱོན་དུ་གྱུར་པ་གང་ལགས་པ་དེ་དག་ཐམས་ཅད་བཟོད་པར་མཛད་དེ་ལྷག་ཆད་ཁ་སྐོང་བར་མཛད་དུ་གསོལ་བརྗོད། བཅོམ་ལྡན་འདས་བདག་
དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་དངོས་གྲུབ་བླང་། ཨོ་ཁྱེད་ཀྱིས་སེམས་ཅན་དོན་ཀུན་མཛད། །ཅེས་སོགས་ལན་

གསུམ་གྱི་མཐར། ལག་གཉིས་ཕྱིར་བསྣོལ་བའི་མཐེབ་སྲིན་གྱི་སེ་གོལ་གཏོགས་ཤིང་ཨོ་བཛྲ་མུ རྡུལ་ཚོན་གྱི་ཡེ་ཤེས་པ་དང་། བུམ་ནང་གི་ཡེ་ཤེས་པ་དང༌། གཏོར་མགྲོན་གྱི་ཡེ་ཤེས་པ་
རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་རང་ལ་གཉིས་སུ་མེད་པར་ཐིམ་ཞེས་བརྗོད་ནས། སློབ་དཔོན་གྱི་རྡོ་རྗེའི་རྩེས་དབང་ལྡན་གྱི་རྩིག་པ་དང་པོར་བཤིག །ཆོས་ཐམས་ཅད་སྐྱེ་
བ་མེད་པའི་དོན་དྲན་བཞིན་པས། ཨོཾ་ཨ་ཀཱ་རོ་མུ་ཁཾ་སོགས་བརྗོད་ཅིང་རྡུལ་ཚོན་མཐའ་ནས་རིམ་གྱིས་བསྡུས་ཏེ་ཟ་མ་ཏོག་ལ་སོགས་པར་བླུག་གོ །ཐིག་རྗེས་རྣམས་དྲི་བཟང་གི་ཆུས་ཕྱིས་ལ་མེ་ཏོག་གཏོར། གནས་རྣམས་སུ་ཟླ་
བའི་དཀྱིལ་འཁོར་སོགས་ཀྱིས་གོ་ཆ་གསུམ་དང་། ཚོམ་རྔམས་སྔགས་ཀྱིས་བསྲུང་བ། དགའ་བ་གསུམ་དྲན་པ། བསྔོ་བ་སྨོན་ལམ་རྣམས་སྟ་གོན་གྱི་སྐབས་སུ་བཤད་པ་ལྟར་དང་། མཛད་པ་བཅུ་གཉིས་ཀྱི་བཀྲ་ཤིས་སོགས་རྒྱས་པར་
བྱས་ལ་རོལ་མོའི་སྒྲ་དང་མེ་ཏོག་གི་ཆར་དབབ་བོ། །ཞེས་གྲུབ་པའི་སློབ་དཔོན་ཆེན་པོ་ལུ་ཧི་པས་བཀྲལ་བའི་འཁོར་ལོ་བདེ་མཆོག་གི་དཀྱིལ་འཁོར་གྱི་ཆོ་ག་ནག་པོ་འགྲོ་ཤེས་སིནྡྷཱའི་ཀླུང་ཆེན་ཁྱུ་མཆོག་ཁ་འབབ་མ་ཞེས་བྱ་བ་འདི་ནི་རིགས་ཀུན་ཁྱབ་
བདག་རྡོ་རྗེ་འཆང་གི་ངོ་བོར་བཞུགས་པ་མཁན་ཆེན་ཆོས་ཀྱི་རྒྱལ་པོ་བྱམས་པ་ཀུན་དགའ་བསྟན་འཛིན་མཆེད་དབོན་དང་བཅས་པའི་ཞལ་སྔ་ནས་རྡོ་རྗེ་ཐེག་པའི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་གྱི་ཕྲིན་ལས་བསམ་གྱིས་མི་ཁྱབ་པ་མཛད་པའི་

༄༅། །ཡན་ལག་ཙམ་དུ་དམིགས་ནས། སྐྱབས་མཆོག་དེ་རྣམས་ཀྱི་བསྡུ་དངོས་བྱང་ཆུབ་སྤྱོད་པའི་ཚད་སྐྱོབ་དཀར་པོ་གཡས་སུ་འཁོར་བའི་གྲིབ་བསིལ་དུ་ངལ་བསོ་བ། དགེ་སྦྱོང་གི་གཟུགས་བརྙན་ངག་དབང་བློ་གྲོས་སྙིང་པོ་གཞན་
ཕན་མཐའ་ཡས་པའི་འོད་ཟེར་ཞེས་བོད་པས། རྗེ་བཙུན་རིན་པོ་ཆེའི་ནག་པོ་པའི་དཀྱིལ་ཆོག །གོ་རམ་བསྟན་པའི་ཉི་མའི་མངོན་རྟོགས། འཇམ་དབྱངས་དཀོན་མཆོག་ལྷུན་གྲུབ་ཀྱི་གསལ་བྱེད་རྣམས་གུང་བསྒྲིགས། རྣམ་བཤད་དང་ཟིན་བྲིས་
ཀྱི་རིགས་གང་རྙེད་ལ་བརྟགས་ཤིང་དཔྱད། མཐོང་བརྒྱུད་ཀྱི་ཕྱག་བཞེས་དག་ངེས་པ་རྣམས་ཀྱིས་ཟུར་བརྒྱན་ཏེ། དཔལ་ཨེ་ཝཾ་ཆོས་ལྡན་དུ་ཐོག་མར་བྲིས་ཤིང་། ཆོས་གྲྭ་ཆེན་པོ་ལྷུན་གྲུབ་སྟེང་དུ་མཐར་ཕྱིན་པར་བགྱིས་པའི་དགེ་བས་འགྲོ་བ་
ཐམས་ཅད་ཆོས་ཀུན་བདེ་བ་མཆོག་གི་ཡེ་ཤེས་ཀྱི་འཁོར་ལོར་སྡོམ་པའི་གོ་འཕང་ལ་རེག་པར་གྱུར་ཅིག །འདི་ནི་ངག་འདོན་ངང་ལག་ལེན་ཙམ་ཡིན་པས། གོ་དོན་མཐའ་དཔྱོད་སོགས་གོང་མའི་གསུང་རབ་ལ་གཟིགས་པ་དང་། རྩོམ་སོགས་ཀྱི་
སྤྲོས་པ་དང་བཤད་ཚད་བཀོད་པ་མེད་པའི་རྒྱུ་མཚན་གཞན་དུ་སྨྲས་ཟིན་ཏོ། །སློབ་མ་དབང་བསྐུར་སྐབས་མཚམས་སྦྱོར་རྣམས་སུ་སོགས་ཁོང་ཡོད་པ། མྱང་འདས་ཀྱི་བསམ་པ་བསྐྱེད་པ་ནི། སྔགས་ཀྱི་དངོས་གྲུབ་དོན་གཉེར་
གང་༑ །དཀྱིལ་འཁོར་འདིར་ནི་གཞུག་པར་བྱ། །བསོད་ནམས་འདོད་པས་དེ་ལས་གཞན། །བདག་གཞན་འཇིག་རྟེན་ཕ་རོལ་གཉེར། །དད་པ་ཆེན་པོར་ལྡན་པ་

དག །འཇིག་རྟེན་ཕ་རོལ་ལ་དམིགས་ནས། །བློ་ལྡན་དཀྱིལ་འཁོར་གཞུག་བྱ་སྟེ། །འདི་ཡི་འབྲས་བུ་གཉེར་མི་བྱ། །གལ་ཏེ་འདི་འབྲས་དོན་གཉེར་ན། །འཇིག་།
རྟེན་ཕ་རོལ་འགྲུབ་མི་འགྱུར། །འཇིག་རྟེན་ཕ་རོལ་ལ་དམིགས་ན། །འབད་པ་མེད་པར་འདི་འབྲས་འགྲུབ། །ཅེས་དང་། གསོལ་གདབ་ནི། དགའ་ཆེན་ཁྱོད་བདག་སྟོན་པ་
བས༑ །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །
བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོ་
བདག་ནི་འཇུག་པར་འཚལ། །ཞེས་དང་། སྤྲོ་བ་བསྐྱེད་པ་ནི། བུ་ཚུར་ཐེག་པ་ཆེན་པོ་ལ། །ཁྱོད་ནི་ཚུལ་ཆེན་སྣོད་ཡིན་ཏེ། །གསང་སྔགས་སྤྱོད་པའི་ཆོ་ག་ནི། །ཁྱོད་ལ་
ཡང་དག་བཤད་པར་བྱ། །རྫོགས་པའི་སངས་རྒྱས་གང་འདས་དང་། །དེ་བཞིན་གང་དག་མ་བྱོན་དང་། །ད་ལྟར་བྱུང་བའི་རྫོགས་སངས་རྒྱས། །འགྲོ་ལ་ཕན་ཕྱིར་།

༄༅། །བཞུགས་པ་ཀུན། །དེ་དག་ཀུན་གྱིས་གསང་སྔགས་ཀྱི། །ཆོ་ག་བཟང་པོ་འདི་མཁྱེན་ནས། །དཔའ་བོས་བྱང་ཆུབ་ཤིང་དྲུང་དུ། །ཐམས་ཅད་མཁྱེན་པ་
ཚད་མེད་བརྙེས། །གསང་སྔགས་སྤྱོད་པ་མཉམ་མེད་དེ། །སྐྱོབ་པ་དཔལ་ལྡན་ཧེ་རུ་ཀས། །བདུད་སྡེ་ཤིན་ཏུ་མི་བཟད་པའི། །དཔུང་ཆེན་དག་ཀྱང་དེ་ཡིས་བཅོམ། །
དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡིས་བློ་གྲོས་འདི་གྱིས་ཤིག །ཅེས་སོ། །སེམས་བསྐྱེད་ནི། སངས་རྒྱས་ཆོས་དང་དགེ་འདུན་ལ། །ཞེས་སོགས་བདག་འཇུག་གི་སྐབས་སུ་ཡོད་དོ། །
ཆོས་ཟབ་མོ་བཤད་པ་ནི། འཇིག་རྟེན་དུ་ནི་ཀུན་མཁྱེན་དག །ཅེས་སོགས་སྤྱི་ལྟར་གྱིས་ཆོག་གོ །རྡོ་རྗེ་སློབ་དཔོན་གྱི་དབང་གི་གསོལ་གདབ་ནི། དཔའ་བོ་ཆེན་པོ་མི་ལྡོག་པའི། །དབང་བསྐུར་བ་ནི་
བདག་ལ་སྩོལ། །སེམས་ཅན་ཀུན་གྱི་དོན་བགྱིད་ཕྱིར། །བདག་ནི་རྟག་ཏུ་སློབ་དཔོན་འགྱུར། །ཞེས་སོ། །དངོས་གཞིའི་ཉིན་སྡོམ་པ་བསྒྲག་པ་ནི། སངས་རྒྱས་ཆོས་དང་དགེ་
འདུན་ཏེ། །དཀོན་མཆོག་གསུམ་ལ་སྐྱབས་སུ་སོང་། །འདི་ནི་སངས་རྒྱས་རིགས་ཡིད་འོང་། །སྡོམ་པ་བརྟན་པོར་གྱུར་པའོ། །རྡོ་རྗེ་དྲིལ་བུའི་ཕྱག་རྒྱ་ནི། །བློ་།

ཆེན་ཁྱོད་ཀྱིས་གཟུང་བར་བྱ། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་བསྒྲགས་སོ། །སློབ་དཔོན་ཁྱོད་ཀྱིས་གཟུང་བར་བྱ། །བླ་མ་སངས་རྒྱས་ཀུན་
དང་མཉམ། །འདི་ནི་རྡོ་རྗེའི་རིགས་དག་པའི། །དམ་ཚིག་སྡོམ་པ་ཡིན་པར་བཤད། །རིན་ཆེན་རིགས་ལ་རྟག་ཏུ་ནི། །ཉིན་རེ་ཞིང་ཡང་ལན་དྲུག་ཏུ། །ཆོས་དང་
ཟང་ཟིང་མི་འཇིགས་བྱམས། །སྦྱིན་པ་རྣམ་བཞི་རྟག་ཏུ་སྦྱིན། །ཕྱི་དང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །འདི་ནི་པདྨའི་རིགས་དག་
པའི༑ །དམ་ཚིག་ཡིད་དུ་འོང་བའོ། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་
ཀྱང་ཅི་ནུས་གྱིས། །ཞེས་པ་རྣམས་སོ། ། སྐྱ་ཐིག་གི་ལག་ལེན་ནི། ཐོག་མར་ཤྲངྒཱའི་རྒྱ་གཞུང་གི་ཐིག་གམ། དེའི་མན་ངག་ཐིག །ཤིན་ཏུ་མན་ངག་ཐིག །ཕྲེང་བ་སོགས་ནས་བཤད་པའི་ཉ་ཐིག་བཅས་ཁྲིད་རྒྱུན་ཡོད་ངེས་
བཞི་པོ་གང་རུང་གི་སྟེང་ནས་གཞལ་ཡས་ཁང་ལེགས་པར་གདབ་བོ། །ནང་ཐིག་ནི། རྩིག་པའི་ནང་དུ་ལྷ་སྣམ་ཆ་ཆེན་གཅིག་གྲུ་བཞིར་གདབ། དབུས་ནས་དེ་ལ་རེག་པ་ཟླུམ་པོར་བསྐོར། ཡང་དབུས་ནས་ཆ་ཆེན་གཅིག་བསྐོར་བ་ནི་བདེ་ཆེན་

༄༅། །འཁོར་ལོ་ཡིན། ཟླུམ་སྐོར་དེ་གཉིས་ཀྱི་བར་དེ་དུམ་བུ་གསུམ་དུ་བགོས་ལ་ལན་གཉིས་བསྐོར་བས་སྐུ་གསུང་ཐུགས་ཀྱི་འཁོར་ལོ་འབྱུང་། དེ་བཞི་ཀའི་ནང་དུ་ཆ་ཕྲན་ཕྱེད་པ་རེས་བསྐོར་བ་ནི་སོ་སོའི་མུ་ཁྱུད་དོ། །
ལྟེ་བའི་མུ་ཁྱུད་ཀྱི་ནང་དུ་པདྨ་འདབ་བརྒྱད་ལྟེ་བར་བཅས་བྱེད་ཚུལ་སྤྱི་དང་མཐུན། འཁོར་ལོ་ནང་མ་ལ་ཚངས་ཐིག་དང་ཟུར་ཐིག་གི་གཡས་གཡོན་གྱི་ཟླུམ་སྐོར་ཕྱི་ནང་ལ་ཆ་ཕྲན་རེའི་སར་རྟགས་རེ་བྱས་པས་རྩིབས་རྣམས་ཀྱི་རྩ་བ་དང་རྩེ་
མོའི་རྒྱ་ལ་ཆ་ཕྲན་གཉིས་རེ་འབྱུང་ལ་རྩིབས་ཀྱི་རྐེད་པ་རིམ་གྱིས་ཆ་ཕྲན་ཕྱེད་ཕྱེད་ཀྱིས་ཆེ་རུ་བཏང་ངོ༌། །འཁོར་ལོ་ཕྱི་མ་གསུམ་ལའང་དེས་འགྲེ། མགྱོགས་པར་འདོད་ན་ཐུགས་འཁོར་གྱི་རྩ་བའི་ངོས་ཀྱི་ཟླུམ་སྐོར་ལ་རྟགས་བཅུ་
དྲུག་སྔར་བཞིན་བྱ། སྐུ་འཁོར་གྱི་རྩིབས་རྩེ་ངོས་ཀྱི་ཟླུམ་སྐོར་ལ་རྟགས་བཅུ་དྲུག་བྱས་ལ་ཕྱི་ནང་ཐལ་བྱུང་དུ་ཐིག་གདབ། སླར་པིར་གྱིས་རྩིབས་རྣམས་སྔར་བཞིན་ཆ་བསྐྱེད་ཅིང་བྲིས་པས་ཆོག་གོ །རྩིབས་རྣམས་ཀྱི་བར་དྲང་པོར་ཀ་བ་
ཞུ་ཕྱིར་བསྟན་རྐེད་པར་རྡོ་རྗེ། པདྨ། འཁོར་ལོ་སོ་སོས་མཚན་པར་བྲི། འདི་ནི་བསྒོམ་དོན་དང་མཐུན་པ་རྡུལ་ཚོན་གྱི་ཕྱོགས་ལ་ཡིན། རས་བྲིས་འདྲི་སྐབས་སུ་ལྷ་སྐུ་འདྲི་དགོས་པའི་ཕྱིར་ཆུ་ཐིག་ནང་དུ་ཆ་ཕྲན་གཅིག་བཞག་ནས་
ཟླུམ་པོར་བསྐོར། དེའི་ནང་དུམ་བུ་ལྔར་བགོས་ལ་ལན་བཞིར་བསྐོར་བ་ནི། ཕྱི་ནས་རིམ་བཞིན་འཁོར་ལོ་གསུམ་དང་པདྨའི་འདབ་མ་དང་ལྟེ་བ་ཡིན། མུ་ཁྱུད་དང་རྩིབས་སོགས་གོང་བཞིན་བྱ་བ་ནི་འཕྲོས་དོན་ནོ། །གང་

ལྟར་ཡང་གཞལ་ཡས་ཁང་གི་ཟུར་རྩེ་ནས་ཟླུམ་པོར་བསྐོར་བ་ཉི་དཀྱིལ་དང་། པད་ར། དུར་ཁྲོད། རྡོ་ར། མེ་རི་རྣམས་ཀྱི་ཚད་དང་གཅོད་ཚུལ་སྤྱི་ལྟར་ལ་པདྨ་དང་མེ་རིའི་རྩེ་གཡོན་སྐོར་དུ་ཡོང་བར་བྱའོ། །ཚོན་གྱི་
ཁ་དོག་དཀྱུས་སུ་གསལ་ལ་འཁོར་ལོའི་མུ་ཁྱུད་རྣམས་དང་ལྷ་སྣམ་བཅད་ཚོན་རྫ་ཁའམ་ལི་ཁྲིས་བྱས། པདྨ་དང་། རྩིབས་དང་། ཀ་བ་རྣམས་ཀྱི་བཅད་ཚོན་ཁ་དོག་མི་ཟློས་པར་ཅི་མཛེས་ཀྱིས་ཆོག་གོ །སྟ་གོན་དངོས་གཞིའི་མཆོད་
གཏོར་བཤམ་ཚུལ་དཀྱུས་སུ་འབྱུང་མོད་ཕྱག་བཞེས་ལ་འཇིག་རྟེན་པའི་ལྷོ་ནུབ་ནས་བརྩམས་ཏེ་གཡོན་སྐོར་དུ་བཤམ་བ་ཤས་ཆེ། སྟ་གོན་གྱི་སྐབས་སུ་སྤྱི་མཆོད་དུར་ཁྲོད་ཀྱི་མཐའ་ནས་བཤམས་ཤིང་། སྒོས་མཆོད་འདོད་སྣམ་གྱི་སྟེང་
ནས་གཡོན་སྐོར་མཛད། ཕུར་གདབ་ཀུ་ཤ་དགྲམ་པ་སོགས་དཀྱིལ་འཁོར་གྱི་ཕྱོགས་མཚམས་དང་བསྟུན་དགོས་ལ། དབང་ལྡན་གྱི་རྩིག་པ་འཇིག་རྟེན་པའི་བྱང་ཤར་ལ་འདྲི་སྲོལ་ཡོད་ཅིང་། རྩིག་པའི་ཁ་དོག་འདོན་བྱ་ནི་ཡེ་ཤེས་ཀྱི་
རིམ་པ་ཡིན་ལ། བྲི་བྱ་ནི་ཕྱོགས་མདོག་ཀྱི་རིམ་པ་ཡིན་པས་མ་མཐུན་ཀྱང་འགལ་བ་མེད་གསུངས་སོ། །འདི་ཡང་ཝཱ་གིནྡྲ་སུ་སིདྡྷིས་ཞར་བྱུང་དུ་བྲིས་པའོ། །དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་
ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གི་དུས་གསུམ་དགེ་བ་ཅི་བསགས་

༄༅། །པ༑ །ནམ་མཁའི་མཐར་ཐུག་གྱུར་པའི་སེམས་ཅན་ཀུན། །བླ་མེད་རྡོ་རྗེ་ཐེག་པའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །
རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་ས་བྱི་ལོའི་མཁན་སློབ་རྣམས་ཀྱིས་ཞུ་དག་བྱས་པའི་དགེ་བས་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུལ་རིང་དུ་གནས་པའི་རྒྱུར་

༄༅། །ཨི་ཀུ་ཤ༽འདི་ནི་བཟང་ཞིང་འིང་དགེ ༽(ཚངས་པ་ཡི་ནི་དག་བྱེད་འོ་ཡིན། ༽དཀོན་མཆོག་གསུམ་གྱི་དག་བྱེད་འོ་དོ། དེས་ལས་སྐྱེས་པའི་སྙིང་པོའི་མཆོག།
དེས་བདག་ལ་བགེགས་མེད་ཅིང་ཞི་བར་མཛོད་ཅིག་སྭཱ་ཧཱ། ཨོཾ་མ་བཛྲ་སཏྭ་ཨཱལན་བརྒྱད་ཀྱི་ས་དབུལ། ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ལན་བརྒྱད་ཀྱི་རྗེས་མ་ལ་
ཨཱཏྨ་ཀོཉཧཾ། དེ་ལྟ་བུའི་དཀྱིལ་ཆོག་འདི་ཉིད་ཐར་རྩེ་ཞབས་དྲུང་ནམ་མཁའ་རྒྱལ་མཚན་གྱིས་པར་དུ་སྒྲུབ་པའི་དགེ་བས་མར་གྱུར་འགྲོ་བ་ཐམས་ཅད་དཔལ་འཁོར་ལོ་བདེ་མཆོག་གི་གོ་འཕང་ཐོབ་པར་གྱུར་ཅིག །སརྦ་དཱ་ཀ་ལྱཱ་ཎ་བྷཱུ་ཡཱཏ།།

༄༅། །གཏོར་མགྲོན་གཤེགས་བསྡུའི་རྗེས་སུ་སྤྲོ་ན། ༈ སོ་དང་སེན་མོ་ལ་ནི་ཁཎྜ་ཀ་པཱ་ལིའོ། །སྐྲ་དང་བ་སྤུ་དག་ལ་ནི་མ་ཧཱ་ཀངྐྰ་ལའོ། །ལྤགས་པ་དང་དྲི་མ་དག་ལ་ནི་ཀངྐྰ་
ལའོ༑ །ཤ་ལ་ནི་མཆེ་བ་རྣམ་པར་གཙིགས་པའོ། །རྩ་རྒྱུས་ལ་ནི་སུ་ཝཱི་རེའོ། །རུས་པ་ལ་ནི་འོད་དཔག་ཏུ་མེད་པའོ། །མཁལ་མ་ལ་ནི་རྡོ་རྗེའི་འོད་དོ། །སྙིང་ལ་ནི་
རྡོ་རྗེའི་སྐུའོ། །མིག་དག་ལ་ནི་ཨདྨ་རིའོ། །མཁྲིས་པ་ལ་ནི་རྡོ་རྗེ་རལ་པ་ཅན་ནོ། །གློ་བ་ལ་ནི་དཔའ་བོ་ཆེན་པོའོ། །རྒྱུ་མ་ལ་ནི་རྡོ་རྗེ་ཧཱུྃ་མཛད་དོ། །གཉེ་མ་ལ་ནི་
རབ་ཏུ་བཟང་པོའོ། །ལྟོ་བ་ལ་ནི་རྡོ་རྗེ་བཟང་པོའོ། །ལྒང་པ་ལ་ནི་འཇིགས་བྱེད་ཆེན་པོའོ། །འདོམས་པར་ལ་ནི་མིག་མི་བཟང་ངོ༌། །བད་ཀན་ལ་ནི་སྟོབས་པོ་ཆེའོ། །
རྣག་ལ་ནི་རིན་ཆེན་རྡོ་རྗེའོ། །ཁྲག་ལ་ནི་རྟ་མགྲིན་ནོ། །རྡུལ་ལ་ནི་ནམ་མཁའི་སྙིང་པོའོ། །ཚིལ་ལ་ནི་དཔལ་ཧེ་རུ་ཀའོ། །མཆི་མ་ལ་ནི་པདྨ་གར་གྱི་དབང་ཕྱུག་གོ །
མཆིལ་མ་ལ་ནི་རྣམ་པར་སྣང་མཛད་དོ། །སྣབས་ལ་ནི་རྡོ་རྗེ་སེམས་དཔའ་འོ། །ཞེས་བརྗོད་དེ། དེ་དག་ནི་ཁམས་རྣམས་ལྷའི་ངོ་བོར་དག་པའོ། །ཁམས་རྣམས་སྔགས་སུ་དག་པ་ནི། །སོ་དང་སེན་མོ་

དག་ལ་ནི་ཨོ་ཀ་ར་ཀ་ར་ཧུྃ་ཧཱུྃ་ཕཊ། སྐྲ་དང་བ་སྤུ་དག་ལ་ནི་ཨོ་ཀུ་རུ་ཀུ་རུ་ཧུྃ་ཧཱུྃ་ཕཊ། ལྤགས་པ་དང་དྲི་མ་དག་ལ་ནི་ཨོ་བནྡྷ་བནྡྷ་ཧཱུྃ་ཧཱུྃ་ཕཊ། ཤ་ལ་ནི་ཨོཾ་ཏཱ་ས་ཡ་ཏྲཱ་ས་ཡ་ཧུྃ་
ཧཱུྃ་ཕཊ། རྩ་རྒྱུས་ལ་ནི་ཨོཾ་ཀྵོ་བྷ་ཡ་ཀྵ་བྷ་ཡ་ཧུ་ཧཱུྃ་ཕཊ། རུས་པ་ལ་ནི་ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། མཁལ་མ་ལ་ནི་ཨོ་ཧྲཿཧྲ་ཧུ་ཧཱུྃ་ཕཊ། སྙིང་ལ་ནི་ཨོ་ཕེཾ་ཕེཾ་ཧཱུྃ་ཧཱུྃ་ཕཊ། མིག་
དག་ལ་ནི་ཨོ་ཕཊ་ཕཊ་ཧུྃ་ཧཱུྃ་ཕཊ། མཁྲིས་པ་ལ་ནི་ཨོ་ད་ཧ་ད་ཧ་ཧུྃ་ཧཱུྃ་ཕཊ། གློ་བ་ལ་ནི་ཨོ་པ་ཙ་པ་ཙ་ཧཱུྃ་ཧཱུྃ་ཕཊ། རྒྱུ་མ་ལ་ནི་ཨོཾ་བྷཀྵ་བྷཀྵ་པ་ས་རུ་དྷིར་ཨནྟྲ་མཱ་ལ་ཨ་བ་
ལཾ་བི་ནེ་ཧུྃ་ཧཱུྃ་ཕཊ། གཉེ་མ་ལ་ནི་ཨོཾ་གྲྀཏྣ་གྲྀཏྣ་སལྟ་བཱ་ཏཱ་ལ་ག་ཏ་བྷུ་ཛཱཾ་ག་སཪྤཾ་ཝཱ་ཏརྫ་ཡ་ཏརྫ་ཡ་ཧུྃ་ཧཱུྃ་ཕཊ། ལྟོ་བ་ལ་ནི་ཨོ་ཨ་ཀཎྜྷ་ཨ་ཀཎྜྷ་ཧཱུཾ་ཧཱུཾ་ཕཊ། ལྒང་པ་ལ་ནི་
ཨོཾ་ཧྲིཾ་ཧྲིཾ་ཧཱུྃ་ཧཱུྃ་ཕཊ། འདོམས་བར་ལ་ནི་ཨོཾ་ཛྙཱ་ཛྙཱ་ཧཱུཾ་ཧཱུཾ་ཕཊ། བད་ཀན་ལ་ནི་ཨོཾ་ཀྵྨཱཾ་ཀྵྨཱཾཧཱུྃ་ཧཱུྃ་ཕཊ། རྣག་ལ་ནི་ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཁྲག་ལ་ནི་ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། རྔུལ་ལ་ནི་
ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཚིལ་ལ་ནི་ཨོ་ཀི་ལི་ཀི་ལི་ཧུ་ཧཱུྃ་ཕཊ། མཆི་མ་ལ་ནི་ཨོ་སི་ལི་སི་ལི་ཧཱུཾ་ཧཱུཾ་ཕཊ། མཆིལ་མ་ལ་ནི་ཨོ་ཧི་ལི་ཧི་ལི་ཧཱུཾ་ཧཱུཾ་ཕཊ། སྣབས་ལ་ནི་ཨོཾ་དྷི་

༄༅། །ལི་དྷི་ལི་ཧུྃ་ཧཱུཾ་ཕཊ། ཅེས་བརྗོད་པར་བྱའོ། །རྒྱན་ཆའི་དག་པ་ནི། རུས་པའི་རྒྱན་དྲུག་ནི་ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ། མ་ཧཱ་ཀཝཱ་ཨགྣི་སཾ་ནི་བྷ་ཡ། ཛ་ཊཱ་མ་
ཀུ་ཊོཏ་ཊཱ་ཡ། དཾཥཱ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛཱ་བྷཱ་སུ་རཱ་ཡ། པ་ར་ཤུ་པཱ་ཤོ་རྱ་ཏ་ཤུ་ལ་ཁ་ཊཾ་ག་དྷཱ་རི་ཎེ། བུ་གྷཱ་ཛི་ན་ཨམྦ་རཱ་དྷ་རཱ་ཡ། མ་ཧཱ་དྷཱམྦ་
ཨནྡྷ་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀོ་བྷ་ཡ་ཀྵ་བྷ་ཡ། ཧྲི་རྡོ། ཧྲཧྲ། ཕོ་ཕོ། ཕཊ་ཕཊ།
ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ས་རུ་དྷི་ར་ཨན་མཱ་ལ་ཨ་བ་ལཾ་བི་ནེ། གྲིཉྩ་གྲིཉྩ་སཔྟ་པཱ་ཏཱ་ལ་ག་ཏ་བྷུ་ཛཾ་གཱ་སརྤ་མྺྰ། ཏརྫ་ཡ་ཏརྫ་ཡ། ཨཱ་
ཀཌྷྱ་ཨཱ་ཀ ཌྷྱ། ཧྲིཾ་ཧྲིཾ། ཛྞཽཾ་ཛྞཽཾ ། ཀྵྨྰྃ་ཀྵྨྰྃཧཱིཾ་ཧྰིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧུཾ་ཧཱུཾ་ཕཊ་ཕཊ་
སྭཱ་ཧཱ། རྩོ སྔགས་ཚར་གཅིག་བརྗོད་དོ། །ཡང་འཁོར་ལོ་ལ་ཨོ་ཧ། རྣ་རྒྱན་ལ་ན་མ་ཧི། མགུལ་རྒྱན་ལ་སྭཱ་ཧཱ་ཧུ། གདུ་བུ་དྲུག་ལ་བོ་ཥཊ་ཧེ། སྐ་རགས་ལ་ཧཱུྃ་ཧཱུྃ་ཧོ། །

ཐལ་བ་དང་མཆོད་ཕྱིར་ཐོགས་ལ་ཕཊ་ཧཾ་ཞེས་བརྗོད་དོ། །མགྲིན་པའི་མགུལ་རྒྱན་ནི་ཨོཾ་ན་མོ་བྷ་ག་ཝ་ཏི་བཛྲ་ཝཱ་རཱ་ཧི་བཾ། ཨཱརྱ་ཨ་པ་རཱ་ཛི་ཏེ། ཏྲཻ་ལོ་ཀྱ་མཱ་ཏེ་མ་ཧཱ་བི་དྱེ་
ཤྭ་རི། སརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛྲ། བཛྲ་ཨཱ་ས་ནེ། ཨ་ཛི་ཏེ། ཨ་པ་རཱ་ཛི་ཏེ། བ་ཤྱཾ་ཀ་རི་ནེ་ཏྲ་བྷྲ་མ་ཎི། ཤོ་ཥ་ཎི། རོ་ཥ་ཎི། ཀྲོ་དྷེ་ཀ་རཱ་ལི་
ནི༑ ཏྲཱ་ས་ནི། མཱ་ར་ཎི། པྲ་བྷེ་ད་ནི། ཨ་པ་ར་ཛི་ཏེ། བི་ཛ་ཡེ་ཛམྦྷ་ནི་སྟམྦྷ་ནི། མོ་ཧ་ནི། བཛྲ་ཝཱ་རཱ་ཧཱི། མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ །ཏདྱ་
ཐཱ༑ པྲོ་ཏཾ་གེ་པྲོ་ཏཾ་གེ །ཧ་ན་ཧ་ན། པྲ་ཎཱ་ན་ཀིཾ་ཀི་ནི་ཁི་ཁི་ཎི། དྷུ་ན་དྷུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ་བཛྲ་ཁ་ཊཾ་ག་ཀ་པཱ་ལ་དྷ་རི་ཎི། མ་ཧཱ་པི་སི་ཏ་མྰཾ་
ས་ཨ་ཤ་ནི། མཱ་ནུ་ཥ་ཨནྟྲ་པྲྰ་པྲི་ཏེ། སཱནྣི་དྷྱཾ་ན་ར་སི་ར་མཱ་ལཱ་གྲནྠི་ཏ་དྷྰ་རི་ཎི། སུམྦྷ་ནི་སུམྦྷེ། ཧ་ན་ཧ་ན། པྲ་ཎྰཾ་སརྦ་པ་ཤུ་པཱ་ནཾ། མ་ཧཱ་མཱ་ནྶ་ཙྪེ་ད་ནི།
ཀྲོ་དྷ་མུནྟེ། དཾ་ཥྚྰ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དེ་ཝ་སྱ་ཨ་གྲ་མ་ཧི་ཥི། ས་ཧ་སྲ་ཤི་རེ། ས་ཧ་སྲ་བ་ཧ་བེ། ཤ་ཏ་ས་ཧ་སྲ་ཨ་ན་ནེ། ཛྭ་ལི་ཏ་ཏེ་ཛ་སེ།

༄༅། །ཛྭྰ་ལ་མུ་ཁི་པིཾ་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ཨཱ་ས་ནི། མི་ལི་ཏེ། ཧེ་ཧེ། ཧ་ཧ་ཧཱུཾ་ཧཱུཾ། ཁ་ཁ། དྷུ་དྷུ། དྷུ་རུ་དྷུ་རུ། མུ་རུ་མུ་
རུ༑ མུཉྩ་མུཉྩ་ཨ་དྭེ་ཏེ་མ་ཧཱ་ཡོ་གི་ནི། པ་ཋི་ཏ་སིདྡྷེ། དྲོ་དྷཾ་དྲོ་དྷཾ། གྲཾ་གྲཾ། ཧེ་ཧེ། ཧཱ་ཧཱ། བྷི་མེ། ཧ་ས་ཧ་ས། བི་རེ། ཧཱ་ཧཱ། ཧོ་ཧོ།
ཧཱུཾ་ཧཱུཾ། ཏྲེ་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊི་ཏ་ཐཱ་ག་ཏ་པ་རི་ཝཱ་རེ་ཧཱུཾ་ཧཱུཾ་ཕཊ། སིཾ་ཧ་རུ་པེ། ཁ་ག་ཛ་རུ་པེ་ག ཏྲེ་ལོ་ཀྱ་ཨུ་ད་རེ། ས་མུ་དྲ་མེ་ཁ་ལེ།
གྲ་ས་གྲ་ས་ཧཱུཾ་ཧཱུཾ་ཕཊ། ཝཱི་ར་ཨ་དྭེ་ཏི་ཧཱུཾ་ཧཱུཾ། ཧྰཿཧྰཿ མ་ཧཱ་པི་ཤུ་མོ་ཧ་ནི། མ་ཧཱ་ཡོ་གེ་ཤྭ་རི་ཏཱཾ། ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ པྲ་ཏྱ་ཡ་ཀཱ་རི་ཎི་ཧུ་ཧཱུྃ་
ཕཊ༑ བྷྰུ་ཏ་ཏྲ་ས་ནི། མ་ཧཱ་བཱི་རེ། པ་ར་མ་སིདྡྷེ། ཡོ་གེ་ཤྭ་རི་ཕཊ། ཧཱུྃ་ཧཱུཾ་ཕཊ། ཧཱུཾ་ཧཱུཾ་ཧཱུཾ་ཕཊ་སྭཱ་ཧཱ། ཞེས་ཡུམ་གྱི་རྩ་སྔགས་ཚར་གཅིག་བརྗོད་དོ། །མི་མགོ་ལྔ་
བཅུ་ཐམ་པའི་དོ་ཤལ་ནི། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུྃ་ཧཱུྃ་ཕཊ་ཌཱ་ཀི་ནི་ཛཱ་ལ་སམྦ་རཾ་སྭཱ་ཧཱ། རྣ་རྒྱན་ལ་ཨོ་ཧྲྰིཿ ཧཱུྃ་ཧཱུྃ་ཕཊ། གླང་པོ་ཆེའི་པགས་པ་དང་སྟག་གི་པགས་པ་

ལ་ནི་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྃ་ཕཊ། སྐ་རགས་ལ་ནི་ཨོ་བྃ། ཧཾ་ཡཾ། ཧྲིཾ་མོཾ། ཧྲིཾ་ཧྲིཾ་ཧུཾ་ཧཱུྃ་ཕཊ་ཕཊ། བཅོམ་ལྡན་འདས་ཀྱི་ཕྱག་གི་ཐོད་པ་ནི་
ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧུཾ་ཧཱུྃ་ཕཊ། ཨོཾ་ཌཱ་ཀི་ནཱི་ཡེ་ཧུྃ་ཧཱུྃ་ཕཊ། ༀ་ལཱ་མེ་ཧུཾ་ཧཱུྃ་ཕཊ། ༀ་ཁཎྜ་རོ་ཧེ་ཧུྃ་ཧཱུྃ་ཕཊ། ༀ་རཱུ་པི་ཎཱི་ཡེ་ཧུྃ་ཧཱུཾ། ༀ་པྲ་ཙཎྜེ་ཧུཾ་ཧཱུྃ་
ཕཊ༑ ཨོ་ཙཎྜ་ཨཀྵི་ཡེ་ཧུྃ་ཧཱུྃ་ཕཊ། ༀ་པྲ་བྷཱ་ཝ་ཏཱི་ཡེ་ཧུྃ་ཧཱུྃ་ཕཊ། ༀ་མ་ཧཱ་ནཱ་སེ་ཧཱུྃ་ཧཱུྃ་ཕཊ། ཨོ་བཱི་ར་མ་ཏཱི་ཡེ་ཧུྃ་ཧཱུྃ་ཕཊ། ༀ་ཁརྦ་རཱི་ཡེ་ཧུྃ་ཧཱུྃ་ཕཊ། ཨོ་ལངྐེ་ཤུ་
རཱི་ཡེ་ཧུྃ་ཧཱུྃ་ཕཊ། ༀ་དྲུ་མཙྪ་ཡེ་ཧུྃ་ཧཱུྃ་ཕཊ། ཨོཾ་ཨེ་རཱ་ཝ་ཏཱི་ཡེ་ཧུྃ་ཧཱུྃ་ཕཊ། ཨོཾ་མ་ཧཱ་བྷེ་ར་ཝ་ཡེ་ཧུྃ་ཧཱུྃ་ཕཊ། ཨོཾ་ཝཱ་ཡུ་བེ་གེ་ཧུཾ་ཧཱུྃ་ཕཊ། ༀ་སུ་ར་བྷཀྵི་ཡེ་ཧུྃ་ཧཱུྃ་ཕཊ།
ཨོ་ཤྱྭམ་དེ་ཝཱི་ཡེ་ཧུཾ་ཧཱུྃ་ཕཊ། ཨོཾ་སུ་བྷ་དྲེ་ཧུཾ་ཧཱུྃ་ཕཊ། ཨོཾ་ཧ་ཡ་ཀཚེ་ཧུ་ཧཱུྃ་ཕཊ། ཨོ་ཁ་གྲྭ་ན་ནེ་ཧུཾ་ཧཱུྃ་ཕཊ། ཨོཾ་ཙཀྲ་བེ་གེ་ཧུཾ་ཧཱུྃ་ཕཊ། ༀ་ཁཎྜ་རོ་ཧེ་ཧཱུྃ་ཧཱུཾ། ཨོཾ་ཤོཎྜི་ནཱི་
ཡེ་ཧཱུྃ་ཧཱུཾ། ཨོཾ་ཙཀྲ་ཝརྨི་ཎཱི་ཡེ་ཧཱུཾ་ཧཱུཾ་ཕཊ། ཨོཾ་སུ་ཝཱི་རེ་ཧཱུྃ་ཧཱུྃ་ཕཊ། ཨོཾ་མ་ཧཱ་བ་ལེ་ཧཱུཾ་ཕཊ། ཨོཾ་ཙཀྲ་ཝརྟི་ནཱི་ཡེ་ཧུཾ་ཧཱུྃ་ཕཊ། ཨོཾ་མ་ཧཱ་བཱིརྱེ་ཧཱུྃ་ཧཱུྃ་ཕཊ། ཨོཾ་ཀཱ་ཀཱ་སྱེ་ཧཱུཾྃཧཱུྃ་།

༄༅། །ཕཊ༑ ཨོ་ཨུ་ལུ་ཀཱ་སྱེ་ཧུྃ་ཧཱུྃ་ཕཊ། ཨོ་ཤཱ་ནཱ་སྱེ་ཧུྃ་ཧཱུྃ་ཕཊ། ཨོ་སུ་ཀ་རཱ་སྱེ་ཧུྃ་ཧཱུྃ་ཕཊ། ཨོཾ་ཡ་མ་དྰ་དྷི་ཡེ་ཧུྃ་ཧཱུྃ་ཕཊ། ཨོཾ་ཡ་མ་དྰུ་ཏི་ཡེ་ཧུྃ་ཧཱུྃ་ཕཊ། ཨོྃ་
ཡ་མ་དཾཥྚི་ཎཱི་ཡེ་ཧཱུཾ་ཧཱུཾ་ཕཊ། ཨོཾ་ཡ་མ་མ་ཐ་ནཱི་ཡེ་ཧུཾ་ཧཱུྃ་ཕཊ། ཐོད་པ་སྐམ་པོ་ལྔའི་དབུ་རྒྱན་ནི། ཨོཾ་བཛྲ་བེ་རོ་ཙ་ནཱི་ཡེ་ཧུྃ་ཧཱུྃ་ཕཊ། ཅེས་བརྗོད་གཞན་ཡང་། ཁ་ཊཾ་ག་ནི་ལྷ་ཡི་
སྐུ༑ །ཤེས་རབ་ཌ་མ་རུ་ཡི་སྒྲ། །ཉིན་མོ་བཅོམ་ལྡན་རྡོ་རྗེ་ཅན། །མཚན་མོ་ཤེས་རབ་བརྟག་པར་བྱ། །ཞེས་བརྗོད་ཅིང་དྲན་པར་བྱའོ།། །།

༄༅། །ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོ་གྲིཧྣ་གྲིཧྣ་ཧུ་ཧཱུྃ་ཕཊ། ཨོ་གྲིཧྣྰ་པ་ཡ་གྲིཧྣྰ་པ་ཡ་ཧུ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲརཱ་ཛ་ཧཱུྃ་ཧཱུྃ་ཕཊ། ཅེས་པས་བསང་། །
ཨོཾ་སྭ་བྷཱ་ཝ་སོགས་ཀྱིས་སྦྱངས། སྟོང་པའི་ངང་ལས་ཨ་བདུན་ལས་ཐོད་པའི་སྣོད་བདུན་གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་
བསིལ༑ མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་
ཨརྒྷཾ་ཨཱཧཱུཾ། ཨོཾ་བཛྲ་པཱདྱཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནེ་ཝི་དྱེ་ཨཱཧཱུཾ། ཨོཾ་བཛྲ་
ཤབྡ་ཨཱཧཱུྃ། ཞེས་པས་བྱིན་གྱིས་བརླབ། དེ་ནས་རང་རང་གི་ཕྱག་རྒྱ་བཅས་ཏེ། ཨོཾ་སརྦ་ཏ་ཐཱ་ག་ཏ་ཤྲྰི་ཙཀྲ་སམྦ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཨརྒྷཾ་པྲ་ཏིཙྪ་སྭཱ་ཧཱས་མཆོད་ཡོན་ཕྱག་ཏུ་དབུལ།
དེ་བཞིན་དུ་སྔགས་ཀྱི་དབུ་ཐམས་ཅད་འདྲ་བར་བྱས་ལ་པཱདྱཾ་པྲ་ཏིཙྪ་སྭཱ་ཧཱ་ཞེས་པ་ནས་ཨོཾ་ནེ་ཝི་དྱེ་ཨཱཧུཾ་ཞེས་པས་ཞལ་ཟས་ཀྱི་བར་དུ་འབུལ། དེ་ནས་དྲིལ་བུ་གསིལ་ཞིང༌། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ།

སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ། པྲ་ཙ་ལི་ཏེ། པྲཛྙཱ་པཱ་ར་མི་ཏཱ། ནཱ་ད་སྭ་བྷ་ཝེ། བཛྲ་དྷརྨཱ་ཧྲི་ད་ཡ། སནྟོ་ཥ་ཎི་ཧཱུཾ་ཧཱུཾ་ཧཱུཾ། ཧོ་ཧོ་ཧོ། ཨ་ཁཾ་སྭཱ་ཧཱ། ཞེས་པས་རོལ་མོ་སྙན་ལམ་
དུ་འབུལ། སྒྲུབ་གྲོགས་མང་ཚེ་ཌ་མ་རུས་མགོ་དྲངས་པའི་རོལ་ཆེན་ཀྱང་མཛད་དོ། །ཧཱུྃ་བྃ་ནཱྃ་ལྃ་པུ་ཏཱྃ་པུ་ཛཱ་ཨོ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲི་སོ་སུ་ནཱ་སི་མ་ཀུ། ཧཱུཾ་ཧཱུཾ་ཧཱུཾ་ཧཱུཾ།
ཧཱུྃ་ཧཱུྃ་ཧཱུྃ་ཧཱུྃ། ཨོཾ་ཨཱཧཱུྃ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་པས་ནང་མཆོད། ཨོ་ཧཱིཧ་ཧ་ཧཱུྃ་ཧཱུྃ་ཕཊ་ཅེས་པས་བདུད་རྩི་རང་གི་ལྕེ་ལ་བཞག་
ཅིང་༑ འཁྱུད་རྒྱ་དང་བཅས། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨཀོ྅ཧཾ། ཞེས་བརྗོད་པས་མཉེས་མཆོད་དང་། དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་ཀྱི་
དབྱིངས་ཀྱི་བྱིན་གྱིས་བརླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང་། གསང་སྔགས་དང་ཕྱག་
རྒྱའི་མཐུ་དང་། བདག་གིས་མོས་པ་དང་ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་

ཁ ༄༅། །སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་
པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་
ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོ། ན་མས་མན་བུདྡྷ་ནཱཾ། ཨ་བྷི་སྨ་ར་ཡེ་སྤ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་
ཀཱ་ཤ་ས་མནྟ་མྰཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལེ་མ་མ་པྲ་ཎི་དྷི་པུཎྱ་ཛྙཱ་ན་བ་ལེན། སརྦ་ཏ་ཐཱ་ག་ཏ་བ་ལེནྡྷ་བནྡྷ་སྭ་སྦྲ་ན་བ་ལེན་ཙ་ཡེ་སྭཱ་ཧཱ། ཞེས་བརྗོད་དེ་སེ་
 གོལ་བརྡབ། ཡང་ཕྱག་རྒྱ་བཅས་ལ་སེ་གོལ་བརྡབ་པ་ནི། ཡིད་བྱུང་གི་མཆོད་པའོ། །རྡོ་རྗེ་དྲིལ་བུ་རྒྱུན་ཆགས་སུ་གསིལ་བའམ་རོལ་ཆེན་དང་བཅས་པས། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུྃ་ཧཱུྃ་ཕཊ། ཨོཾ་
མ་ཧཱ་ཀལྤ་ཨགྣི་སནྣི་བྷཱ་ཡ་ཧུྃ་ཧཱུྃ་ཕཊ། ༀ་ཛ་ཊཱ་མ་ཀུ་ཊོཏྟ་ཊཱ་ཡ་ཧུ་ཧཱུྃ་ཕཊ། ཨོཾ་དཾཥྚྰ་ཀ་རཱ་ལོ་གྲ་བྷི་ཥ་ཎ་མུ་ཁཱ་ཡ་ཧུ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧུ་ཧཱུྃ་ཕཊ། ཨོཾ་

པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊཾ་ག་དྷཱ་རི་ཎི་ཧུ་ཧཱུྃ་ཕཊ། ཨོཾ་བྱུ་གྷཱ་ཛི་ན་ཨམྦ་རཱ་དྷ་རཱ་ཡ་ཧུ་ཧཱུྃ་ཕཊ། ཨོཾ་མ་ཧཱ་དྷ་ཨནྡྷ་ཀཱ་ར་ཝ་པུ་ཥཱ་ཡ་ཧུ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏི་བཛྲ་
ཝཱ་རཱ་ཧི་བ་ཧཱུྃ་ཧཱུྃ་ཕཊ། ཨོཾ་ན་མཿ ཨཱརྱ་ཨ་པཱ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རི་ཧཱུྃ་ཧཱུྃ་ཕཊ། ཨོཾ་ན་མསརྦ་བྷུ་ཏ་བྷ་ཡཱ་ཝ་ཧེ་མ་ཧཱ་བཛྲ་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ན།
ཨ་ཛི་ཏེ་ཨ་པ་རཱ་ཛི་ཏེ་པ་ཤྱཾ་ཀ་རི་ནེ་ཏྲ་བྷྲ་མ་ཎི་ཧུྃ་ཧཱུྃ་ཕཊ། ཨོཾ་ན་མོ་བི་ཥ་ནི་ཤོ་ཥ་ཎི་རོ་ཥ་ཎི་ཀྲོ་དྷ་ཀ་རཱ་ལི་ནི་ཧུྃ་ཧཱུྃ་ཕཊ། ཨོཾ་ན་མསྟྲྰ་ས་ནི་མཱ་རཱ་ཎི་པྲ་བྷེ་ད་ནི་ཨ་པ་རཱ་ཛ་ཡེ་
ཧུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུཾ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧཱི་མ་ཧཱ་ཡོ་གི་ནི་ཀཱ་མེ་ཤྭ་རི་ཁ་གེ་ཧུྃ་ཧཱུྃ་ཕཊ། ཅེས་པ་ཡབ་ཡུམ་གྱི་རྐང་བརྒྱད་གཉིས་ཀྱིས་བསྟོད་དོ། །

༄༅། །སློབ་དཔོན་ལཱུ་ཧི་པའི་ཞལ་སྔ་ནས་བཀྲལ་བའི་དཔལ་འཁོར་ལོ་བདེ་མཆོག་གི་རྫོགས་རིམ་བསྡུ་བ་གསུམ་པའི་ཁྲིད་ཀྱི་བརྒྱུད་འདེབས་བཞུགས་སོ།། །།ན་མོ་
གུ་རུ་བྷྱ། རྡོ་རྗེ་འཆང་ཆེན་ཕྱག་ན་རྡོ་རྗེ་དང་། །བྲམ་ཟེ་ས་ར་ཧ་པ་ཀླུ་སྒྲུབ་ཞབས། །ཤ་བ་རི་པ་སློབ་དཔོན་ལཱུ་ཧི་པ། །དཱ་རི་ཀ་པ་རྣམས་ལ་གསོལ་བ་འདེབས། །རྡོ་
རྗེ་དྲིལ་བུ་པ་དང་རུས་སྦལ་ཞབས། །ཛ་ལནྡྷ་ར་པཎ་ཆེན་ནག་པོ་པ། །གྲུབ་ཆེན་གུ་ཧྱ་པ་དང་རྣམ་རྒྱལ་ཞབས། །ཏེ་ལོ་ནཱ་རོ་རྣམས་ལ་གསོལ་བ་འདེབས། །ཕམ་
མཐིང་སྐུ་མཆེད་ཀློག་སྐྱ་ཤེས་རབ་བརྩེགས། །བློ་གྲོས་གྲགས་པ་བླ་མ་ས་ཆེན་ཞབས། །རྗེ་བཙུན་སྐུ་མཆེད་ཆོས་རྗེ་ཁུ་དཔོན་དང་། །དཀོན་མཆོག་དཔལ་བ་རྣམས་ལ་
གསོལ་བ་འདེབས། །བྲག་ཕུག་པ་དང་བསོད་ནམས་རྒྱལ་མཚན་དང་། །བློ་གྲོས་བརྟན་པ་དཔལ་ལྡན་ཚུལ་ཁྲིམས་ཞབས། །ཡེ་ཤེས་རྒྱལ་མཚན་ངོར་ཆེན་རྡོ་རྗེ་འཆང་། །
༔ སེམས་དཔའ་ཆེན་པོ་རྣམས་ལ་གསོལ་བ་འདེབས། །བསོད་ནམས་སེང་གེ་རཏྣ་ཝརྡྷ་དང་། །དཀོན་མཆོག་ལྷུན་གྲུབ་པཎ་ཆེན་བྲང་ཏི་ཞབས། །ཁྲི་ཆེན་ཀུན་བསོད་ངག་

དབང་ཆོས་གྲགས་དང་། །ཀུན་དགའ་བསོད་ནམས་རྣམས་ལ་གསོལ་བ་འདེབས། །བཀྲ་ཤིས་ལྷུན་གྲུབ་བཟང་པོ་རྒྱལ་མཚན་དང་། །ཀུན་དགའ་ལྷུན་གྲུབ་སངས་
རྒྱས་རྒྱ་མཚོའི་ཞབས། །ཀུན་དགའ་ལེགས་འབྱུང་ཀུན་དགའ་བློ་གྲོས་དང་། །ཀུན་དགའ་མཁས་གྲུབ་རྣམས་ལ་གསོལ་བ་འདེབས། །ཀུན་དགའ་བསྟན་འཛིན་མཁྱེན་
བརྩེའི་དབང་པོ་དང་། །མཁས་ཤིང་གྲུབ་བརྙེས་ཡོན་ཏན་རྒྱ་མཚོའི་ཞབས། །ཟབ་མོའི་ལམ་གྱི་མན་ངག་སྟོན་མཛད་པ། །དངོས་བརྒྱུད་བླ་མ་རྣམས་ལ་གསོལ་བ་
འདེབས། །ཐུན་མོང་ཁྱད་པར་དཔེ་ཡིས་བརྡའ་སྦྱར་ནས། །ལས་རླུང་མ་ལུས་དབུ་མའི་ལམ་ཆེན་དུ། །ཕྱག་ཆེན་ཕོ་ཉའི་ཉེ་ལམ་ལ་བརྟེན་ནས། །འཇའ་ལུས་མངོན་
བས།། །།ཞེས་པའང་བློ་གཏེར་དབང་པོས་གསོལ་བ་བཏབ་པའོ།། །།
