༄༅། །ཆོ་ག་ཕྱོགས་བསྒྲིགས་པོད་བརྒྱད་པ་བཞུགས་སོ། །

༄༅། །ཆོ་ག་ཕྱོགས་བསྒྲིགས་དཀར་ཆག་བཞུགས། །གླེགས་བམ་དགུ་པ། ། 
དཔལ་རྭ་ཚར་གཉིས་ཀྱི་ཐུན་མོང་མ་ཡིན་པའི་བཞེད་པ་རྡོ་རྗེ་འཇིགས་བྱེད་ལྷ་བཅུ་གསུམ་མའི་༣་༦༥༤     ༡་༣༢༦བར
མངོན་དཀྱིལ་ལྷན་ཐབས་ཆ་ལག་བཅས་ཕྱོགས་གཅིག་ཏུ་བཀོད་པ་ཟབ་དོན་རབ་གསལ། ༦༥༥་༦༩༠     ༡་༡༨བར
དཔལ་རྡོ་རྗེ་འཇིགས་བྱེད་འཁོར་དང་བཅས་པ་ལ་ཚོགས་མཆོད་འབུལ་ཚུལ་ཚོགས་གཉིས་བདུད་རྩིའི་སྤྲིན་ཆེན། སྡོམ་༣༤༤བཞུགས། 

༄༅། །དཔལ་རྭ་ཚར་གཉིས་ཀྱི་ཐུན་མོང་མ་ཡིན་པའི་བཞེད་པ་རྡོ་རྗེ་འཇིགས་བྱེད་ལྷ་བཅུ་གསུམ་མའི་མངོན་དཀྱིལ་ལྷན་ཐབས་
ཆ་ལག་བཅས་ཕྱོགས་གཅིག་ཏུ་བཀོད་པ་ཟབ་དོན་རབ་གསལ་ཞེས་བྱ་བ་བཞུགས་སོ།། །།

༄༅། །ན་མོ་མཉྫུ་གྷོཥཱ་ཡ། རྒྱལ་བའི་མཁྱེན་བརྩེ་གཅིག་བསྡུས་འཇམ་པའི་དཔལ། །སོ་མ་བུ་རིར་དབང་ཕྱུག་འདུལ་དོན་
དུ༑ །རབ་ཁྲོས་དཀྱིལ་འཁོར་སྤྲུལ་ནས་དུས་དགྲའི་རྒྱུད། །གསུང་མཛད་བཅོམ་ལྡན་རྡོ་རྗེ་འཇིགས་བྱེད་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་དུས་འདིར་སྩོལ། །དེ་དང་ལྷན་ཅིག་ཞལ་སྦྱོར་
བཅོམ་ལྡན་མ། །མ་ལུས་རྒྱལ་བ་སྐྱེད་པའི་ཡུམ་མཆོག་མ། །དྷརྨ་གཉྫའི་ཌཱ་ཀིའི་དེད་དཔོན་མ། །གསང་ཆེན་མངའ་བདག་

༄༅། །རྡོ་རྗེ་རོ་ལངས་མ། །གསོལ་བ༴ མཆོག་དང་༴ ཨུརླན་གནས་ནས་རྒྱུད་ཆེན་སྤྱན་དྲངས་ཏེ། །ལྷོ་ཕྱོགས་ཐོད་པ་ཅན་གྱི་དུར་ཁྲོད་
དུ༑ །འཇམ་ཁྲོས་ཞལ་གཟིགས་མཆོག་གི་དངོས་གྲུབ་བརྙེས། །ལམ་འདིའི་རྩ་ལག་གྲུབ་ཆེན་ལ་ལི་ཏ། །གསོལ་བ༴ མཆོག་དང་༴ མཁའ་
འགྲོས་ལུང་བསྟན་བླ་མ་འཇིགས་བྱེད་དུ། །མངོན་སུམ་ཞལ་གཟིགས་དབང་དང་གདམས་པ་ཐོབ། །མཐའ་དམག་དཔུང་བཅོམ་རྡོ་རྗེ་གདན་པའི་
ཞབས༑ །གྲུབ་པའི་དབང་ཕྱུག་ཨ་མོ་གྷ་བཛྲ། །གསོལ་བ༴ མཆོག་དང་༴ ཕྱི་ནང་རིག་གནས་ཀུན་མཁྱེན་པཎྜི་ཏ། །བླ་མ་ལྷ་ཡིས་རྗེས་

བཟུངགདམས་པ་ཐོབ། །ཧ་ཧ་དགོད་པར་ཕྱག་ཆེན་དངོས་གྲུབ་བརྙེས། །གྲི་གུག་འབར་བས་བདུད་འཇོམས་ཡེ་འབྱུང་ཞབས། །གསོལ་བ༴ མཆོག་དང་༴ ཕག་མོས་
ལུང་བསྟན་དམ་པས་རྗེས་སུ་བཟུང་། །པདྨ་བཀོད་པར་འཇམ་དཔལ་གཤིན་རྗེ་གྲུབ། །བི་དྷི་པ་ལས་གདུག་ཅན་རྒྱལ་པོ་བཏུལ། །གྲུབ་པའི་དབང་ཕྱག་པདྨ་བཛྲ་ལ། །
གསོལ་བ༴ མཆོག་དང་༴ ཨུརླན་པདྨ་བཀོད་པའི་དུར་ཁྲོད་དུ། །དུས་དགྲའི་ཞལ་གཟིགས་གཉིས་སྤངས་སྤྱོད་པ་མཛད། །སིངྒའི་རྒྱལ་པོ་དབང་བསྡུས་ལེགས་ལམ་
སྦྱར༑ །མཐུ་སྟོབས་དབང་ཕྱུག་བལ་པོ་བྷ་རོའི་ཞབས། །གསོལ་བ༴ མཆོག་དང་༴ འཇམ་དཔལ་རྣམ་སྤྲུལ་སྐད་གཉིས་སྨྲ་བའི་དབང་། །རྒྱ་བལ་ཡུལ་བྱོན་
གསང་ཆེན་གདམས་པ་བླངས། །གངས་ཅན་ལྗོངས་འདིར་མཐུ་ཆེན་བསྟན་པའི་བདག །རྗེ་བཙུན་རྭ་ལོ་རྡོ་རྗེ་གྲགས་པ་ལ། །གསོལ་བ༴ མཆོག་དང་༴ རྭ་ཆེན་
སྲས་མཆོག་ཧ་ལ་ནག་པོ་སོགས། །ཆིག་བརྒྱུད་གདམས་པ་ཀུན་གྱི་བཀའ་བབས་ཐོབ། །རབ་འབྱམས་རྒྱལ་བའི་ཐུགས་བཅུད་དུས་འཁོར་གྱི། །བསྟན་པ་རྒྱས་མཛད་

༄༅། །རྭ་ལོ་ཆོས་རབ་ལ། །གསོལ་བ༴ མཆོག་དང་༴ རྗེ་བཙུན་ཡབ་ལས་གདམས་པའི་བཅུད་ཐོབ་ནས། །རྩེ་གཅིག་བསྒྲུབས་པས་བདེ་ཆེན་ཡེ་ཤེས་
བརྙེས་༑ །ཟབ་དོན་སྨྲ་བའི་སེང་གེ་རིག་སྔགས་འཆང་། །རྭ་བན་དབང་པོ་ཡེ་ཤེས་སེང་གེ་ལ། །གསོལ་བ༴ མཆོག་དང་༴ འབུམ་ཕྲག་རྒྱུད་སྡེའི་སྙིང་པོ་གཤིན་
རྗེའི་གཤེད། །ནག་པོ་སྐོར་གསུམ་སྔོན་བྱུང་རྣམ་པ་གསུམ། །དུས་ཀྱི་འཁོར་ལོ་ཆོས་འབྱུང་དྲུག་ལ་སོགས། །ཡབ་ཆོས་སྨྲ་བའི་སེང་གེ་འབུམ་སེང་ལ། །གསོལ་བ༴
མཆོག་དང་༴ ཕྱོགས་ལས་རྣམ་པར་རྒྱལ་བ་འགྲོ་བའི་མགོན། །རྡོ་རྗེ་འཛིན་པའི་དེད་དཔོན་གསང་བའི་མཛོད། །གྲུབ་པ་མཆོག་གི་རྣམ་འཕྲུལ་བྱེ་བ་བརྒྱར། །སྟོན་
མཛད་རྗེ་བཙུན་རོང་བ་རྒྭ་ལོ་ལ། །གསོལ་བ༴ མཆོག་དང་༴ ཤེས་རབ་ཆེན་པོས་ཟབ་རྒྱས་ཆོས་རྣམས་ཀྱི། །ཕྱི་ནང་གཞན་གསུམ་དྲང་ངེས་དོན་གཟིགས་ནས། །
གསང་ཆེན་སྨྲ་བའི་སེང་གེ་དུས་འཁོར་བ། །མཚུངས་བྲལ་རོང་པ་ཤེས་རབ་སེང་གེ་ལ། །གསོལ་བ༴ མཆོག་དང་༴ གཞོན་ནུ་ཉིད་ནས་ཤེས་བྱའི་གནས་ལ་སྦྱངས། །

ཚུལ་ཁྲིམས་སྡོམ་ལྡན་དམ་པར་ཡོངས་སུ་གྲགས། །ཟབ་དང་རྒྱ་ཆེའི་དམ་ཆོས་བདུད་རྩི་ཡིས། །སྐལ་ལྡན་སྐྱོང་མཛད་བག་སྟོན་ཆེན་པོ་ལ། །གསོལ་བ༴ མཆོག་
དང་༴ ཚུལ་ཁྲིམས་རྣམ་དག་རྒྱ་མཚོ་ཡངས་པའི་ལྗོངས། །ཐོས་བསམ་སྒོམ་པའི་ཡིད་བཞིན་རིན་ཆེན་དབང་། །མཁས་དང་གྲུབ་པའི་རྒྱལ་མཚན་རྩེར་སོན་པའི། །
སྐྱེ་རྒུའི་གདུང་སེལ་ཚུལ་ཁྲིམས་རྒྱལ་མཚན་ལ། །གསོལ་བ༴ མཆོག་དང་༴ ཤེས་བྱ་རབ་འབྱམས་མཁྱེན་པའི་པཎྜིཏ། །བྱང་ཆུབ་ཐུགས་གཉིས་འབྱོངས་པའི་
དཔལ་དང་ལྡན། །གསང་ཆེན་ཕྲིན་ལས་བཟང་པོས་བསྟན་པ་སྐྱོང་། །ཀུན་མཁྱེན་ཆེན་པོ་ཤེས་རབ་དཔལ་བཟང་ལ། །གསོལ་བ༴ མཆོག་དང་རིག་གནས་
ཀུན་ལ་སྤོབས་པའི་དགེ་བ་ཅན། །རྒྱལ་མཚན་ཏོག་ལྟར་གངས་ཅན་མཁས་གྲུབ་ཀྱི། །གཙུག་ན་མངོན་པར་མཐོ་བ་གྲུབ་པའི་དབང་། །ར་ལོ་གཉིས་པ་དགེ་བ་རྒྱལ་
མཚན་ལ། །གསོལ་བ༴ མཆོག་དང་༴ མཚུངས་མེད་ཤེས་རབ་ཆེན་པོས་ཆོས་ཀུན་མཁྱེན། །སྨྲ་བའི་ཟླ་བ་ཕྱོགས་ལས་རྣམ་པར་རྒྱལ། །ལྷག་པའི་ལྷ་ཡིས་རྗེས་

༄༅། །བཟུང་གྲྭ་ཐང་པ། །མཐུ་སྟོབས་དབང་ཕྱུག་ཤེས་རབ་ཟླ་བ་ལ། །གསོལ་བ༴ མཆོག་དང་༴ ཀུན་བཟང་རིགས་བརྒྱའི་གར་མཁན་རྡོ་རྗེ་འཆང་། །
གསང་ཆེན་ཆོས་ཀྱི་མངའ་བདག་གྲུབ་པའི་གཙོ། །སྐལ་བཟང་པདྨོ་བཞད་པ་ཉི་མའི་དབང་། །བཀའ་དྲིན་མཉམ་མེད་ཀུན་སྤངས་ཆོས་རྗེ་ལ། །གསོལ་བ༴ མཆོག་
དང་༴ ཡང་བརྒྱུད་པ་གཉིས་པ་ནི། རོང་པ་ཤེར་སེང་གི་རྗེས་སུ། ལམ་འདིའི་གདམས་པའི་གཏེར་མཛོད་འཕགས་པའི་ཞབས། །གསང་སྔགས་རྒྱ་མཚོའི་མངའ་བདག་གྲགས་ཆེན་པ།།
ཀུན་མཁྱེན་བསྟན་པའི་རྩ་ལག་གངས་ཁྲོད་པ། །མཚུངས་བྲལ་ས་བཟང་མ་ཏི་པཎ་ཆེན་ལ། །གསོལ་བ། མཆོག་དང་ཟ། གསང་ཆེན་སྨྲ་བ་གཞོན་ནུ་བློ་གྲོས་
ཞབས༑ །རྡོ་རྗེ་འཆང་དབང་རྗེ་བཙུན་ཨེ་ཝཾ་པ། །ཐུགས་ཀྱི་སྲས་མཆོག་པཎ་ཆེན་གྲགས་རྒྱལ་བ། །རྗེ་བཙུན་བླ་མ་ནམ་མཁའ་བརྟན་པ་ལ། །གསོལ་བ༴
མཆོག་དང་༴ དཀྱིལ་འཁོར་ཀུན་གྱི་རིགས་བདག་དྲིན་ཅན་རྗེ། །དགའ་ཆེན་ཡན་ལག་བདུན་ལྡན་ཧེ་རུ་ཀ །ངེས་གསང་ལེགས་པའི་ལམ་སྟོན་བློ་གྲོས་ཅན། །

བཀའ་དྲིན་མཉམ་མེད་རྗེ་བཙུན་སྒོ་རུམ་པ། །གསོལ་བ༴ མཆོག་དང་༴ བརྒྱུད་པ་གསུམ་པ་ནི། རྭ་འབུམ་སེང་ནས། རྭ་བན་འབུམ་སེང་ཞལ་སློབ་དབང་ཕྱུག་གྲགས། །མཐུ་
སྟོབས་དབང་ཕྱུག་ལྡོང་སྟོན་ཤེས་རབ་དཔལ། །འགྲོ་བའི་མགོན་པོ་འཕགས་པ་རིན་པོ་ཆེ། །རྒྱལ་མཚན་བཟང་པོ་ཞེས་གྲགས་ཤར་ཆེན་པ། །གསོལ་བ༴ མཆོག་
དང་༴ མཚུངས་མེད་དཀོན་མཆོག་རྒྱལ་མཚན་སྒོ་རུམ་པ། །མགོན་དེས་རྗེས་བཟུང་ཚུལ་ཁྲིམས་རྒྱལ་མཚན་ཞབས། །བདག་ཉིད་ཆེན་པོ་བསོད་ནམས་རྒྱལ་མཚན་པ། །
མཁྱེན་པའི་སྤྱན་ཡངས་མཁན་ཆེན་སེང་གེ་དཔལ། །གསོལ་བ༴ མཆོག་དང་༴ མཁས་གྲུབ་དམ་པ་རྗེ་བཙུན་བྲག་ཐོག་པ། །ཐམས་ཅད་མཁྱེན་པ་འཇིགས་མེད་
དཔའ་པོའི་ཞབས། །སྔགས་འཆང་དབང་པོ་བསོད་ནམས་མཆོག་ལྡན་པ། །དྲིན་ཅན་བླ་མ་ཚེ་དབང་བཀྲ་ཤིས་ལ། །གསོལ་བ༴ མཆོག་དང་༴ ཁ་སྐོང་ནི། །བློ་
མཆོག་གསུང་གི་དབང་ཕྱུག་ངུར་སྨིག་གར། །སྐལ་བཟང་གདུལ་བྱའི་སྙིང་གི་མུན་བསལ་ནས། །དངོས་གྲུབ་རྒྱ་མཚོའི་དགའ་སྟོན་སྩོལ་བའི་རྗེ། །མཐུ་སྟོབས་དབང་

༄༅། །ཕྱུག་ཚར་ཆེན་རྡོ་རྗེ་འཆང་། །གསོལ་བ༴ མཆོག་དང་༴ འཇམ་དཔལ་དབྱངས་དངོས་ཤེས་བྱ་ཐམས་ཅད་མཁྱེན། །བརྩེ་ཆེན་སྙིགས་དུས་འགྲོ་བའི་
སྐྱབས་གཅིག་པ། །བྱིན་རླབས་ནུས་མཐུའི་དབང་ཕྱུག་རྡོ་རྗེ་འཛིན། །གསང་ཆེན་བསྟན་པའི་རྒྱལ་མཚན་འཛིན་པའི་དཔལ། །གསོལ་བ༴ མཆོག་དང་༴ བསོད་
ནམས་ཡེ་ཤེས་ཚོགས་གཉིས་མཐར་ཕྱིན་ནས། །དམ་ཆོས་བདུད་རྩིའི་བཅུད་ཀྱིས་སྐལ་བཟང་གི །གྲུབ་རིགས་ཉམས་རྟོགས་ཡེ་ཤེས་འཕེལ་མཛད་པ། །རིག་སྔགས་
འཆང་བའི་དབང་པོ་དགོན་གསར་བ། །གསོལ་བ༴ མཆོག་དང་༴ བསླབ་གསུམ་སྡེ་སྣོད་གཞུང་ལུགས་མཐར་ཕྱིན་ནས། །ཟབ་དོན་གསང་སྔགས་རྒྱ་མཚོར་དབང་
འབྱོར་བ། །གྲུབ་གཉིས་འབྲས་བུའི་དཔལ་གྱིས་ཕྱུག་གྱུར་པའི། །མཁན་ཆེན་གྲུབ་པའི་དབང་ཕྱུག་སྡིང་མ་བ། །གསོལ་བ༴ མཆོག་དང་༴ མཐའ་ཡས་རྒྱུད་སྡེའི་
དབང་ཕྱུག་རྡོར་འཛིན་གཙོ། །བསྐྱེད་དང་རྫོགས་པའི་ཏིང་འཛིན་རབ་བརྟན་པས། །བདུད་བཞིའི་དཔུང་ཚོགས་མིང་གི་མཐར་མཛད་པ། །ཚེ་མཐའ་ཡས་དངོས་ཁྱབ་

བདག་བླ་མ་ལ། །གསོལ་བ༴ མཆོག་དང་༴ རྣམ་མང་འགྲོ་བ་ཀུན་གྱི་མགོན་གཅིག་པོ། །བསོད་ནམས་གཏེར་ཆེན་རྣམ་གྲོལ་མཆོག་ལྡན་པའི། །རྒྱལ་སྲས་བྱང་
སེམས་ངུར་སྨྲིག་འཆང་བའི་གཙོ། །རྡོ་རྗེ་འཆང་དངོས་རྗེ་བཙུན་བཀའ་འགྱུར་བ། །གསོལ་བ༴ མཆོག་དང་༴ དམ་པའི་ཞབས་བསྟེན་གསུང་ངག་གདམས་པས་ཕྱུག །
སྨིན་གྲོལ་དབང་བཞིའི་བདུད་རྩིས་སྐལ་ལྡན་ཀུན། །ཕྱོགས་ལས་རྣམ་རྒྱལ་ཐར་པའི་ཕོ་བྲང་ཆེར། །འདྲེན་པའི་དེད་དཔོན་མཚུངས་མེད་ཆོས་ཀྱི་རྗེ། །གསོལ་བ༴
མཆོག་དང་༴ དཔག་ཡས་ཚོགས་གཉིས་སྨོན་ལམ་བཟང་པོའི་མཐུས། །དམ་པའི་རིགས་འཁྲུངས་མདོ་སྔགས་རྒྱ་མཚོའི་བདག །ཐུབ་བསྟན་རྒྱལ་མཚན་འཛིན་པ་རྒྱལ་
བའི་སྲས། །གྲུབ་གཉིས་མངོན་གྱུར་སྙིགས་དུས་རྡོར་འཛིན་མགོན། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་དུས་
འདིར་སྩོལ། །འཇམ་དབྱངས་ངག་གི་དབང་ཕྱུག་རབ་ཁྲོས་སྐུ། །བདུད་དཔུང་སྐྲག་མཛད་སྐལ་བཟང་ཀུན་དགའི་གསུང་། །མཆོག་ཐུན་གྲུབ་གཉིས་ལྷུན་གྲུབ་སྩོལ་

༄༅། །བའི་ཐུགས། །འདྲེན་མཆོག་སྐུ་བཞིའི་བདག་ཉིད་རྡོ་རྗེ་འཆང་། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་
དུས་འདིར་སྩོལ། །ངག་གི་དབང་ཕྱུག་བླ་མ་ཡི་དམ་ལྷས། །དུས་ཀུན་རྗེས་འཛིན་དགའ་བཞི་ལེགས་པའི་ལམ། །རྣམ་གྲོལ་ཐར་པའི་འབྱུང་གནས་སྨིན་གྲོལ་ཆོས། །
སྩོལ་མཁས་དྲིན་ཆེན་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཆོག་དང་༴ འོད་གསལ་འཆི་མེད་རིགས་ཀྱི་ཐིག་ལེ་ལས། །ངག་
གི་དབང་པོ་སྤྲུལ་པའི་ཟློས་གར་མཁན། །མཁས་ཀུན་དགའ་བྱེད་འཆད་རྩོད་རྩོམ་པ་ཡིས། །གདུལ་བྱའི་བློ་གྲོས་རྒྱས་མཛད་ས་སྐྱ་པར། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་དུས་འདིར་སྩོལ། །མཁྱེན་རབ་ཀུན་གསལ་དགའ་མའི་ཕང་པ་རུ། །སྡེ་སྣོད་རྒྱུད་སྡེའི་ཆུ་འཛིན་
འཁྲིགས་པ་ལས། །ལེགས་བཤད་གྲུ་ཆར་བསྙིལ་བའི་དགེ་མཚན་ཅན། །མཁས་ཤིང་གྲུབ་པའི་དབང་པོ་རྡོ་རྗེ་འཛིན། །གསོལ་བ༴ མཆོག་དང་༴ བྱམས་བརྩེ་

རྔ་ཡབ་དཀར་པོས་མ་རིག་རྡུལ། །བྱིས་པ་ཙམ་གྱིས་འགྲོ་ཁམས་ཀུན་དགའི་ཞིང་། །ཐར་པའི་རྒྱན་གྱིས་སྤྲས་པར་གསལ་མཛད་པ། །བསྟན་འཛིན་བྱེ་བའི་གཙུག་རྒྱན་
འཁོར་ལོའི་མགོན། །གསོལ་བ༴ མཆོག་དང་འཇམ་དཔལ་དབྱངས་དངོས་ཡོངས་འཛིན་རྒྱ་མཚོ་ཡིས། །རྗེས་བཟུང་མཁས་བཙུན་བཟང་པོའི་དཔལ་ཡོན་ཅན། །
སྒྲུབ་ལ་བརྩོན་པས་དངོས་གྲུབ་མཆོག་བརྙེས་ཤིང་། །འགྲོ་བློའི་ཕན་བདེ་གསལ་མཛད་ཆོས་ཀྱི་རྗེར། །གསོལ་བ༴ མཆོག་དང་༴ སྣང་སྲིད་དག་པ་ལྷ་ཡི་ཕྱག་རྒྱར་
ཤར༑ །ངོ་མཚར་བཀའ་བབས་བདུན་གྱི་རྒྱལ་སྲིད་འཛིན། །འཇམ་པའི་དབྱངས་ཀྱི་མཁྱེན་བརྩེར་རོ་མཉམ་གྱུར། །མཁས་གྲུབ་དབང་པོ་དྲིན་ཅན་བླ་མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་དུས་འདིར་སྩོལ། །དེ་ལྟར་རྩ་བརྒྱུད་བླ་མའི་ཚོགས་རྣམས་ལ། །སྙིང་ནས་དད་
པས་གསོལ་བ་བཏབ་པའི་མཐུས། །ཚེ་རབས་ཀུན་ཏུ་ཐུགས་རྗེས་བཟུང་གྱུར་ནས། །གསུང་གི་བདུད་རྩི་རྟག་ཏུ་འཐུང་བར་ཤོག །ཞལ་གྱི་པདྨོ་ལས་འོངས་བདུད་རྩིའི་

༄༅། །རྒྱུན་༑ །གཤིན་རྗེའི་གཤེད་དཔལ་རྒྱུད་དོན་ཟབ་མོའི་བཅུད། །ལེགས་པར་ཐོབ་ནས་ཉམས་སུ་བླངས་པའི་མཐུས། །འཇམ་དཔལ་གཤིན་རྗེའི་དབང་པོ་
འགྲུབ་པར་ཤོག །ལྷོ་ཕྱོགས་ས་འོག་གནས་པའི་གཤིན་རྗེ་སོགས། །བྱང་ཆུབ་སྒྲུབ་པའི་བར་ཆད་འབྱུང་པོའི་ཚོགས། །གདུག་ཅན་ཕྱི་ཡི་གཤིན་རྗེ་ཀུན་འཇོམས་པའི། ། 
ཁྲོ་རྒྱལ་མ་ཧེའི་ཞལ་ཅན་འགྲུབ་པར་ཤོག །རོ་རྐྱང་རྩ་དང་དཀར་དམར་ཉི་ཟླའི་ཁམས། །འབྱུང་འཇུག་རླུང་གི་རྒྱུ་བ་མ་ལུས་པ། །ཨ་ཝ་དྷུ་ཏིར་ཞུགས་ནས་ཐིམ་པ་
ཡིས༑ །ནང་གི་གཤིན་རྗེའི་གཤེད་པོ་འགྲུབ་པར་ཤོག །གཟུང་འཛིན་གཉིས་སྣང་ཀུན་རྟོག་མ་ལུས་པ། །གསལ་སྟོང་ཟུང་འཇུག་བདེ་བ་ཚོན་པོ་ཡི། །དབྱིབས་སུ་
ཞུགས་པའི་གཉིས་མེད་ཡེ་ཤེས་མཆོག །གསང་བའི་གཤིན་རྗེ་མཐར་བྱེད་འགྲུབ་པར་ཤོག །སྤྲོས་བྲལ་བརྗོད་མེད་སྟོང་ཉིད་རྡོ་རྗེ་ཆེ། །འགྱུར་མེད་བདེ་བ་ཆེན་པོ་
འཇིགས་མཛད་ཞབས། །དབྱེར་མེད་ཟུང་འཇུག་བཛྲ་བྷེ་ར་ཝ། །བདག་དང་འགྲོ་བས་ཚེ་འདིར་འགྲུབ་པར་ཤོག །གནས་སྐབས་ཟབ་མོའི་འཁྲུལ་འཁོར་སྦྱོར་བ་ཡིས། །

རབ་འབྱམས་ལས་བཞི་ཐོགས་མེད་འགྲུབ་གྱུར་ནས། །ལམ་མཆོག་སྒྲུབ་པའི་འགལ་རྐྱེན་ཀུན་ཞི་ཞིང་། །མཐུན་རྐྱེན་མ་ལུས་བདེ་བླག་འགྲུབ་པར་ཤོག །ཅེས་བཅོམ་ལྡན་
འདས་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་གྱི་དཀྱིལ་འཁོར་དུ་དབང་བསྐུར་བ་ཐོབ་པའི་བརྒྱུད་པ་ལ་གསོལ་བ་འདེབས་པ་དངོས་གྲུབ་རིན་པོ་ཆེའི་སྙེ་མ་ཞེས་བྱ་བ་འདི་ནི། ཤེས་བྱ་རབ་འབྱམས་ལ་མཁྱེན་པའི་སྤྱན་ཡངས་ཐོགས་པ་མེད་པར་
འཇུག་ཅིང་། སྙན་བརྒྱུད་ཟབ་མོའི་བཅུད་ཀྱིས་ཡོངས་སུ་གཏམས་པའི་འ་ཞྭའི་རྡོ་རྗེ་འཛིན་པ་ཆེན་པོ་རྗེ་མཁྱེན་བརྩེའི་དབང་ཕྱུག་བསྟན་པའི་རྒྱལ་མཚན་དཔལ་བཟང་པོའི་གསུང་གིས་རྒྱང་རིང་པོ་ནས་ནན་ཏན་གྱིས་བསྐུལ་བ་ལ་བརྟེན་ནས།
གཤིན་རྗེའི་གཤེད་ཀྱི་རྣལ་འབྱོར་པ་བློ་གསལ་རྒྱ་མཚོས་མང་མཁར་ཐུབ་བསྟན་དགེ་འཕེལ་གྱི་དགོན་པར་སྦྱར་བ་འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག །དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དབང་
གི་བརྒྱུད་པའི་གསོལ་འདེབས་བརྒྱུད་པ་གསུམ་འདུས་ཚར་ཆེན་རྡོ་རྗེ་འཆང་མན་གྱི་གསོལ་འདེབས་ཁ་སྐོང་འདི་ལྷ་རིགས་འ་ཞྭའི་རིག་སྔགས་འཆང་བས་སྦྱར་བའོ། །༼གནས་གསར་རྡོ་རྗེ་འཆང་ལེགས་པའི་མཚན་ཅན་ནོ། །༽ཡབ་ཆེན་ཀུན་བློ་མན་
ཆད་ཁ་སྐོང་དུ་བློ་གཏེར་དབང་པོས་བྲིས་པའོ།། ། ། ༄༅། །ན་མཿཤྲཱི་མཉྫུབཛྲ་ཤྲཱི་བཛྲ་བྷཻ་ར་ཝ་ཡ། འཇིགས་བྱེད་འཇིགས་པ་རབ་ཏུ་སྟོན་པས་འཇིགས། །ཟ་ཚུལ་ཟ་བར་སྟོན་མཛད་ཁམས་གསུམ་ཟ། །ཁྲོ་མདོག་ཁྲོ་ཚུལ་བདུད་རྣམས་ཁྲོས་

༄༅། །བས་གསོད། །རྡོ་རྗེའི་གཟུགས་ཅན་རྡོ་རྗེ་གྲགས་པར་འདུད། །དཔལ་ལྡན་རྒྱལ་བ་ཀུན་གྱི་མཁྱེན་བརྩེ་ནི། །གུར་གུམ་གཞོན་ནུའི་ཟོལ་གྱིས་ཡིད་འཕྲོག་སྐུ། །དྲན་པས་སྙིང་གི་མུན་སེལ་འཇམ་པའི་དབྱངས། །བླ་མ་
མཆོག་དང་དབྱེར་མེད་གང་དེས་སྐྱོངས། །གང་སྐུ་མཐོང་བས་རྡོ་རྗེ་ཁྲོ་བོའི་ཚོགས། །ཕྱག་མཚན་ལྟུང་ཞིང་བདུད་དང་གཤིན་རྗེའི་དཔུང་། །ཀླད་པ་འཐོར་ནས་སྙིང་དམར་ཚལ་པར་འགས། །སྐལ་བཟང་སྙིང་ལ་བདུད་རྩིའི་དཔལ་སྟེར་བ། །
འཇིགས་རུང་དུས་དགྲའི་དབང་ཕྱུག་བཅོམ་ལྡན་འདས། །ཧ་ཧའི་གད་རྒྱང་དགོད་པ་མ་ཧེའི་ཞལ། །རོ་ལངས་དགའ་མས་འཁྱུད་པའི་ཟློས་གར་མཁན། །ཁྱོད་ཞབས་པདྨོ་གཙུག་གི་ཆུ་མཚོར་རོལ། །གང་དེའི་རྣམ་འཕྲུལ་རྭ་ཆེན་ལོ་ཙཱ་བའི། །
ཞལ་འོད་བཅུ་གསུམ་ལྷ་ཡི་འཁོར་ལོ་ཡི། །སྒྲུབ་ཐབས་དཀྱིལ་འཁོར་ཆོ་གའི་གསལ་བྱེད་ནི། །ཟབ་དོན་རབ་གསལ་དགའ་སྟོན་དེང་འདིར་སྤྲོ། །ཨེ་མ་རྣམ་དཔྱོད་ནགས་ཀྱི་ཚལ་ཡངས་ན། །སྐལ་བཟང་གཙུག་ཕུད་གཡོ་བའི་གཉིས་སྐྱེས་བུ།།
གསང་ཆེན་སྤྲིན་སྔོན་གསར་བའི་རྫ་རྔའི་སྒྲ། །སྙིང་དབུས་བདུད་རྩིའི་མཆོད་སྦྱིན་འདི་ན་ཀོ །དབང་གི་རྒྱལ་པོ་དང་མཚུངས་དབང་གི་ཆུ། །མ་ཆད་མི་ནུབ་རྒྱུན་དུ་བཟླས་པའི་ལུགས། །མི་འགལ་ཉུང་གསལ་གབ་འཁྲུལ་མེད་པར་ནི། །འཇུག་
པ་བདེ་ཕྱིར་འདི་ལ་སྐྱོན་ཡོད་མིན། །དེ་ལ་འདིར། རྗེ་བཙུན་འཇམ་པའི་དབྱངས་ཀྱི་རྣམ་པར་སྤྲུལ་པའི་སྐྱེས་བུ་དམ་པ་དག་གིས་ལུང་བསྟན་ཅིང་། རང་ཉིད་ཀྱི་ཞལ་གྱིས་འཆེས་པའི་བླ་མ་རྭ་ལོ་ཙཱ་བ་ཆེན་པོ་རྡོ་རྗེ་གྲགས་པས་རྒྱུད་སྡེ་དྲི་མ་མེད་

པའི་དགོངས་པ་མཐར་ཐུག་པ། རྒྱ་བལ་གྱི་པཎ་གྲུབ་ཚད་ལྡན་གཅིག་ནས་གཅིག་ཏུ་རིམ་པར་བརྒྱུད་པའི་ཞལ་གྱི་དྲོད་མ་ཡལ་བའི་གདམས་ངག་ལ་བརྟེན་ནས། དཔལ་རྡོ་རྗེ་འཇིགས་བྱེད་ཆེན་པོའི་ཆོས་སྐོར་གྱི་ཡི་གེ་ཡོངས་སུ་གྲགས་པ་བཅུ་བདུན་
ཙམ་མཛད་པ་རྣམས་བསྡུ་ན། སྨིན་བྱེད་དབང་གི་སྐོར། གྲོལ་བྱེད་ལམ་གྱི་སྐོར། ལས་ཚོགས་སྣ་ཚོགས་ཀྱི་སྐོར། རྒྱབ་རྟེན་ལུང་གི་སྐོར་རྣམས་སུ་འདུས་པ་ལས། གྲོལ་བྱེད་ལམ་གྱི་ཆོས་སྐོར་ལ། རྭ་ཆེན་ཉིད་ཀྱི་དཀར་ཆག་ལས།
མངོན་རྟོགས་རིམ་པ་ལྔ་ཡང་ཡོད། །ཅེས་དང་། ཧ་ལ་ནག་པོའི་ཤོག་དྲིལ་ལས། །ལྔ་པོ་གང་རུང་ལེགས་བསྒོམས་ལ། །ཞེས་གསུངས་པའི་དོན། ལྷ་བཅུ་གསུམ་གྱི་མངོན་རྟོགས་རྒྱས་པ་རིན་ཆེན་གཏེར་མཛོད། གཙོ་བོའི་སྒྲུབ་ཐབས་དྲི་
མེད་སྣང་བ། ཞལ་གསུམ་ཕྱག་དྲུག་པའི་སྒྲུབ་ཐབས་ཁམས་གསུམ་ཟ་བྱེད། ཞལ་གཅིག་ཕྱག་བཞི་པའི་སྒྲུབ་ཐབས་དྲི་མེད་ཆུ་རྒྱུན། ཞལ་གཅིག་ཕྱག་གཉིས་པའི་སྒྲུབ་ཐབས་རིན་ཆེན་དོན་འདུས་དང་ལྔ་ཡོད་པའི་དང་པོ་ལྷ་བཅུ་གསུམ་གྱི་སྒྲུབ་
ཐབས་རྒྱས་པ་དང་། དཀར་ཆག་ལས། སྨིན་བྱེད་དཀྱིལ་ཆོག་ཡིག་སྣ་ཡོད། །ཅེས་གསུངས་པའི་དོན། དཀྱིལ་འཁོར་གྱི་ཆོ་ག་དབང་གི་དགོངས་པ་རབ་ཏུ་གསལ་བ་གཉིས། རྭ་ཆེན་ཉིད་ཀྱིས་མཛད་པའི་ཡི་གེ་གཞིར་བཞག་ལ་ཅུང་ཟད་ཁ་
འཕངས་པ་དང་། དོན་གྱིས་ཐོབ་པའི་ལག་ལེན་དང་། ངག་འདོན་གྱི་རིམ་པ་ལུགས་འདི་བ་ལ་ཚད་མར་གྱུར་པའི་ཡི་གེ་དག་དང་། བརྒྱུད་པར་བཅས་པའི་བླ་མའི་གསུང་སྒྲོས་ལས་འབྱུང་བ་ནི་འདི་ལྟར། རྡོ་རྗེ་འཇིགས་བྱེད་ཀྱི་བསྙེན་པ་སྔོན་དུ་

༄༅། །སོང་བའི་སྔགས་པས་རང་གཞན་སྨིན་པར་བྱེད་པ་ལ་གསུམ། སའི་ཆོ་ག །སྟ་གོན། དངོས་གཞིའོ། །དེའང་སྤྱི་རྒྱུད་ལས། རྣམ་དཔྱད་དང་པོ་ས་གཞི་གཟུང་། །གཉིས་པ་སྟ་གོན་གནས་བཅས་ཏེ། །ནུབ་གསུམ་པ་ལ་
འཇུག་པ་ཤིས། །ཞེས་གསུངས་སོ། །དེ་ལ་ནུབ་དང་པོའི་ཆོ་ག་ལ་བཞི་སྟེ། ས་བརྟག་པ་དང་། བསླང་བ་དང་། སྦྱང་བ་དང་། བསྲུང་བའོ། །དང་པོ་ལ་བརྒྱད་དེ། ཕྱོགས་དང་། ཁ་དོག་དང་། དབྱིབས་དང་། ས་དང་། ཆུ་
དང་། མེ་ཏོག་དང་། མེ་དང་། རྨི་ལམ་མོ། །དང་པོ་ནི། ཞི་བ་ལ་ཤར། རྒྱས་པ་ལ་བྱང་། དབང་ལ་ནུབ། དྲག་པོ་ལ་ལྷོ་ནས་སོ། །གཉིས་པ་ནི། ཞི་བ་ལ་དཀར་ལ་སྣུམ་པ། རྒྱས་པ་ལ་སེར་ལ་བརྗིད་པ། དབང་ལ་དམར་
ལ་འབོལ་བ། དྲག་པོ་ལ་ནག་ལ་རྩུབ་པའོ། །གསུམ་པ་ནི། ཞི་བ་ལ་དར་དཀར་གྱི་ཡོལ་བ་བྲེས་པ་ལྟ་བུ་དང་ཟླ་བ་རྒྱས་པ་ལྟ་བུའོ། །རྒྱས་པ་ལ་རྒྱལ་པོ་གསེར་གྱི་ཁྲི་ལ་གནས་པ་ལྟ་བུ་དང་། དབང་ལ་བཙུན་མོའི་བྷ་ག་ལྟ་བུ་དང་། དྲག་པོ་
ལ་སྲིན་པོ་ཟ་རིས་བབས་པ་ལྟ་བུའོ། །བཞི་པ་ནི། ས་དེ་འདོམ་གང་གྲུ་བཞིར་པུས་མོའམ་ལྟོ་བ་ནུབ་པ་ཙམ་དུ་བརྐོས་ལ། སླར་ཁུང་བུ་རེ་ས་དེས་བཀང་བས་གང་ན་བཟང་ལ། མ་གང་ན་དེར་མི་བྱའོ། །ལྔ་པ་ནི། ཁུང་བུ་དེ་ཉིད་ཆུས་
བཀང་སྟེ། རྐང་འདོམ་ལྔ་བཅུ་རྩ་གཅིག་ཕྱིར་ཕྱིན་ལ། ནང་དུ་ལོག་སྟེ་བལྟས་པས། དམའ་བར་མ་སོང་ན་བཟང་། ཅུང་ཟད་དམའ་ན་དངོས་གྲུབ་ཆུང་། ཡེ་མ་ཆགས་ན་ངན་ནོ། །དྲུག་པ་ནི། ཁུང་བུའི་ནང་ནས་བྱུང་བའི་ས་རྣམས་ཕུང་

པོར་བྱས་ལ། མེ་ཏོག་གཏོར་བས་ཀུན་ཆགས་ན་བཟང་། མ་ཆགས་ན་མི་བྱ། བདུན་པ་ནི། ཕྱོགས་དེར་ཞི་བའི་སྦྱིན་སྲེག་བྱས་པས། མེ་པྲ་བཟང་ན་བྱ། ངན་ན་མི་བྱ། བརྒྱད་པ་ནི། ས་ཕྱོགས་དེར་ཕྱིན་ཏེ། རྡོ་རྗེ་འཇིགས་བྱེད་ཀྱི་
བདག་བསྐྱེད་སྔོན་དུ་འགྲོ་བས། གཏོར་མ་བསང་སྦྱང་བྱིན་རླབས་འོག་གི་ས་ལྷའི་སྐབས་ལྟར་བྱ། གཞི་བདག་ལ། ཨ་ཀཱ་རོས་གཏོར་མ་བྱིན་ལ། གང་དག་ཁམས་གསུམ་འདིར་བཞུགས་པའི། །མགོན་པོ་ཆེ་
བའི་ཆེ་བ་རྣམས། །ལྷ་དང་ཀླུ་དང་གནོད་སྦྱིན་རྣམས། །དྲི་ཟ་དང་ནི་ལྷ་མིན་སོགས། །དེ་དག་རྣམས་ཀྱིས་མཁྱེན་པར་མཛོད། །སེམས་ཅན་རྣམས་ཀྱི་དོན་བསྒྲུབ་
ཕྱིར༑ །ས་གཞི་མཉམ་ཞིང་ཡིད་འོང་འདིར། །དཀྱིལ་འཁོར་དམ་པ་འབྲི་བར་འཚལ། །གལ་ཏེ་ཁྱེད་ཀྱིས་གནང་བ་ན། །བགྱིད་དེ་གཞན་དུ་མ་ལགས་སོ། །རྨི་
ལམ་ལ་སོགས་མཚན་མ་ཡིས། །ལེགས་ཉེས་ལྟས་རྣམས་བསྟན་དུ་གསོལ། །ཞེས་ལན་གསུམ་དང་། འདིར་རྗེས་ཆོག་བྱས་ནས་ཉལ་བའམ་ཡང་ན་གཉིད་སད་ནས་བྱ། ཨོ་མུ་ཙེ་ལེ་སྭཱ་ཧཱ། ཨོཾ་
མོ་ཧ་རི་ཏི་སྭཱ་ཧཱ། ཨོཾ་ཏ་ཏི་ལེ་ནི་སྭཱ་ཧཱ། ཞེས་བརྗོད་ནས། མགོ་ལྷོར་བསྟན་ལ་ཤར་ཕྱོགས་སུ་ཉལ་བས་རྨི་ལམ་བཟང་ན་བྱ། ངན་ན་མི་བྱ། གཉིས་པ་ས་བསླང་བ་ལ་གཉིས་ཏེ། སྣང་བ་ལ་བསླང་བ་དང་། མི་སྣང་བ་

༄༅། །ལ་བསླང་བའོ། །སྣང་བ་ལ་བསླང་བ་ལ་གཉིས་ཏེ། སྤྱིར་ས་བདག་རྒྱལ་པོ་ལ་བསླང་བ་དང་། སྒོས་ས་དེའི་བདག་པོ་ལ་བསླང་བའོ། །དེའང་རྙེད་བཀུར་ལ་སོགས་པས་མཉེས་པར་བྱས་ལ། ས་ཕྱོགས་འདིར་
ངས་དཔལ་རྡོ་རྗེ་འཇིགས་བྱེད་ཅེས་བྱ་བའི་དཀྱིལ་འཁོར་བཞེངས་ནས། སློབ་མ་སྨིན་པར་བྱས་པས་ཡུལ་ཕྱོགས་འདིར་ཡང་དགེ་ཞིང་བཀྲ་ཤིས་པར་འགྱུར་བས། ས་། །
གཞི་ང་ལ་བྱིན་ཅིག །ཅེས་བརྗོད་པའོ། །གཉིས་པ་མི་སྣང་བ་ལ་བསླང་བ་ལ་གསུམ་སྟེ། ས་བདག་ལྟོ་འཕྱེ་དང་། ལོ་ཟླ་བཞག་དུས་གནས་པ་དང་། སའི་ལྷ་མོའོ། །དང་པོ་ནི། ས་བདག་ལྟོ་འཕྱེའི་འཁོར་ཕྱོགས་བརྩིས་ཏེ་ལྷོ་
བ་གཤགས་ལ་བསླང་། གཉིས་པ་ནི། ཡུལ་དེའི་གཞི་བདག་ལ་གཏོར་མ་བྱིན་ལ། འདི་ན་གནས་པའི་ལྷ་དང་ཀླུ། །གནོད་སྦྱིན་སྲིན་པོའམ་གཞན་དག་དང་། །དེ་དག་རྣམས་ཀྱིས་ས་འདི་ནི། །
དཀྱིལ་འཁོར་དོན་དུ་བདག་ལ་བྱིན། །ཅེས་ལན་གསུམ་བརྗོད་པས་བསླང་ངོ་། །གསུམ་པ་ནི། མཎྜལ་གྱི་དབུས་སུ་དྲིའི་ཐིག་ལེའི་སྟེང་དུ། ཨོཾ་པྲྀ་ཐཱི་ཝཱི་བྷྱཿསྭཱ་ཧཱ། ཞེས་བརྗོད་ལ་མེ་ཏོག་ཚོམ་བུ་གཅིག་བྱ།
གཡས་པའི་མཐེ་བོང་གིས་མཐེའུ་ཆུང་མནན་ལ་སོར་མོ་གསུམ་བརྐྱངས་ཏེ་ས་ལ་ལན་གསུམ་བརྡབས་པས། སའི་ལྷ་མོ་བརྟན་མ་སེར་མོ་དར་དང་རིན་པོ་ཆེས་བརྒྱན་པ། གཡས་པས་ཁས་ལེན་པ་ལ་ཉེ་བར་འཇོག་པའི་ཕྱག་རྒྱ། གཡོན་པས་བུམ་

པ་འཛིན་པ། སྐུ་ལྟེ་བ་ཡན་ཆད་ཐོན་པ་ཅིག་སྤྱན་དྲངས། དེ་ལ་ཡེ་ཤེས་པ་སྤྱན་དྲངས་ནས་བསྟིམ། དབང་བསྐུར། རིན་ཆེན་འབྱུང་ལྡན་གྱིས་དབུར་བརྒྱན་པ་ལ། ཨོཾ་པྲྀ་ཐཱི་ཝཱི་དེ་ཝཱི་ལོ་ཀི་ཏཱ་རཱ་ཡེ། ཞེས་པ་སྔོན་དུ་འགྲོ་བའི། །
ཨརྒྷཾ་པྲ་ཏིཙྫ། པཱ་དྱཾ་པྲ་ཏཱི༔ བཛྲ་པུཥྤེ་ལ་སོགས་བ་ཕྱིའི་མཆོད་པ་དང་། ནང་བདུད་རྩི་དང་། ཨ་ཀཱ་རོའི་སྔགས་ལན་གསུམ་གྱིས་གཏོར་མ་བྱིན་གྱིས་བརླབས་ལ། ༀ་པྲྀ་ཐཱི་ཝཱི་དེ་ཝཱི་ལོ་ཀི་ཏཱ་རཱ་ཡེེ་ཨི་དཾ་
བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པས་མཉེས་པར་བྱས་ལ། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་དང་། །ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་
ནི་དཔང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་ཀྱི་སྡེ་བཅོམ་པ། །དེ་བཞིན་བདག་གིས་བདུད་ཀྱི་སྡེ། །ཕམ་པར་བྱ་ཕྱིར་དཀྱིལ་འཁོར་འབྲི། །ཞེས་
བརྗོད་པས་གནང་བ་བྱིན་པར་བསམ། སླར་ཡང་མཆོད་ནས། ཨོཾ་པྲྀ་ཐཱི་ཝཱི་དེ་ཝཱི་བཛྲ་མུས་གཤེགས་སུ་གསོལ། གསུམ་པ་ས་སྦྱང་བ་ལ་གཉིས་ཏེ། ལས་དང་བྱ་བས་སྦྱང་བ་དང་། ཏིང་ངེ་འཛིན་གྱིས་སྦྱང་བའོ། །དང་པོ་ནི།
སའི་རོ་ལྔ་བསལ་ཏེ། རྡའུ་དང་། གྱོ་མོ་དང་། རུས་པ་སོལ་བ་དང་། སྤང་རྣམས་བསལ་ཏེ་ས་སྟེགས་གྲུ་བཞི་པ། དབུས་ཡིད་ཙམ་མཐོ་བ། བྱང་ཤར་ཡིད་ཙམ་དམའ་བ། ཆགས་ཀྱིས་ཐེམས་པ། མེ་ལོང་གི་ངོས་ལྟར་བྱ། གཉིས་པ་

༄༅། །ནི། ཨོཾ་བྷཱུ་ཁཾ་ཞེས་པས་ས་གཞི་སྟོང་པར་བསམ། ཧཱུྃ་ལྃ་ཧཱུྃ། ཞེས་བརྗོད་པས་རྡོ་རྗེའི་ས་གཞིར་བསམ། ཨོཾ་ཧ་ན་ཧ་ན་ཀྲོ་དྷ་ཧཱུྃ་ཕཊ། ཅེས་པས་ལག་མཐིལ་གཉིས་ལས་འོད་འཕྲོས་པས་མ་དག་པ་
ཐམས་ཅད་སྦྱངས་བར་བསམས་ལ་ལག་མཐིལ་ས་ལ་བརྡེག་གོ །དེ་ནས་སློབ་དཔོན་གྱིས་དཀྱིལ་འཁོར་གྱི་དབུས་སུ་འདུག་སྟེ། བསོད་ནམས་ཀྱི་ཚོགས་ནས་ལྷ་བཅུ་གསུམ་བསྐྱེད་པ་དང་། བཟླས་པ་མཆོད་བསྟོད་ཡན་ཆད་བྱས་པའི་རྗེས་སུ།
སྤོས་སྣོད་དང་རྡོ་རྗེ་དྲིལ་བུ་བཟུང་ལ། ལྕེ་ཧཱུྃ་ལས་རྡོ་རྗེར་བསྐྱེད་དེ། ཕྱོགས་རྣམས་ཀུན་ན་གནས་པ་ཡི། །སངས་རྒྱས་བདག་ལ་དགོངས་སུ་གསོལ། །འདིར་ནི་རྡོ་རྗེ་ཆེ་གེ་བདག །
དཀྱིལ་འཁོར་ཆེན་པོ་བྲི་བར་བྱ། །སངས་རྒྱས་ཐམས་ཅད་བྱོན་ནས་ནི། །འདིར་ནི་དངོས་གྲུབ་གནང་བར་མཛོད། །ཅེས་ལན་གསུམ་གྱིས་གསོལ་བ་བཏབ་ལ། དཀྱིལ་འཁོར་གྱི་དབུས་
སུ་རྡོ་རྗེ་སློབ་དཔོན་གྱིས་ཆས་བརྒྱད་དང་ལྡན་པར་བྱས་ཏེ། དབུ་རྒྱན་དང་། དར་གྱི་ཅོད་པན་དང་། དར་གྱི་རལ་ག་དང་། དར་གྱི་སྐེ་རགས་དང་། བུམ་པ་དང་། རྡོ་རྗེ་དྲིལ་བུ་དང་། དུང་ཞལ་དང་། རྩྭ་ཀུ་ཤའི་ཆུན་པོ་རྣམས་དང་ལྡན་
པར་བྱའོ། །དེ་ནས་སློབ་མ་བཞིའམ་བཅུ་གཉིས་དཀྱིལ་འཁོར་གྱི་ཕྱོགས་བཞི་ནས་ལངས་ཏེ་དབུ་རྒྱན་ལ་སོགས་པའི་རྒྱན་དང་། རྡོ་རྗེ་དྲིལ་བུ་འཛིན་པས། གཏི་མུག་གཤིན་རྗེའི་གཤེད་ལ་སོགས་པའི་ང་རྒྱལ་དུ་གནས་པ་ལ་སློབ་དཔོན་གྱིས་

བསྟོད་པ། གཏི་མུག་རྡོ་རྗེའི་རང་བཞིན་ཁྱོད། །ཅེས་བྱ་བ་ལ་སོགས་པས་ཕྱོགས་བཞིར་རིམ་བཞིན་བསྟོད། དེ་ནས་སློབ་དཔོན་གཙོ་བོའི་ང་རྒྱལ་དུ་གནས་པ་ལ། ཕྱོགས་ཀྱི་སློབ་མ་རྣམས་ཀྱིས་མགྲིན་གཅིག་ཏུ་བསྟོད་པ་རྒྱས་
བསྡུས་གང་ཡང་རུང་བས་བསྟོད་པའི་རྗེས་ལ་གསོལ་བ་གདབ་པ་ནི། ཤར་གྱི་སློབ་མས། མཚན་ཉིད་ཐམས་ཅད་ཡོངས་སུ་རྫོགས། །མཚན་ཉིད་བྲལ་བ་རྣམ་པར་སྤངས། །ཀུན་ཏུ་བཟང་པོ་སྐུ་
ཡི་མཆོག །དཀྱིལ་འཁོར་དམ་པ་བཤད་དུ་གསོལ། །ལྷོ་མས། སེམས་ཅན་ཀུན་ལ་བརྩེ་ཆེན་པོ། །རང་བཞིན་དག་པས་དྲི་མ་མེད། །ཀུན་ཏུ་བཟང་པོ་ཐུགས་ཀྱི་
མཆོག ༑དཀྱིལ་འཁོར་དམ་པ་བཤད་དུ་གསོལ། །ནུབ་མས། ཆོས་རྣམས་ཞི་བ་ལས་བྱུང་མཆོག །རྣམ་པར་དག་པ་ཡེ་ཤེས་སྤྱོད། །ཀུན་ཏུ་བཟང་པོ་གསུང་གི་མཆོག །
དཀྱིལ་འཁོར་དམ་པ་བཤད་དུ་གསོལ། །བྱང་མས། དེ་བཞིན་གཤེགས་པ་ཀུན་རང་བཞིན། །དེ་བཞིན་གཤེགས་པ་ཀུན་གྱི་གནས། །ཆོས་ཀུན་བདག་མེད་པ་ཡི་མཆོག །
དཀྱིལ་འཁོར་དམ་པ་བཤད་དུ་གསོལ། །སློབ་མ་ཀུན་གྱིས་ཐུན་མོང་དུ་གསོལ་བ་གདབ་པ་ནི། གཤིན་རྗེའི་གཤེད་ཀྱི་དཀྱིལ་འཁོར་འཇིགས། །སྡིག་པ་ཐམས་ཅད་ཟད་པར་བྱེད། །

༄༅། །དཀྱིལ་འཁོར་ཀུན་གྱི་གཙོ་བོ་ནི། །མགོན་པོས་དཀྱིལ་འཁོར་འབྲི་བར་མཛོད། །ཅེས་གསོལ་བ་གདབ་བོ། །དེ་ནས་སློབ་དཔོན་གྱིས་གུང་མོ་གཉིས་རྩེ་སྤྲད། ལྷག་མ་བསྣོལ་བ་སྤྱི་
བོར་བཅིངས་ལ། ཨོཾ་བཛྲ་ཨུཏྟིཥྛ་ཡ་ཧཱུྃ། ཞེས་པས་དཀྱིལ་འཁོར་ནམ་མཁའ་ལ་བཏེག །བཞི་པ་ས་བསྲུང་བ་ལ་བཞི་སྟེ། ལྟ་སྟངས་དང་། ཚིགས་སུ་བཅད་པ་དང་། རྡོ་རྗེའི་འགྲོས་དང་། ཕུར་བུས་བསྲུང་བའོ། །དང་པོ་ནི།
རང་རྡོ་རྗེ་འཇིགས་བྱེད་ཀྱི་ང་རྒྱལ་གྱིས་ལངས་ཏེ། ལག་པ་གཉིས་སྤྱི་བོར་ཐལ་མོ་སྦྱར་ལ། དེ་བཞིན་གཤེགས་པ་རྣམས་ལ་ཕྱག་བྱས་ནས། སེམས་ཅན་རྣམས་མ་རིག་པའི་མུན་པར་སོང་ཞིང་། བདུད་ཀྱིས་བྱིན་གྱིས་བརླབས་པར་བལྟས་ལ།
བདུད་བསལ་བར་བྱ་བའི་ཕྱིར། མིག་གཡས་གཡོན་དུམ་དང་ཊ་ལས་ཉི་མ་དང་ཟླ་བར་བསམ། མིག་འབྲས་གཉིས་ཧཱུྃ་ལས་དུས་མཐའི་མེ་ལྟ་བུར་བསམས་ལ་ཕྱོགས་ཀུན་ཏུ་བལྟས་པས་བགེགས་རྣམས་བསྲེགས་པར་བསམ་མོ། །གཉིས་པ་ནི།
དབུས་སུ་གཙོ་བོའི་ང་རྒྱལ་གྱིས། ཧཱུྃ། ལུས་ངག་ཡིད་ལ་གནས་པ་ཡི། །བགེགས་ཀྱི་ཚོགས་རྣམས་ང་ལ་ཉོན། །ང་ནི་དཔལ་ལྡན་རྡོ་རྗེ་འཆང་། །སྲུང་བའི་འཁོར་ལོ་སྦྱོར་བ་
པོ༑ །རྡོ་རྗེ་འབར་བའི་ལུས་འདི་ཡིས། །རིགས་གསུམ་ལས་སྐྱེས་སྲེག་པར་བྱེད། །འདི་རུ་མ་གནས་གཞན་དུ་དེངས། །རྡུལ་ཕྲན་བཞིན་དུ་བགེགས་རྣམས་

འཇོམས༑ །ཨོཾ་བཛྲ་རཀྵཱ་རཀྵཱ་ཧཱུྃ། ཤར་དུ་གཏི་མུག་གཤིན་རྗེའི་གཤེད་ཀྱི་ང་རྒྱལ་གྱིས། ཧཱུྃ། ལུས་ངག་ཡིད་ལ་གནས་པ་ཡི། །བགེགས་ཀྱི༔ ང་ནི་དཔལ་ལྡན་འཁོར་ལོ་༴
སྲུང་བའི༴ འཁོར་ལོ་འབར་བའི༴ རིགས་གསུམ༴ འདི་རུ༴ རྡུལ་ཕྲན༴ ༀ་ཙཀྲ་རཀྵ་རཀྵ་ཧཱུྃ། ལྷོར་སེར་སྣ་གཤིན་རྗེའི་གཤེད་ཀྱི་ང་རྒྱལ་གྱིས། ཧཱུྃ། ལུས་ངག་ཡིད་༴
བགེགས་ཀྱི༴ ང་ནི་དཔལ་ལྡན་རིན་ཆེན༴ སྲུང་བའི༴ རིན་ཆེན་འབར་བའི༴ རིགས་གསུམ༴ འདི་རུ༴ རྡུལ་ཕྲན༴ ཨོཾ་རཏྣ་རཀྵ་རཀྵ་ཧཱུྃ། ནུབ་ཏུ་འདོད་ཆགས་
གཤིན་རྗེའི་གཤེད་ཀྱི་ང་རྒྱལ་གྱིས། ཧཱུྃ། ལུས་ངག་ཡིད༴ བགེགས་ཀྱི༴ ང་ནི་དཔལ་ལྡན་པདྨ སྲུང་བའི། པདྨ་འབར༴རིགས་གསུམ༴ འདི་རུ༴ རྡུལ་ཕྲན༴ 
ཨོཾ་པདྨ་རཀྟ་རཀྟ་ཧཱུྃ། བྱང་དུ་ཕྲག་དོག་གཤིན་རྗེའི་གཤེད་ཀྱི་ང་རྒྱལ་གྱིས། ཧཱུྃ། ལུས་ངག་ཡིད༴ བགེགས་ཀྱི༴ ང་ནི་དཔལ་ལྡན་རལ་གྲི༴ སྲུང་བའི༴ རལ་གྲི༴ རིགས་
གསུམ༴ འདི་རུ༴རྡུལ་ཕྲན༴ༀ་ཁཌྒ་རཀྵ་རཀྵ་ཧཱུྃ། གསུམ་པ་ནི། རྡོ་རྗེ་རྩེ་མོའམ་དཔལ་མཆོག་ལ་སོགས་པ་ནས་འབྱུང་བ་ལྟར་རམ། ཡང་ན་རྐང་པ་ཧཱུྃ་ལས་རྡོ་རྗེར་བསམས་ལ། བྱང་ཤར་མཚམས་ནས་

༄༅། །གཡས་སྐོར་དུ་རྡོ་རྗེ་གསོར། དྲིལ་བུ་དཀྲོལ་ཞིང་། ས་ཕྱོགས་བཟང་པོ་ནམ་མཁའ་ལྟར་དྲི་མ་མེད་པ་འདིར། རྡོ་རྗེ་སློབ་དཔོན་ཆེ་གེ་མོ་བདག་གིས་སློབ་མ་རྣམས་ལ་
མངོན་པར་བྱང་ཆུབ་པ་དང་། སེམས་ཅན་ཐམས་ཅད་ཀྱིས་བླ་ན་མེད་པའི་ཡེ་ཤེས་བསྐྱེད་པར་བྱ་བའི་ཕྱིར་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་འབྲི་བས། འདིར་
འདུ་བ་ལ་མ་གཏོགས་པ་ལྷ་དང་། ཀླུ་དང་། གནོད་སྦྱིན་དང་། སྲིན་པོ་དང་། ཡི་དྭགས་དང་། ཤ་ཟ་དང་། བརྗོད་བྱེད་དང་། འབྱུང་པོ་དང་། མཁའ་
འགྲོ་དང་། མཁའ་འགྲོ་མ་དང་། ས་བདག་རྒན་པོ་དང་། རྒན་མོ་འཁོར་དང་བཅས་པ་དང་། བྱ་ཁྱུང་དང་། དྲི་ཟ་དང་གསང་སྔགས་གྲུབ་པ་རྣམས་དཔལ་རྡོ་
རྗེ་འཇིགས་བྱེད་ཀྱི་བཀའ་ཐོས་ནས་ས་ཕྱོགས་གཞན་དུ་མྱུར་དུ་དེངས་ཤིག །གལ་ཏེ་གང་ཞིག་མི་འགྲོ་བར་གྱུར་ན་དེའི་སྤྱི་བོར་རྡོ་རྗེ་ཆེན་པོ་འོད་ཟེར་རབ་ཏུ་འབར་བ་
འདིས༑ མགོ་བོ་ཚལ་པ་བརྒྱར་འགས་ཤིང་ལུས་དུམ་བུ་སྟོང་དུ་འགས་པར་འགྱུར་ཏ་རེ། ཧཱུྃ་ཧཱུྃ་ཧཱུྃ་ཞེས་བརྗོད་དོ། །བཞི་པ་ནི། ཕུར་བུ་མདུན་དུ་བཞག་ལ། ཨ་ཀཱ་རོའི་སྔགས་ཀྱིས་སྟོང་པར་

བསམ༑ སྟོང་པའི་ངང་ལས་ཧཱུྃ་ལས་བྱུང་བའི་ཁྲོ་བོ་སྟོད་རལ་གྲི་གཤིན་རྗེའི་གཤེད་ལ། སྨད་ཕུར་བུ་ཟུར་གསུམ་པ་རྩེ་གཅིག་པར་བསྐྱེད་ལ་ཕྱོགས་མཚམས་སྟེང་འོག་རྣམས་སུ་གདབ་པ་ནི། ཨོཾ་གྷ་གྷ་གྷ་ཏ་ཡ་གྷ་ཏ་ཡ་སརྦ་དུཥྛན་
ཕཊ༑ སརྦ་བིགྷྣཱན་ཀཱི་ལ་ཡ་སརྦ་པཱ་པྃ་ཧཱུྃ་ཕཊ། ཧཱུྃ་ཧཱུྃ་ཧཱུྃ་བཛྲ་ཀཱི་ལ་ཡ། བཛྲ་དྷ་རོ་ཨ་ཛྙཱ་པ་ཡ་ཏི། སརྦ་བིགྷྣཱན་ཀ་ཡ་ཝཱ་ཀ་ཙིཏྟ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཅེས་པས་
གཡོན་གྱིས་ཕྱོགས་སྐྱོང་བཅུའི་སྤྱི་བོར་ཕུར་བུ་གདབ། ཨོ་བཛྲ་ཀྲོ་དྷ་ཧ་ན་ཧ་ན་ཧཱུྃ་ཕཊ། ཅེས་པས་ལག་པ་གཡས་ཀྱིས་ཐོ་བས་བརྡུང་ངོ་། །དེ་ནས་ཚོགས་ལ་ལོངས་སྤྱད། གཏོར་མ་གཏང་། ནུབ་དང་པོའི་ཆོ་གའོ། །ཞེས་
གསུངས་ཏེ། འདི་དག་བྱེད་དགོས་པའི་ཕྱོགས་སུ་མི་སྣང་བ་ལས་བསླང་བ་དང་སྦྱང་བསྲུང་རྣམས་ཀུན་མཁྱེན་རྡོ་རྗེ་གདན་པ་ཀུན་དགའ་རྣམ་རྒྱལ་གྱིས་མཛད་པའི་བཅུ་གསུམ་མའི་ལྷན་ཐབས་གསལ་བའི་མེ་ལོང་བཞིན་ནོ། །ནུབ་གཉིས་པ་སྟ་གོན་
གྱི་ཆོ་ག་ལ་དྲུག་སྟེ། སྔོན་དུ་འགྲོ་བའི་མཆོད་གཏོར་སྟ་གོན་དང་། སའི་ལྷ་མོ་སྟ་གོན་དང་། ལྷ་སྟ་གོན་དང་། བུམ་པ་སྟ་གོན་དང་། སློབ་མ་སྟ་གོན་དང་། ཐིག་ཚོན་སྟ་གོན་ནོ། །དང་པོ་ནི། ས་ཕྱོགས་བཟང་པོར་ཕྱག་བདར་དང་།
སྐྱང་ནུལ་བྱས་ལ་བླ་རེ་དང་། གདུགས་དང་། ལྡ་ལྡི་དང་། རྔ་ཡབ་དང་། འཕན་དང་། རྒྱལ་མཚན་དང་། ཀ་རྒྱན་དང་། གདོང་གཡོགས་དང་། ལོགས་ཡོལ་དང་། གོས་ཟུང་ལ་སོགས་པས་མཛེས་པར་བྱ། ཁྱད་པར་གྱི་མཆོད་པ་

༄༅། །ཞིང་ཆེན་གྱི་བླ་རེ་དང་། ཞིང་ཆུང་གི་འཕན་གདུགས་དང་། རྒྱུ་མའི་ལྡ་ལྡི། སྙིང་གི་ཕོ་ལོང་། ༼ཚར་ཆེན་རིན་པོ་ཆེའི་ལྷན་ཐབས་ལས། གང་དུ་དཀྱིལ་འཁོར་འབྲི་བའི་གནས་སུ་ཆག་ཆག་དང་སྐྱང་ནུལ་ལ་སོགས་པ་
ལེགས་པར་བྱ། གནམ་ས་བར་གསུམ་གྱི་རྒྱན་རྣམས་དགྲམ། དཀྱིལ་འཁོར་འབྲི་བའི་གཞིར་དྲི་བཟང་དང་བདུད་རྩི་རིལ་བུ་ལ་སོགས་པས་བྱུག །ཐིག་ཆེན་བརྒྱད་དམ། ལས་ཐིག་ཡོངས་སུ་རྫོགས་པར་བཏབ་སྟེ། ཆ་ཆེན་བཞི་བ་ཡན་ཆད་
ཀྱེ་རྡོར་བཞིན་ལ། ཆ་ཆེན་གསུམ་པ་གྲུ་བཞིར་བཏབ་པས་ལྷ་སྣམ་དེ་ལ་ཐུག་པར་གཅིག་དང་། དེའི་ནང་དུ་ཆ་ཕྲན་ཕྱེད་དང་གཉིས་སྤངས་པར་ཟླུམ་སྐོར་ཉིས་ཧྲེག་ནི་གདུང་ཟླུམ། ཚངས་ཐིག་ལས་གཡས་གཡོན་དུ་ཆ་ཕྲན་གསུམ་དང་། དེ་ནས་
ཕྱེད་དང་གཉིས་སྤངས་པར་ཐིག་བརྒྱད་བསྣོལ་མར་གདབ་པ་གདུང་བཞི་མིག་མངས་རིས་ཀྱི་ཐིག་གོ །ཐིག་རྩ་འདི་ཚར་ཆེན་གྱི་གསུང་མིན། ལྷ་གནས་རྣམས་སུ་དབུས་སུ་དྲི་བཟང་བོའི་ཐིག་ལེ་གྲུ་བཞི། འཁོར་རྣམས་ཀྱི་གནས་སུ་ཟླུམ་པོ་བྱ།
དེ་དག་གི་སྟེང་དུ་འབྲས་སམ་ནས་ལ་སོགས་པའི་འབྲུ་དྲི་བཟང་གིས་སྦགས་པའི་མེ་ཏོག་གི་ཚོམ་བུ་དགོད། གཙོ་བོའི་སྟེང་ངམ། དཀྱིལ་འཁོར་གྱི་བྱང་ཤར་དུ། མཉྫིའི་སྟེང་དུ་ས་ལྷའི་ཚོམ་བུའང་དགོད། རྭ་ཆེན་གྱི་གསུང་ལ་མི་གསལ་བ་རྣམས་
ཚར་ཆེན་གྱི་གསུང་འདིས་གསལ་བར་བྱས་པ་ནི་འོག་མ་རྣམས་ལའང་རིགས་འགྲེར་ཤེས་པར་བྱའོ། །༽ཁྲག་གི་ཨརྒྷཾ། དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས།

རྐང་དུང་གི་གླིང་བུ། ཐོད་པ་ལྟག་སྤྲོད་ཀྱི་ཌ་མ་རུ། ཐོད་པའི་རྔ་ཆུང་། ཐོད་པའི་ཆ་ལང་། གཞན་ཡང་མཆོད་པ་དང་། ༼རོལ་མོ་སྣ་ཚོགས་དེ་རྣམས་ཀྱི་མཐའ་སྐོར་འདོད་སྣམ་གྱི་སྟེང་དུ་ལྷ་གྲངས་དང་མཉམ་པའི་མཆོད་པ། སྤོས་མར་མེ།
ལྷ་བཤོས་གསུམ་ཚན་པ་བཅུ་གསུམ་བཤམ། ཕྱོགས་སྐྱོང་དང་། མཁའ་འགྲོ་སྤྱི་གཏོར་དང་།༽ བཤམ། དཀྱིལ་འཁོར་གྱི་མཐའ་སྐོར་དུ། བྱང་ཤར་དུ་མཚམས་འཛིན་གྱི་མེ་ཏོག །ཤར་དང་ཤར་ལྷོར་ཆུ་གཉིས། ལྷོར་མེ་ཏོག །ལྷོ་ནུབ་
ཏུ་བདུག་སྤོས། ནུབ་ཏུ་མར་མེ། ནུབ་བྱང་དུ་དྲི་ཆབ། བྱང་དུ་ཞལ་ཟས་རྣམས་༼འདི་རྣམས་དྲག་མཆོད་དུ་བཤམས་ན་ལེགས།༽ བཤམ། གཏོར་མའང་འདས་པའི་དང་། ལས་གཤིན་དང་། སྲུང་མ་སྤྱི་གཏོར་དང་། གཞི་བདག་གི་དང་
དྲུག་ལ་རྒྱན་བཟང་པོ་དང་བཅས་པ་བཤམ། དྲུག་ཅུ་རྩ་བཞི་པའི་གཏོར་མའང་ཆོ་ག་བཞིན་དང་། སྔོན་འགྲོའི་གཏོར་མ་ཟླུམ་པོ་མཐེབ་ཀྱུས་བསྐོར་བ་སོགས་མ་ཚང་བ་མེད་པ་དང་༼ནང་གི་བྱང་ཤར་དུ་ས་ལྷའི་གཏོར་མ་དང་མཆོད་པ་སུམ་ཚན་ཀྱང་
བཤམ༑ དཀྱིལ་འཁོར་གྱི་བྱང་ཤར་དུ་འདས་གཏོར། ཤར་ལྷོར་འཇིག་རྟེན་པའི་གཏོར་མ། དེ་གཉིས་ཀྱི་བར་དུ་ལས་ཀྱི་གཤིན་རྗེ་དང་། སྒོས་ཀྱི་ཆོས་སྐྱོང་གང་བྱེད་ཀྱི་གཏོར་མ་སོགས་སྐབས་དང་སྦྱར་ལ་བཤམ། དེའི་མདུན་དུ་ཆུ་གཉིས་
སྔོན་དུ་འགྲོ་བའི་ཉེར་མཆོད་ལྔའང་སྦྲེང་ཚར་དུ་བཤམ། ཡང་ན་གཏོར་མ་མཆོད་པ་བཅས་པ་འདི། དཀྱིལ་འཁོར་གྱི་རྒྱབ་ཕྱོགས་སོགས་གང་བདེར་གཤོམ་པའི་ཕྱག་ལེན་ཀྱང་མཛད།༽ རྣལ་འབྱོར་པ་རྣམས་ཀྱི་མདུན་དུ་ནང་མཆོད་རྡོ་རྗེ་དྲིལ་བུ་ཌ་

༄༅། །མ་རུ་སོགས་དང་། བུམ་པ་གཉིས་གཟུངས་ཐག་རྡོ་རྗེ་སོགས་ཉེ་བར་མཁོ་བ་ཐམས་ཅད་ཀྱང་བཤམ། དེ་ནས་བསོད་ནམས་ཀྱི་ཚོགས་ནས་བཟུང་སྟེ། བདག་བསྐྱེད་བཟླས་པ་མཆོད་བསྟོད་དང་བཅས་པ་བྱས་ལ་ཕྱི་རོལ་དུ་
དྲུག་ཅུ་རྩ་བཞི་པའི་གཏོར་མས་མཆོད། ནང་དུ་ལོག་སྟེ་དཔོན་སློབ་རྣམས་རྡོ་རྗེ་དྲིལ་བུ་འཛིན་པས། འཇམ་དཔལ་དཔལ་དང་ལྡན་པའི་མཆོག །ཅེས་པ་ལ་སོགས་པ་འདུད་ཀྱི་བསྟོད་པ་ལན་གསུམ་བྱའོ། །ཞེས་གསུངས་པའི་ངག་འདོན་གྱི་རིམ་
པ་ནི། སྔོན་འགྲོ་གཏོར་མ་ཆུ་༼ཡི་དམ་ནས་བཟུང་གཞི་བདག་གཏོར་མའི་བར། །ནང་མཆོད་ཆུ་ཆང་གསུམ་གྱིས་ལེགས་སྦྱངས་ལ། །སྔོན་འགྲོ་གཏོར་མ་ཆུ་ཆང་གཉིས་ཀྱིས་སྦྱང་། །ཞེས་བཤད་འདི་ཡི་དགོངས་པ་ཇི་ལྟར་ཡིན། །ཞེས་དང་པོར་
དྲི་བའི་ལན་ནི། འདི་ལ་དགོངས་པ་ཁྱད་པར་བ་ཞིག་ཡོད་པ་ཁོ་བོ་ཅག་སེམས་ཏེ། སྔོན་འགྲོ་གཏོར་མ་ནི་དཀྱིལ་འཁོར་ཁང་པ་དེར་གནས་པའི་འབྱུང་པོ་གསང་སྤྱོད་བལྟ་བར་དབང་བ་དང་མི་དབང་བ་ཀུན་ལ་ཐུན་མོང་དུ་བྱིན་ནས་བལྟ་བར་དབང་བ་
རྣམས་ལ་བར་ཆད་ཞི་བའི་ཕྲིན་ལས་གཞོལ། བལྟ་བར་མི་དབང་བ་རྣམས་ལ་ནང་མཆོད་མི་ཐོབ་པས་ཆུ་ཆང་ཙམ་གྱིས་སྦྱོང་བའི་རྒྱུ་མཚན་དེ་ཡིན་ནོ། །༽ཆང་གིས་བྲན་ལ་ལས་ཀྱི་རྡོ་རྗེས་ཕྱག་བཙལ་ཏེ། དཀྱིལ་འཁོར་ཆེན་པོ་སྒྲུབ་
ཅིང་མཆོད་པའི་སྔོན་དུ་འགྲོ་བའི་གཏོར་མ་བསང་སྦྱང་བྱིན་གྱིས་བརླབས་ཏེ་འབུལ་བར་ཞུ། ཞེས་བརྗོད། སློབ་དཔོན་གྱིས་ཐོག་དྲངས། ཐམས་ཅད་ཀྱིས་རྡོ་རྗེའི་རྩེས་ནང་མཆོད་འཐོར་བའི་སྟངས་ཀ་བྱ་

ཞིང་། ཨོཾ་ཨཱཿབིགྷྣཱ་ན་ཏ་ཀྲྀ་ཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་ཤུདྡྷཿསརྦ་དྡྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་པར་སྦྱང་། སྟོང་པའི་ངང་ལས་གཏོར་སྣོད་ཐོད་པའི་ནང་དུ་གཏོར་
རྫས་ཤ་ལྔ་བདུད་རྩི་ལྔ་ཞུ་བའི་བདུད་རྩིའི་རྒྱ་མཚོ་ཆེན་པོར་གྱུར། ལག་པ་གཡོན་པ་བསྟན་ལ་ཨོ། གཡས་པ་བསྟན་ལ་ཨཱཿ གཉིས་ཀ་བསྟན་ལ་ཧཱུྃ། བྱ་ཁྱུང་གི་ཕྱག་རྒྱ་བསྟན་ལ་ཧོཿ ཞེས་དང་།
སླར་ཡང་། ཨོཾ་ཨཱཿཧཱུྃ། ལན་གསུམ་བརྗོད་པས་བྱིན་གྱིས་བརླབ། ལག་པ་གཉིས་ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་གཉིས་ཅུང་ཟད་བཀུག་ལ། ༀ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། སརྦ་དུཥྚཱཾ་ཨིནྡྲ་ཨཱ་དི་ས་པ་རི་
ཝཱ་ར་ཨཱ་ཀཪྵ་ཡ་ཛ ཿཞེས་པས་གཏོར་མགྲོན་སྤྱན་དྲང་། ལག་པ་རྡོ་རྗེ་ཐལ་མོ་ཁ་ཕྱེ་ལ་མཐར་སེ་གོལ་གཏོག་ཅིང་།ཨོཾ་ཨིནྡྲཱ་ཡ་ཧྲཱིཿ ཡ་མཱ་ཡ་ཥྚིཿ བ་རུ་ཎཱ་ཡ་ཝི། ཀུ་བེ་རཱ་ཡ་ཀྲྀ། ཨཱི་ཤཱ་ནཱ་ཡ་
ཏཱ༑ ཨགྣ་ཡེ་ཨཱ། ནེེ་༴ཏྱེ་ཡ་ན། བཱ་ཡ་བེ་ན། ཙནྡཱ་ཡ་ཧཱུྃ། ཕྲཧྨ་ཎཱ་ཡ་ཕཊ། ཧ་ཧཱ། ཧི་ཧཱི། ཧུ་ཧཱུྃ། ཧེ་ཧེེ། ཧོ་ཧོོ། ཕེེཾ་ཕེེཾ། ཕཊ་ཕཊ། ཨི་དཾ་
བ་ལིཾ་གྲྀཧྞཱ་པ་ཡ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་གྱི་མཐར། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་ཏྱཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པཥྤེ་ཨཱཿཧཱུྃ་ནས། ཨོཾ་

༄༅། །བཛྲ་ཤབྡ་ཨཱཿཧཱུྃ། ཞེས་པས་ཕྱི་མཆོད། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཿཧཱུྃ་གིས་ནང་མཆོད་དབུལ། རྡོ་རྗེ་དྲིལ་བུ་འཛིན་པས། དུར། ༼ལུགས་འདིའི་སྔོན་འགྲོ་གཏོར་མར་
མཆོད་བསྟོད་སྐབས། དུར་ཁྲོད་རྒྱན་གྱིས་རྣམ་བརྒྱན་ཞེས་སོགས་ཀྱིས། །བསྟོད་པའི་རྒྱུ་མཚན་ཅི་ཡིན་དེ་ལྟར་ན། །འབུལ་ཡུལ་ཞེ་སྡང་གཤེད་པོར་ཐལ་མིན་ནམ། །ཞེས་པའི་ལན་ནི། སྔོན་འགྲོ་གཏོར་མ་འབུལ་ཡུལ་གྱི་གཙོ་བོ་དཀར་
ཕྱོགས་སྐྱོང་བའི་ཕྱོགས་སྐྱོང་བཅུ་སྐད་ཅིག་གིས་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་བསམས་ནས། དུར་ཁྲོད་རྒྱན་གྱིས་ཞེས་སོགས་ཀྱིས་བསྟོད་ཅིང་། མཇུག་ཏུ་བར་ཆད་ཞི་བའི་ཕྲིན་ལས་གཞོལ་བ་ལ་ནི་འགལ་བ་མེད་ཅིང་
སྐབས་དོན་ཡིན་ལ། གཏོར་མགྲོན་གསང་སྤྱོད་བལྟ་བར་མི་དབང་བ་རྣམས་ལ་དེ་ལྟར་བསྟོད་ན། མཇུག་ཏུ་སྔགས་དང་རོལ་མོས་སྐྲོད་པ་དང་འགལ་བས། ཆོ་ག་ཕྱག་ལེན་རྣམས་ཟབ་ཟུབ་ཙམ་མ་ཡིན་པར་ཐུགས་རྩེའི་གཏད་མཚམས་མ་འཁྲུལ་
བར་གལ་ཆེ།༽ ཁྲོད་རྒྱན་གྱིས་ལེགས་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པའི། །ཡེ་
ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། མཆོད་༼འདི་ཡི་སྔོན་འགྲོ་གཏོར་མ་སྟོབ་པ་ན། །འཇིག་རྟེན་སྐྱོང་བ་འཁོར་བཅས་རྣམས་ཞེས་པའི། །ཚིགས་མི་འབྱུང་བའི་རྒྱུ་མཚན་ཅི་

ཞིག་ཡིན། །འབུལ་ཡུལ་ཕྱོགས་སྐྱོང་འཁོར་བཅས་མ་ཡིན་ནམ། །ཞེས་པའི་ལན་ནི། ཞེས་པ་ཚར་ཆེན་རིན་པོ་ཆེའི་ལྷན་ཐབས་ཀྱི་དཔེ་མང་པོར་ཚིག་འདི་ཆད་པས་དེའི་དཀྱུས་ཤོར་བ་ཡིན་གྱི་དོན་ལ་ཚིག་འདི་མ་ཆད་པ་ཞིག་དགོས་ཏེ། ཕྱི་
མཆོད་དང་ནང་མཆོད་ཀྱི་ཚེའང་ལོ་ཀ་བཱ་ལ་ས་པ་རི་ཝཱ་ར་ཞེས་དངོས་སུ་ཡོད་པས་སོ། །དེ་ལ་ལོ་ཀ་ནི་འཇིག་རྟེན། པཱ་ལ་ནི་སྐྱོང་བ། ས་པ་རི་ཝཱ་ར་ནི། འཁོར་དང་བཅས་པ་ལ་འཇུག་པ་ཡིན་ནོ། །། སྦྱིན་གཏོར་མ་འདི་བཞེས་ལ། །
རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱལ་ཆེན་ཀུན་ཐོབ་ཅིང་། །ཞི་
དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་
དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་
ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག །དཔལ་ལྡན་བླ་མ་དམ་པ་

༄༅། །རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ། དཔལ་རྡོ་རྗེ་འཇིགས་བྱེད་ཀྱི་གོ་འཕང་ཐོབ་པར་
བྱ་བའི་ཕྱིར་དུ། སའི་ཕྱོགས་འདིར་དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་ཆེན་པོ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན།
སྲུང་མ་དམ་ཚིག་ཅན་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ། བར་དུ་གཅོད་པ་ཐམས་
ཅད་ཞི་བ་དང་། དེ་ནས་ཀྱང་བདག་ཅག་རྣལ་འབྱོར་པ་དཔོན་སློབ་རྣམས་ཀྱིས་བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ་བསྲུང་བ་དང་སྟོང་གྲོགས་མཛོད་ཅིག །གང་
དག་ནག་པོའི་ཕྱོགས་ལ་མངོན་པར་དགའ་བའི། གསང་སྤྱོད་བལྟ་བར་མི་དབང་བའི་འབྱུང་པོ་གདུག་པ་ཅན་དེ་དག་སའི་ཕྱོགས་འདིར་མ་གནས་པར་གཞན་དུ་སོང་ཤིག །
བཛྲ་མུཿ ཨོཾ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། བརྗོད་ཅིང་རོལ་མོ་དྲག་ཏུ་བྱའོ། །དེ་ནས་གནས་དང་མཆོད་བའི་ཡོ་བྱད་བྱིན་གྱིས་བརླབ་པ་ནི། ཨོཾ་ཨཱཿབིགྷྣཱན་ཏ་ཀྲྀ་ཏ་ཧཱུྃ་ཕཊ་ཅེས་པས་བསང་། སྭ་བྷཱ་ཝས་སྦྱང་། 

སྟོང་པའི་ངང་ལས་གནས་ཁང་བྷྲཱུྃ་ལས་ཐར་པ་ཆེན་པོའི་གཞལ་ཡས་ཁང་གྲུ་བཞི་པ་སྒོ་བཞི་པ་རྒྱན་རྟ་བབས་དང་བཅས་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་
ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ཁྲག་ཆེན་པོའི་ཨརྒྷཾ། དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་
གྱི་སྣང་གསལ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་དུང་གི་གླིང་བུ། ཐོད་པ་ལྟག་སྤྲོད་ཀྱི་ཌ་མ་རུ། ཐོད་པའི་རྔ་ཆུང་། ཐོད་པའི་ཆ་ལང་།
གཞན་ཡང་ཞིང་ཆེན་གྱི་བླ་རེ། ཞིང་ཆུང་གི་འཕན་གདུགས། རྒྱུ་མའི་ལྡ་ལྡི། སྙིང་གི་ཕོ་ལོང་། མི་རུས་ཀྱི་རྒྱན་དྲུག་ལ་སོགས་པའི་མཆོད་རྫས་རྣམས་དྭངས་ཤིང་
ཐོགས་པ་མེད་པ། ས་དང་ནམ་མཁའ་བར་སྣང་ཐམས་ཅད་གང་བ། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བ་བསམ་གྱིས་
མི་ཁྱབ་པ་ཞིག་བླ་མ་དང་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་གྱི་ལྷ་ཚོགས་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་ཧྲཱིཿཥྚཱིཿཧས་མཆོད་ཡོན། ཨོཾ་

༄༅། །ཧཱུྃ་ཧཱུྃ་ཕཊ་ཕཊ་སྭཱ་ཧཱས་ཞབས་བསིལ། ཨོ་ཀུ་མཱ་ར་རུ་པི་ནི་ཛཿཛཿཧཱུྃ་ཕཊ་ཀྱིས་མེ་ཏོག །ཨོཾ་ཧྲཱིཿཧ་ཧ་ཕཊ་སྭཱ་ཧཱས་བདུག་སྤོས། ༀ་དཱིཔ་ལོ་ཙཱ་ནི་ཝི་ཀྲི་ཏཱ་ན་ན་མ་ཧཱ་ཨཊྚཊྚ་ཧ་
ས་ནཱ་དི་ན་དཱི་བྟཱ་ཡ་སྭཱ་ཧཱས་མར་མེ། ཨོ་ཝི་ཀྲྀ་ཏཱ་ན་ན་དུཉྩ་ན་ས་ཏཱ་ད་མ་ཀཱ་གཿགཿས་དྲི་ཆབ། ཨོཾ་བཛྲ་ནེེ་ཝི་དུ་ཨཱཿཎཱཧཱུྃ་གིས་ཞལ་ཟས། ཨོཾ་བཛྲ་ཤབྡ་ཨཱཧཱུྃ་གིས་རོལ་མོ་རྣམས་ལ་མཆོད་ཡོན་ཉེར་སྤྱོད་ལྔ་
དང་བཅས་པའི་ཕྱག་རྒྱ་རིམ་བཞིན་བྱ་ཞིང་མཐར། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ནི། པྲཛྙཱ་པཱ་ར་མི་ཏ་ནཱ་ད་སམྦྷ་ཝེ་ཏ། བཛྲ་དྷརྨ་ཧྲྀ་
ད་ཡ། སནྟོ་ཥ་ནི། ཧཱུྃ་ཧཱུྃ་ཧཱུྃ། ཧོ་ཧོ་ཧོ ཨ་ཁཾ་སྭཱ་ཧཱ། ཞེས་རོལ་ཆེན་དང་བཅས་པ་བྱའོ། །སྐབས་འདིར་མཎྜལ་ཞུ་འབུལ་བྱེད་ན། ཕྱག་བཅོ་བརྒྱད་མ་ལ་སོགས་པ་རྒྱས་བསྡུས་སྐབས་སུ་གང་བབ་བླ་མེད་སྤྱི་
ལྟར་བྱ། བདག་བསྐྱེད་ནི། རྭ་ལོའི་གསུང་ལས། གདུག་པ་འདུལ་ཕྱིར་དྲག་པོའི་གཟུགས་འཆང་བ། །འཇམ་དཔལ་ཁྲོས་པའི་སྐུ་ལ་ཕྱག་བཙལ་ནས། །བླ་མའི་གསུང་བཞིན་དཀྱིལ་འཁོར་རྒྱས་པ་ཡི། །མངོན་པར་རྟོགས་པའི་རིམ་པ་
བཤད་པར་བྱ། །དེ་ལ་དང་པོ། རྡོ་རྗེ་འཇིགས་བྱེད་ཀྱི་དཀྱིལ་འཁོར་དུ་དབང་བསྐུར་བ་ཐོབ་ཅིང་དམ་ཚིག་དང་ལྡན་པས། གནས་ཁང་གང་ཡང་རུང་བར་སྟན་བདེ་བ་ལ་འདུག་ལ། རྟེན་དང་མཆོད་རྫས་རྡོ་རྗེ་དྲིལ་བུ་རྣམས་སྟ་གོན་བྱས་ཏེ།

སྐྱབས་ཡུལ་མདུན་གྱི་ནམ་མཁར་རྡོ་རྗེ་འཇིགས་བྱེད་ལྷ་བཅུ་གསུམ་བཞུགས་པའི་གཙོ་བོའི་སྐུ་ལྷོར་བསྟན་དང་ཞལ་ཤར་གཅུས་ཀྱི་དབང་དུ་བཏང་ནས་གཙོ་བོའི་རྒྱབ་ཕྲག་དོག་གཤིན་རྗེའི་གཤེད་ཀྱི་མདུན་ཆོས་པུ་སྟི་བྲག་རི་བརྩེགས་པ་ལྟ་བུ་སྟེ་གཙོ་བོ་
ནི་བླ་མ་དང་། སངས་རྒྱས་དཀོན་མཆོག །པུ་སྟི་རྣམས་ནི་ཆོས་དཀོན་མཆོག །འཁོར་རྣམས་ནི་དགེ་འདུན་དཀོན་མཆོག་ར་ཚར་གཉིས་ཀའི་གསུང་མིན་ཁོ་བོའི་ཡིན།༽ གོ །སྒྲུབ་ཐབས་ཀྱི་ངག་འདོན་ནི། བདག་དང་འགྲོ་བ་ནམ་
མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་
ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་
ཀྱི་མངའ་བདག །རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ༴། དམ་
པའི་ཆོས་རྣམས་ལ༴ འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པ་བརྒྱ་རྩའམ། ཉེར་གཅིག་ལ་སོགས་པ་བྱ། མཐར་ལག་པ་རྡོ་རྗེ་ཐལ་མོ་ཁ་སྦྱར་ནས། བླ་མ་དང་དཀོན་

༄༅། །མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་བརྗོད་པས་
སྐྱབས་ཡུལ་རྣམས་རང་ལ་ཐིམ་པར་བསམ། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྡོ་རྗེ་འཇིགས་བྱེད་ཀྱི་དཀྱིལ་འཁོར་
བསྒོམ་ཞིང་མཆོད་པ་རྒྱ་ཆེན་པོས་མཆོད་པར་བྱའོ། །ཞེས་ལན་གསུམ་གྱིས་སེམས་བསྐྱེད། རང་གི་སྤྱི་བོར་པདྨ་དཀར་པོ་འདབ་མ་བརྒྱད་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་
བཅོམ་ལྡན་འདས་དཔལ་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། དབུ་སྐྲ་རལ་པའི་ཅོད་པན་
ཅན༑ དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་ཞལ་གཅིག་
ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡབ་ལ་འཁྱུད་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞབས་པདྨའི་སྐྱིལ་ཀྲུང་གིས་ཡབ་དང་མཉམ་པར་

སྦྱོར་བ། ཡབ་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་དཀར་པོ། དེ་ལས་འོད་ཟེར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་
ཡེ་ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་ཐིམ། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་
དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཧཱུྃ་ལས་བདུད་རྩིའི་རྒྱུན་བབས། རྡོ་རྗེ་སེམས་དཔའི་སྐུ་གང་། དེ་ནས་ཡུམ་གྱི་སྐུ་
གང་༑ ཡབ་ཡུམ་གཉིས་ཀྱི་སྦྱོར་མཚམས་ནས་བབས་པས་རང་གི་སྤྱི་གཙུག་ནས་ཞུགས། ལུས་ཀྱི་ནང་ཐམས་ཅད་གང་བས། སྡིག་སྒྲིབ་ནད་གདོན་ཐམས་ཅད་དུད་ཁུ་
དང་རྣག་ཁྲག་སྲོག་ཆགས་མི་སྡུག་པའི་རྣམ་པས་བཤང་གཅི་དང་རྐང་མཐིལ་གཉིས་ནས་ཐོན། ཤུལ་ཐམས་ཅད་བདུད་རྩིས་གང་བར་བསམས་ལ། ཨོཾ་ཤྲཱི་ཡ་མཱནྟ་ཀ་ས་མ་ཡ།
མ་ནུ་པཱ་ལ་ཡ། ཡ་མཱནྟ་ཀ་ཏེ་ནོ་པ་ཏིཥྛ་དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ།

༄༅། །ཤྲེཿཡཿལཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཅེས་པ་ཉེར་གཅིག་ལ་སོགས་པ་བཟླས་པའི་
མཐར། ཕྱག་འཚལ་བསྟོད་ཅིང་ཕྱག་འཚལ་བསྟོད། །ཕྱག་འཚལ་བསྟོད་དེ་ཕྱག་འཚལ་འདུད། །གུས་པས་སྐུ་ལ་བདག་གསོལ་འདེབས། །རྡོ་རྗེ་སེམས་དཔར་བདག་
སྒྲུབས་ཤིག །སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །སྡིག་པ་དང་སྒྲིབ་པ་ཉེས་པ་དང་ལྟུང་བ་དྲི་མའི་ཚོགས་
ཐམས་ཅད་བྱང་ཞིང་དག་པར་མཛད་དུ་གསོལ། ཞེས་བརྗོད་པས། རྡོ་རྗེ་སེམས་དཔའ་ཡབ་ཡུམ་འོད་དུ་ཞུ། རང་གི་སྤྱི་བོ་ནས་ཐིམ་པས། ལུས་ཤེལ་གོང་གཡའ་དག་པ་
ལྟ་བུར་བསམ། དེ་ནས། རང་ཉིད་སྐད་ཅིག་གིས་པདྨ་ཉི་མ་མ་ཧེའི་སྟེང་དུ། རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ་གྲི་གུག་དང་ཐོད་ཁྲག་འཛིན་པར་གནས་པའི་
ཐུགས་ཀའི་ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་ནས་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་བླ་མ་མི་བསྐྱོད་པའི་རྣམ་པས་གཙོ་བོའི་དབུར་

བརྒྱན་པ་ལ། སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པས་བསྐོར་བ་མདུན་གྱི་ནམ་མཁའི་གནས་སུ་བཛྲ་ས་མཱ་ཛས་སྤྱན་དྲང་། ན་མོ་གུ་རུ་བྷྱ༔ གང་གི་དྲིན་
གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །འཁོར་བའི་འདམ་རྫབ་ནང་གནས་པ། །
ཐུགས་རྗེའི་ཕྱག་གིས་དྲངས་མཛད་ནས། །ཡེ་ཤེས་བདུད་རྩིས་ཚིམ་མཛད་པ། །བླ་མའི་ཞབས་ཀྱི་པདྨོར་འདུད། །སངས་རྒྱས་ཀུན་གྱི་རང་བཞིན་སྐུ། །སློབ་དཔོན་
ལ་ནི་བདག་སྐྱབས་མཆི། །ཞེས་པས་བླ་མ་ལ་ཕྱག་བྱ། ཨོཾ་བཛྲ་བྷེ་ར་ཝཱ་ཡ་མཎྜ་ལ་ན་མཿ དང་པོར་མེ་ཏོག་ཕོག་པ་ཡི། །དཀྱིལ་འཁོར་ལྷ་ཚོགས་རྣམས་ལ་བདུད། །ཅེས་
པས་ལྷག་པའི་ལྷ་ལ་ཕྱག་བྱ། དེ་ནས་རང་གི་ཐུགས་ཀ་ནས་མཆོད་པའི་ལྷ་མོ་རྣམས་སྤྲོས་ཏེ་མཆོད་པར་བསམ་ཞིང་ངག་ཏུ། ཨོཾ་བཛྲ་ལཱ་སྱེ་ཧཱུྃ། སྒེག་མོ་དཀར་མོ། ཨོ་བཛྲ་མཱ་ལེ་ཏྲཱཾ། ཕྲེང་བ་མ་སེར་མོ། ཨོཾ་བཛྲ་གཱི་ཏི་
ཧྲཱིཿ གླུ་མ་དམར་མོ། ཨོཾ་བཛྲ་ནི་ཏྱེ་ཨཱ༔ གར་མ་ལྗང་གུ །ཨོཾ་བཛྲ་དྷཱུ་པེ་ཧཱུྃ། བདུག་སྤོས་མ་དཀར་མོ། ཨོཾ་བཛྲ་པུཥྤེ་ཏྲཱཾ། མེ་ཏོག་མ་སེར་མོ། ཨོཾ་བཛྲ་ཨཱ་ལོ་ཀེ་ཧྲཱིཿ མར་མེ་མ་དམར་སྐྱ། ཨོ་

༄༅། །བཛྲ་གནྡྷེ་ཨཱཿ དྲི་ཆབ་མ་ལྗང་གུ་རྣམས་ཀྱིས་མཆོད་ནས། ལཱ་སྱེ་སོགས་བཞི་ལ་རིམ་བཞིན་དཀུ་གཡས་གཡོན་དུ་ཁུ་ཚུར་ཁ་གྱེན་བསྟན། སྨིན་མ་གཡས་གཡོན་གཉིས་ཀྱི་ཐད་ནས་ཁ་ཕྱིར་བལྟ། ཁུ་ཚུར་གཉིས་ཁ་
ནས་འབྱིན་ཚུལ། རྡོར་ཐལ་སྤྱི་བོར་བསྐོར་བའི་ཕྱག་རྒྱ་དང་དྷཱུ་པེ་སོགས་བཞི་ལ་སྤོས། མེ་ཏོག །མར་མེ། དྲིའི་ཕྱག་རྒྱ་བྱ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་
བཤགས༑ །འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །
རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་
མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ། སྲས་བཅས་སངས་རྒྱས་ཐམས་ཅད་
དང་༑ །དཔའ་བོ་རྣལ་འབྱོར་མ་རྣམས་ཀུན། །ཐམས་ཅད་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་ཡིས། །དུས་འདི་ནས་ནི་བཟུང་ནས་སུ། །

ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་ལྟར། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་
བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་གཟུང་བར་
བགྱི༑ །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང་། །
རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་
ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་
དག་པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་

༄༅། །དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་བདག་གིས་བསྐྱེད་བགྱིས་ནས། །
སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ།།
དབུགས་མ་ཕྱིན་པ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་དགོད། །ཅེས་ལན་གསུམ་གྱིས་སྡོམ་པ་གཟུང་། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་
པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །ཉེ་རིང་ཆགས་སྡང་དང་བྲལ་
བའི་བཏང་སྙོམས་ཚད་མེད་པ་ལ་གནས་པར་གྱུར་ཅིག །ཅེས་ཚར་གཅིག་བརྗོད། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷ་ཝ་ཤུདྡྷོ྅་ཧཾ། སྟོང་པར་གྱུར། སྟོང་པའི་ངང་ལས་ཧཱུྃ་
ཡོངས་སུ་གྱུར་པ་ལས་སྣ་ཚོགས་རྡོ་རྗེ་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་ཡིག་འོད་ཟེར་འབར་བས་མཚན་པ། དེ་ལས་འོད་

ཟེར་སྟེང་དུ་འཕྲོས་པས་སྟེང་མཐོ་བ་ཡངས་ཤིང་རྒྱ་ཆེ་བ། རྡོ་རྗེའི་གུར་དང་བླ་རེ། འོག་ཏུ་འཕྲོས་པས་སྲ་ཞིང་བརྟན་པའི་རྡོ་རྗེའི་ས་གཞི། ཕྱོགས་མཚམས་རྣམས་སུ་
འཕྲོས་པས་རྡོ་རྗེ་འགྲེང་བུར་གྱུར་པ་བརྟན་ཅིང་གོ་སྐབས་མེད་པ། མི་ཕྱེད་པའི་རྡོ་རྗེའི་ར་བ་དང་དྲྭ་བ། ཕྱི་རོལ་ཀུན་ཏུ་འཕྲོས་པས་བསྐལ་པའི་མེ་ལྟ་བུའི་ཡེ་ཤེས་ཀྱི་མེ་
རི་རབ་ཏུ་འབར་བ་དང་བཅས་པའི་སྲུང་བའི་འཁོར་ལོ་ཡངས་ཤིང་རྒྱ་ཆེ་བར་གྱུར། སྐབས་འདིར་ཐུན་མོང་མ་ཡིན་པའི་རྭ་ལུགས་ཀྱི་ཨུཥྞཱི་ཁའི་ཁྲོ་བོ་བཅུའི་སྲུང་འཁོར་བསྒོམ་པར་འདོད་པས། ངག་འདོན་ནི།
དེའི་དབུས་སུ་ཧཱུྃ་ལས་འཁོར་ལོ་སེར་པོ་རྩིབས་བཅུ་པ་གུང་ཐབས་ཀྱི་རྣམ་པ་བརྟན་ཅིང་གོ་སྐབས་མེད་པ་ཡངས་ཤིང་རྒྱ་ཆེ་བ། ལྟེ་བ་དང་རྩིབས་རྣམས་སུ་རྃ་ལས་ཉི་མའི་
དཀྱིལ་འཁོར་རེ་རེ། དབུས་ཀྱི་ཉི་མའི་དཀྱིལ་འཁོར་གྱི་སྟེང་དུ་རང་ཉིད་ཧཱུྃ་ལས་གཙུག་ཏོར་འཁོར་ལོས་སྒྱུར་བ་སེར་པོ་གཡས་འཁོར་ལོ། གཡོན་སྡིག་མཛུབ་དང་བཅས་
པའི་ཞགས་པ་འཛིན་པ། དེའི་ཐུགས་ཀ་ནས་ཧཱུྃ་བཅུ་སྤྲོས་པ་ལས། ཤར་དུ་ཉི་མའི་དཀྱིལ་འཁོར་གྱི་སྟེང་དུ་གཤིན་རྗེའི་གཤེད་སྔོ་ནག་གཡས་རྡོ་རྗེ་ཐོ་བ། ལྷོར་ཤེས་

༄༅། །རབ་མཐར་བྱེད་དཀར་པོ་གཡས་དབྱུག་པ། ནུབ་ཏུ་པདྨ་མཐར་བྱེད་དམར་པོ་གཡས་པདྨ། བྱང་དུ་བགེགས་མཐར་བྱེད་སྔོ་ནག་གཡས་རྡོ་རྗེ་རྩེ་ལྔ་གདེངས་
པ༑ ཤར་ལྷོར་འདོད་པའི་རྒྱལ་པོ་སྔོ་ནག་གཡས་ལྕགས་ཀྱུ། ལྷོ་ནུབ་ཏུ་དབྱུག་སྔོན་ཅན་སྔོ་ནག་གཡས་དབྱུག་ཐོ། ནུབ་བྱང་དུ་སྟོབས་པོ་ཆེ་སྔོ་ནག་གཡས་རྩེ་གསུམ།
བྱང་ཤར་དུ་མི་གཡོ་བ་སྔོ་ནག་གཡས་རལ་གྲི། སྟེང་དུ་ཧཱུྃ་མཛད་སྔོ་ནག་གཡས་རྡོ་རྗེ། འོག་ཏུ་གནོད་མཛེས་སྔོ་ནག་གཡས་གཏུན་ཤིང་འཛིན་པ། ཐམས་ཅད་ཀྱང་
གཡས་ཕྱག་མཚན་འཕྱར་ཞིང་། གཡོན་པས་ཐུགས་ཀར་སྡིགས་མཛུབ་མཛད་པ། ཁྲོ་བོའི་རྒྱན་ཐམས་ཅད་ཀྱིས་བརྒྱན་པ། འཁོར་རྣམས་ཞལ་ནང་དུ་བལྟ་བ། ཡེ་
ཤེས་ཀྱི་མེ་ཕུང་འབར་བའི་དབུས་ན་བཞུགས་པའོ། །དེ་རྣམས་ཀྱི་མིག་ཏུ་ཀྵིཾ། རྣ་བར་ཛྲིཾ། སྣར་ཁཾ། ལྕེར་གཾ །དཔྲལ་བར་རྐཾ། ལྟེ་བར་སཾ། སྤྱི་བོར་ཨོཾ།
མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཁྲོ་བོ་བཅུ་གཅིག་སྲུང་བའི་འཁོར་ལོ་དང་བཅས་པ་ཨོཾ་བཛྲ་ས་མཱ་ཛཿ

ཞེས་པས་སྤྱན་དྲང་། ཨོཾ་བཛྲ་པུལླེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནེེ་ཝི་དྱཱ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། གིས་མཆོད།
ཛཿཧཱུྃ་བྃ་ཧོ༔ གཉིས་སུ་མེད་པར་ཐིམ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས། རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲང་།
ཨོཾ་བཛྲ་པུཥྤེ་ཨཱཧཱུྃ། ཨོཾབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནེེ་ཝི་དྱ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ གིས་མཆོད། བཅོམ་ལྡན་
འདས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་
ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར།
སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས། ཤེས་རབ་མཐར་བྱེད་ལ་རྣམ་སྣང་། པདྨ་མཐར་བྱེད་ལ་སྣང་བ་མཐའ་ཡས། གཞན་ཐམས་ཅད་ལ་མི་

༄༅། །བསྐྱོད་པས་དབུར་བརྒྱན། ཨོཾ་ཨཱཿརཱུ་པ་བཛྲ་ཎི་ཧཱུྃ། ཨོཾ་ཨཱཿཤབྡ་བཛྲི་ཎཱི་ཧཱུྃ། ཨོཾ་ཨཱཿགནྡྷེ་བཛྲི་ཎཱི་ཧཱུྃ། ཨོཾ་ཨཱཿར་ས་བཛྲི་ཎཱི་ཧཱུྃ། ཨོཾ་ཨཱཿསྤཪྵེ་བཛྲི་ཎཱི་ཧཱུྃ། རྣམས་སོ་
སོའི་ཕྱག་རྒྱར་བཅས་པས་མཆོད། འཁོར་ལོའི་རྩིབས་པར་བརྒྱད་དུ། མེ་རླུང་གི་སྟེང་དུ་དགྲ་བགེགས་ཀྱི་གཟུགས་བརྙན་སྤྱི་བོ་ཚུགས་སུ་བསམ། འཁོར་ལོ་གཡས་སུ་འཁོར་བས་དགྲ་བགེགས་ཐམས་ཅད་ཉལ་ཉལ་བཅད་ཅིང་གཏུབས། ཁྲོ་བོ་ཐམས་ཅད་
ཀྱི་ཞལ་ནས་སྔགས་ཀྱི་སྒྲ་འབྲུག་ལྟར་སྒྲོགས་པར་བསམས་ལ། ཨོཾ་ཨཱཿཨུཥྞཱི་ཥ་༼སྐུ་དང་ཡེ་ཤེས་རྡོ་རྗེ་གཙུག་ཏོར་འཁོར་ལོས་བསྒྱུར་བ༽། བཛྲ་ཙཀྲ་ཝནྟི། སརྦ་འཇིག་རྟེན་ཐམས་ཅད། འཇིག་རྟེན་ལས་འདས་པའི། ལོ་ཀི་ཀ །
ལོ་ཀོཏྟ་ར་ཎི། འཁྲུལ་འཁོར་སྔགས་རྒྱུད།༽ ཡནྟྲ་མན་ཏ། པྲ་༼བྱད་ཀྱི་སྦྱོར་བ། ཡོ་གི་ནི། སརྦ་༼དུག་ཐམས་ཅད་ཕྱེ་མར་གྱིས་༽། བི་ཥ་བི་ཙུརྞྞ་ཡ། ༼ཕྱི་མར་གྱིས།༽ བི་ཙུརྞྞ་ཡ། མ་༼བདག་ལ་
བྱེད་པ་པོ་༽། མ་ཀྲྀ་ཏེ། ཡེ་བྱེད་པ་དང་བྱེད་པ་པོ།། ན་ཀེ་ན། ༼ཡིད་ཀྱིས་བྱེད་པ།༽ ཙིཏྟ་ཀྲྀ་ཏ་ནི་ཏཱ་ནི། སརྦ་བགེགས་ཐམས་ཅདེ། བིགྷྣཱན། ༼ཆོད་ཆོད།༽ ཚིན་ཚིནྡ། ༼ཕུག །ཕུག༽ །
བྷིནྡ་བྷིནྡ། ཀམྦཡ་༼ཁོས༽། ཀམྦཡ་༼ཁོས། ཧ་ན་༼རྒྱོབ། ཧ་ན་༼རྒྱོབ། ད་ཧ་བསྣུན༽། ད་ཧ་བ༼སྣུན། པ་ཙ་ཆོས༽། པ་ཙ་ཆོས། རྣམ་པར་ཆོམས། བིདྷན་ཡ། རྣམ་པར་

ཆོམས། བིདྷཱནྶ་ཡ། ༼བརྒྱ་སྟོང་གི །༼ཤ་ཏ་ས་ཧ་ས། ༼དུག་ཐམས་ཅད་ཕྱེ་མར་གྱིས།༽ སརྦ་བི་ཥ་བི་ཙུརྞྞ་ཡ། ༼ཕྱི་མར་གྱིས།༽ བི་ཙུརྞྞ་ཡ། རྡོ་རྗེ།༽ བཛྲ་ཨུཥྞཱི་ཥ ༼གཙུག་ཏོར།༽ ཙཀྲ་
༼འཁོར་ལོས་སྒྱུར་བ། ཝནྟི། བྷྲཱུྃ་བྷྲཱུྃ་ཧཱུྃབྷྲཱུྃ། སྐུ་གསུང་ཐུགས་རྡོ་རྗེ་གསལ་གདབ།༽ རཀྵ་རཀྵ་རཀྵ། ༼བསྲུང་བྱ་གསལ་གདབ།༽ ཧཱུྃ་ཧཱུྃ་ཧཱུྃ། ལྷ་གསལ་གདབ།༽ ཕཊ་ཕཊ་ཕཊ། ༼དམིགས་བྱ་གནོད་བྱེད་
གསལ་གདབ།༽ སྭཱ་ཧཱ། ༼གཞི་ཚུགས།༽རྭ་ལུགས་ཀྱི་ཨུཥྞཱི་ཏའི་སྲུང་སྔགས་རྡོ་རྗེ་འཆང་མཁྱེན་བརྩེའི་ཕྱག་བྲིས་ལས་དག་པར་ཞུས་པ་ཡིན་ནོ། །ཉེར་གཅིག་ལ་སོགས་པ་བཟླས་པའི་མཐར། ཨོཾ་བྷ་ཡ་ནཱ་སཱ་ནི། འཇིགས་པ་ཉམས་
པར་བྱེད།༽ ཏྲཱ་ས་ནི། ༼སྐྲག་པར་བྱེད།༽ སརྦ་མཱ་ར། བདུད་ཐམས་ཅད།༽ པྲ་ཏྱཾ་གི་ར། ༼ཕྱིར་ཟློག་པར་བྱེད།༽ བི་ནཱ་ས་ནི། ༼རྣམ་པར་ཉམས་པར་བྱེད།༽ ཡི་གེ་ཙིཏྟ། གང་ཅིའང་རུང་བ།༽ དུཤྱན་
སཏྭ་མ་མ་བི་རཱུ་པ་ཀཾ །གདུག་པའི་སེམས།༽ ཀུརྦནྟི། །བདག་ལ་ངན་པར་བྱེད་པ།༽ ཏཱ་ནི། ༼དེ་དག་དང་།༽ སརྦ་མཱ་ར་ཎི། བདུད་ཐམས་ཅད།༽ པྲ་ཏྱཾ་ཀ་རི་ཎི། ༼ཕྱིར་བཟློག་པར་གྱིས་ཤིག །
བཱ་ཏ་ཏུ་ཧཱུྃ་ཕཊ་སྭཱ་ཧཱ། ལན་གསུམ་བཟླ། སུ་གང་དག་བདག་ཅག་གི་དཔལ་ལྡན་བླ་མ་དམ་པ་རྣམས་དང་། བདག་ཅག་དཔོན་སློབ་འཁོར་དང་བཅས་པ་རྣམས་ལ་སྡང་བའི་སེམས་

༄༅། །དང་ལྡན་པ་རྣམས་དང་། གདུག་པའི་སེམས་དང་ལྡན་པ་རྣམས་དང་། དྲག་ཤུལ་གྱི་སེམས་དང་ལྡན་པ་རྣམས་དང་། བསམ་པ་དང་སྦྱོར་བ་ངན་པ་རྩོམ་
པར་བྱེད་པའི་དགྲ་བགེགས་གདུགས་པ་ཅན་ཐམས་ཅད་ཀྱི་བསམ་སྦྱོར་ངན་པ་ཐམས་ཅད་ཞི་བར་གྱུར་ཅིག །གལ་ཏེ་ཞི་བར་མ་གྱུར་ན། དེའི་ཚེ་དེ་དག་ཐམས་ཅད་ཀྱི་
ལུས་བཅིང་བར་བགྱིའོ། །ངག་བཅིང་བར་བགྱིའོ། །ཡིད་བཅིང་བར་བགྱིའོ། །མཐུ་བརླག་པར་གྱུར་ཅིག །སྟོབས་བརླག་པར་གྱུར་ཅིག །རྫུ་འཕྲུལ་བརླག་པར་
གྱུར་ཅིག །དེས་བཟླས་པའི་སྔགས་ཀྱིས་དེ་ཉིད་བརླག་པར་གྱུར་ཅིག །དེས་བསྒྲུབས་པའི་ལྷ་འདྲེས་དེ་ཉིད་ཀྱི་ཤ་ཟ་བར་གྱུར་ཅིག །སྦྱོར་བ་ངན་པ་བྱས་པའི་འབྲས་བུ་
དེ་ཉིད་ལ་འབྱུང་བར་གྱུར་ཅིག །ཅེས་བརྗོད་ཅིང་ཐལ་མོ་ལན་གསུམ་བརྡབས་པའི་མཐར། སངས་རྒྱས་རྣམས་ཀྱིས་བདུད་ཕམ་མཛད། །ཆོས་མ་ཡིན་པ་ཆོས་ཀྱིས་སོ། །དགེ་འདུན་
གྱིས་ནི་མུ་སྟེགས་ཕམ། །དབང་པོས་ལྷ་མིན་ཕམ་པར་འགྱུར། །ལྷ་མིན་རྣམས་ཀྱིས་ཟླ་བ་ཕམ། །ནམ་མཁའ་ལྡིང་གིས་རྒྱ་མཚོ་ཡི། །ཀླུ་རྣམས་རབ་ཏུ་ཕམ་པར་

འགྱུར་༑ །ཆུ་ཡིས་མེ་ནི་ཕམ་པར་བྱེད། །མེ་ཡིས་བུད་ཤིང་སྲེག་པ་དང་། །རླུང་གིས་སྤྲིན་རྣམས་གཏོར་བ་དང་། །རྡོ་རྗེས་རིན་ཆེན་ཕུག་པ་དང་། །ལྷ་རྣམས་
བདེན་པར་རབ་ཏུ་གནས། །བདེན་པ་འདི་དག་ཐམས་ཅད་ཀྱིས། །དེང་འདིར་བདེན་པ་འགྲུབ་གྱུར་ཅིག །ཁྲོ་བོ་འབར་བའི་ཚོགས་རྣམས་ཀྱིས། །དགྲ་བགེགས་
རྣམས་ནི་ཐམས་ཅད་ཀྱི། །ལུས་ངག་ཐལ་བ་རྡུལ་དུ་རློག །རྣམ་ཤེས་ཆོས་ཀྱི་དབྱིངས་སུ་སྒྲོལ། །ཞེས་བརྗོད། དེ་ནས་སྒྲུབ་ཐབས་དངོས་ལ་འཇུག་པ་ནི། དབུས་ཀྱི་ཁྲོ་བོ་ཞུ་བ་ལས་
བྱུང་བའི་པདྨ་དང་ཟླ་བའི་སྟེང་དུ། ཀུན་ཏུ་བཟང་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་
བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེ་འོད་དུ་ཞུ་བ་ལས་བྱུང་བའི་ཆོས་ཀྱི་འབྱུང་གནས་གྲུ་གསུམ་པ་ཕྱི་དཀར་ལ་ནང་དམར་བ། རྩ་བ་
ཕྲ་བ་ཐུར་དུ་ཟུག་པ། གདེངས་ཀ་ཆེ་བ་གྱེན་དུ་ཕྱོགས་པ། དེའི་ནང་དུ་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་འཁོར་ལོ་དཀར་པོ་རྩིབས་

༄༅། །བཅུ་གཉིས་པ། དེ་འོད་དུ་ཞུ་བ་ལས་བྱུང་བའི་རྣམ་པར་སྣང་མཛད་སྐུ་མདོག་དཀར་པོ། ཞལ་གཅིག་ཕྱག་གཉིས་ཀྱིས་འཁོར་ལོ་དང་བཅས་པའི་ཏིང་ངེ་
འཛིན་གྱི་ཕྱག་རྒྱ་མཛད་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེ་འོད་དུ་ཞུ་བ་ལས་བྱུང་བའི་
གཞལ་ཡས་ཁང་གྲུ་བཞི་པ། སྒོ་བཞི་པ། རིན་པོ་ཆེ་སྣ་ལྔ་ལས་གྲུབ་པའི་རྩིག་པ་ནང་ནས་རིམ་པ་བཞིན་དུ་ནག་པོ། ལྗང་གུ །དམར་པོ། སེར་པོ། དཀར་པོ་
སྟེ་རིམ་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེའི་ཕ་གུ་སེར་པོ་ལ། ཕྱི་ནང་ཀུན་ཏུའང་རིན་པོ་ཆེའི་དྲ་བ་དང་དྲྭ་བ་ཕྱེད་པ་འཕྱང་བ། མུ་ཏིག་གི་ཕྲེང་བ་དང་།
རྡོ་རྗེའི་སྲད་བུ་དང་། ཟླ་བ་རླུང་གིས་བསྐྱོད་པ་དང་། མེ་ལོང་དང་། རྔ་ཡབ་དང་། དྲིལ་བུ་དང་། གཡེར་ཁ་ལ་སོགས་པའི་རྒྱན་མང་པོ་འཁྲོལ་ཞིང་དཔྱངས་བ།
ཕ་གུའི་སྟེང་ན་རིན་པོ་ཆེའི་མདའ་ཡབ་དང་། པུ་ཤུ་མཆོད་རྟེན་གྱི་རྣམ་པས་མཛེས་པར་བྱས་པ། པུ་ཤུའི་སྟེང་གི་ཁོར་ཡུག་ཀུན་ཏུའང་། གདུགས་དང་། རྒྱལ་མཚན་

དང་༑ བ་དན་སྣ་ཚོགས་བསྒྲེངས་པ། ནང་ཀ་བ་བརྒྱད་དང་ལྡན་ཞིང་། སྟེང་རྡོ་རྗེའི་གདུང་ཆེན་པོ་བཞི་དང་། གདུང་ཟླུམ་གྱིས་མིག་མངས་རིས་སུ་བྲེས་ཤིང་མཛེས་
པར་ཕུབ་པ། དབུས་གཙང་ཁང་ཕྱུར་བུར་ཕུབ་པའི་རྩེ་མོར་རྡོ་རྗེ་ཕྱེད་པའི་ཏོག་གིས་མཚན་པ། སྒོ་བཞིའི་ཐད་ཀ་ནས་ཀ་བ་བཞི་བཞིས་བཏེག་པའི་རྟ་བབས་བང་རིམ་
བཞི་བཞི་དང་ལྡན་པ། པདྨ་ལ་གནས་པའི་རི་དྭགས་དང་། ཆོས་ཀྱི་འཁོར་ལོ་ཆར་ཁེབས་ཏོག་དང་བཅས་པས་སྒོའི་སྟེང་བརྒྱན་པ། ཀ་བའི་ཕྱི་ན་བདུད་རྩིས་གང་བའི་
རིན་པོ་ཆེའི་བུམ་པ་དཔག་བསམ་གྱི་ཤིང་གིས་ཁ་བརྒྱན་པའི་སྟེང་ན་གླང་པོ་ཆེ། དེའི་སྟེང་ན་སེང་གེའི་ཕྲུ་གུ་ལག་པ་བརྐྱངས་པས་སྒོའི་ཕྱི་སྟོད་ལ་སླེབས་པ། སྒོའི་ཕྱི་ནས་
རིན་པོ་ཆེའི་ཐེམ་སྐས་རིམ་པ་ལྔས་མཛེས་པར་བྱས་པ། རྩིག་པའི་ཕྱི་ནས་འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་རྣམས་ཀྱིས་མཆོད་རྫས་དུ་མ་ཐོགས་ནས་གར་
བྱེད་པའོ། །གཞལ་ཡས་ཁང་གི་ཕྱི་རོལ་སྲུང་བའི་འཁོར་ལོའི་ནང་དུ་དུར་ཁྲོད་ཆེན་པོ་བརྒྱད་གནས་པ་ནི། ཤར་དུ་གཏུམ་དྲག་གི་དུར་ཁྲོད། ལྷོར་དྲག་ཏུ་དགོད་པ། 

༄༅། །ནུབ་ཏུ་གྷོ་རྭ་ཨ་དྷ་ཀ་ར། བྱང་དུ་ཀི་ལི་ཀི་ལ། ཤར་ལྷོར་ནི་པི་ཙི་ཤ །ལྷོ་ནུབ་ཏུ་འབར་བའི་རིགས། ནུབ་བྱང་དུ་དམྱལ་སོགས། བྱང་ཤར་དུ་
དབྱིབས་ཅན་ཏེ་དུར་ཁྲོད་ཆེན་པོ་བརྒྱད། དེ་དག་ན་ཤིང་ཆེན་པོ་བརྒྱད་གནས་པ་ནི། ཤར་དུ་ནཱ་ག་གེ་སར། ལྷོར་པ་ག་ཤ །ནུབ་ཏུ་ཨ་ཤཱཏྠ། བྱང་དུ་པ་ཏ་ལ། 
ཤར་ལྷོར་ཨརྫུ་ན། ལྷོ་ནུབ་ཏུ་པ་ལ་ཤ །ནུབ་བྱང་དུ་ཨུ་དུམྺཱ་ར། བྱང་ཤར་དུ་ཨ་མྲ་སྟེ་ཤིང་ཆེན་པོ་བརྒྱད། དེ་དག་ཏུ་ཕྱོགས་སྐྱོང་བ་བརྒྱད་ཤིང་ལ་རྒྱབ་བརྟེན་པའི་
ཚུལ་གྱིས་གནས་པ་ནི། ཤར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་ཐོད་དབྱུག་འཛིན་པ། ནུབ་ཏུ་ཆུ་ལྷ་
དཀར་པོ་ཆུ་སྲིན་ལ་ཞོན་པ་སྦྲུལ་ཞགས་འཛིན་པ། བྱང་དུ་གནོད་སྦྱིན་སེར་པོ་རྟ་ལ་ཞོན་པ་ནེའུ་ལེ་འཛིན་པ། ཤར་ལྷོར་མེ་ལྷ་དམར་པོ་ར་སྐྱེས་ལ་ཞོན་པ་བགྲང་ཕྲེང་
འཛིན་པ། ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་ཞོན་པ་རལ་གྲི་འཛིན་པ། ནུབ་བྱང་དུ་རླུང་ལྷ་དུད་ཀ་ཤ་བ་ལ་ཞོན་པ་བ་དན་འཛིན་པ། བྱང་ཤར་དུ་འབྱུང་པོ་དཀར་

པོ་ཁྱུ་མཆོག་ལ་ཞོན་པ་མདུང་རྩེ་གསུམ་པ་འཛིན་པ། ཐམས་ཅད་ཀྱང་ཕྱག་གཡས་པས་རང་རྟགས། གཡོན་པས་བཅོམ་ལྡན་འདས་ལ་ཕྱག་འཚལ་བའོ། །དེ་དག་ན་
ཞིང་སྐྱོང་བ་བརྒྱད་གནས་པ་ནི། ཤར་དུ་ཨན་ཧ་ས་དཀར་པོ་གླང་པོ་ཆེའི་མགོ་ཅན། ལྷོར་ཙ་རི་ཀྲ་སྔོན་པོ་མ་ཧེའི་མགོ་ཅན། ནུབ་ཏུ་ཀོ་ལ་ཀི་རི་ནག་པོ་ཆུ་སྲིན་གྱི་མགོ་
ཅན༑ བྱང་དུ་ཛ་ཡནྟ་སེར་པོ་རྟའི་མགོ་ཅན། ཤར་ལྷོར་པྲ་ཡན་དམར་པོ་རའི་མགོ་ཅན། ལྷོ་ནུབ་ཏུ་སྣ་ཛུ་མ་སྔོན་མོ་རོ་ལངས་ཀྱི་མགོ་ཅན། ནུབ་བྱང་དུ་དེ་ཝ་ཙ་ཀྲ་
ལྗང་གུ་ཤ་བའི་མགོ་ཅན། བྱང་ཤར་དུ་ཨུ་ཙ་ཡ་ནི་དུད་ཀ་ཁྱུ་མཆོག་གི་མགོ་ཅན། ཐམས་ཅད་ཀྱང་རང་རང་གི་ཕྱོགས་ཀྱི་ཤིང་གི་སྟེང་ནས་ལུས་ཕྱེད་ཐོན་པ། སྒྲ་དམར་
སེར་གྱེན་དུ་བརྫེས་པ། ཕྱག་གཡས་གྲི་གུག་དང་གཡོན་ཐོད་ཁྲག་འཛིན་པའོ། །དུར་ཁྲོད་དེ་རྣམས་ཀྱི་སྟེང་གི་ནམ་མཁའ་ལ་སྤྲིན་ཆེན་པོ་བརྒྱད་གནས་པ་ནི། ཤར་དུ་
སྒྲོགས་བྱེད་སེར་པོ། ལྷོར་ལྡོག་བྱེད་སྔོན་པོ། ནུབ་ཏུ་འཇིགས་བྱེད་དཀར་པོ། བྱང་དུ་འཁོར་བྱེད་སེར་པོ། ཤར་ལྷོར་འགེངས་བྱེད་དམར་པོ། ལྷོ་ནུབ་ཏུ་ཆར་

༄༅། །འབེབས་སྔོན་པོ། ནུབ་བྱང་དུ་གཏུམ་པོ་ནག་པོ། བྱང་ཤར་དུ་འཐུག་པོ་དཀར་པོའོ། །ཀླུ་ཆེན་པོ་བརྒྱད་གནས་པ་ནི། ཤར་དུ་ནོར་རྒྱས་སེར་པོ།
ལྷོར་པདྨ་དཀར་པོ། ནུབ་ཏུ་ཀརྐོ་ཊ་དམར་པོ། བྱང་དུ་ཏཀྵ་ཀ་ནག་པོ། ཤར་ལྷོར་ཧུ་ལུན་སེར་སྐྱ། ལྷོ་ནུབ་ཏུ་རིགས་ལྡན་དཀར་པོ། ནུབ་བྱང་དུ་དུང་སྐྱོང་སེར་
པོ༑ བྱང་ཤར་དུ་པདྨ་ཆེན་པོ་ལྗང་གུ་རྣམས་ཏེ་ཐམས་ཅད་ཀྱང་ཕྱག་ཐལ་མོ་སྦྱར་བའི་བར་དུ་ནོར་བུ་རིན་པོ་ཆེ་འཛིན་པ། སྟོད་ལྷའི་ལུས་ཅན་སྦྲུལ་མགོའི་གདེངས་ཀ་
བབདུན་བདུན་དང་ལྡན་ཞིང་སྨད་སྦྲུལ་མཇུག་གཡས་སུ་འཁྱིལ་བའོ། །གཞན་ཡང་རྣལ་འབྱོར་པ་བརྒྱད། མེ་བརྒྱད། ཆུ་བརྒྱད། མཆོད་རྟེན་བརྒྱད། བྱ་དང་ཤ་ཟ་
སྣ་ཚོགས་དང་། རོ་སྣ་ཚོགས་དང་། རོ་ལངས་དང་། སྲིན་པོ་དང་། འདྲེ་རྣམས་གནས་པའོ། །གཞལ་ཡས་ཁང་གི་དབུས་ལིང་ཚེ་དགུར་འཁོར་གྱི་ལྷ་དང་གཙོ་བོའི་བར་
མཚམས་སུ། །ཐོད་པའི་གུར་ཁང་བྱེད་འདི་སྒྲུབ་ཐབས་སུ། །ལིང་ཚེ་དགུར་གནས་དབུས་སུ་མི་མགོ་ཡི། །ར་བ་ཞེས་པའི་ཚིག་དང་འགྲིགས་སྣང་ཡང་། །དབྱིབས་ཟླུམ་ཡངས་ཤིང་རྒྱ་ཆེ་ལ་སོགས་ཀྱི། །ཁྱད་ཆོས་དང་ལྡན་ཐོད་ར་དེ་ཡི་དབུས། །

ཡཾ་ལས་རླུང་དང་ཤར་དུ་མགོ་བོ་སོགས། །སོ་སོའི་གདན་རྣམས་བསྐྱེད་དང་མི་འགལ་ལམ། །ཞེས་པའི་ལན་ནི། དེ་ལྟ་བུའི་དབུས་སུ་ཡཾ་ལས་རླུང་གི་དཀྱིལ་འཁོར་ཞེས་སོགས་ཀྱི་ཚིག་འགྲོས་ལྟར་ན། ཟླུམ་པོ་ཡངས་ཤིང་རྒྱ་ཆེ་བ་ནས། ཕྱི་
ནང་ཀུན་ཏུ་ཁྲག་ཞག་འཁྲུག་པའི་ཁྱད་ཆོས་དང་ལྡན་པའི་ཐོད་ར་དེ་ལྟ་བུའི་དབུས་སུ་ཡཾ་ལས་རླུང་སོགས། ཤར་དུ་མགོ་བོ། ལྷོར་ལག་པ་ནས། བྱང་ཤར་དུ་སྐྱེས་བུ་གསལ་ཤིང་ལ་བཙུགས་པའི་བར་འབྱུང་བས། དེ་ཀུན་ཐོད་ར་ཉིད་ཀྱི་ནང་དུ་
ཚུད་དགོས་པ་ལྟར་སྣང་ལ། དེའི་རྒྱུ་མཚན་ཡང་ཐོད་རའི་དབུས་སུ་གཙོ་བོའི་གདན་སྨོས་པ་ལ་ཤུགས་ལས། ཤར་དུ་མགོ་བོ་སོགས་ཀྱང་ཐོད་རའི་ནང་གི་ཤར་སོགས་སུ་ཡིན་པ་ལས་འོས་མེད་པ་ཡིན་ནོ། །སྙམ་དུ་དོགས་སོ། །དེས་ན་རང་གི་
བསམ་ཚོད་ནི། མངོན་རྟོགས་ཀྱི་ཚིག་དེ་ལ་འབྲུ་མྱང་ཤེས་ན་དོགས་པ་རང་གྲོལ་དུ་འགྲོ་བ་ཡིན་ཏེ། ལིང་ཚེ་དགུར་གནས་པའི་དབུས་སུ་མི་མགོའི་ར་བ་ཞེས་པ་ལྟར་ཐོད་ར་གཙོ་བོ་ཡབ་ཡུམ་ཉིད་ལ་བྱེད་པ་འཐད་ཅིང་། དེ་ལྟ་བུའི་དབུས་སུ་ཞེས་
སོགས་ནི་ཁྲག་ཞག་གི་རྒྱ་མཚོའི་དབུས་དང་ཤར་སོགས་ཡིན་གྱི། ཐོད་ར་རང་གི་དབུས་དང་ཤར་སོགས་ཀྱི་འབྲུ་མི་བྱེད་པ་ནི་གནད་དམ་པ་ཡིན་པས་སོ། །དེ་ལྟར་བྱས་ན་ཁྲག་ཞག་གི་རྒྱུ་མཚོའི་སྟེང་དུ་ལིང་ཚེ་དགུ་ཆར་འབྱུང་བ་དངོས་སུ་གསལ་
བས་འཁྲུལ་བ་མེད་ཅིང་ཕྱི་ནང་ཀུན་ཏུ་ཁྲག་གི་རྒྱ་མཚོ་འཁྲུགས་པ་ཞེས་པ་དང་། དེ་ལྟ་བུའི་དབུས་སུ་ཞེས་པ་གཉིས་ཚིག་སྔ་ཕྱི་འབྲེལ་ཆགས་པ་ཡིན་ནོ། །༽གནས་པའི་དབུས་སུ། མི་མགོའི་ར་བཟླུམ་པོ་ཡངས་ཤིང་རྒྱ་

༄༅། །ཆེ་བ་འདི་དཔེ་ཕལ་ཆེར་ན་མི་འདུག་ཀྱང་དོན་ལ་དགོས། སྒོ་གཅིག་དང་ལྡན་པ། སྟེང་ཀེང་རུས་ཀྱིས་ཕུབ་པ། གཡང་གཞིའི་བླ་རེ། རྒྱུ་རློན་གྱི་ལྡ་ལྡི། རུས་པའི་
ཕྲེང་བ་རྣམས་ཀྱིས་བརྒྱན་པ། ཕྱི་ནང་ཀུན་ཏུ་ཁྲག་ཞག་གི་རྒྱ་མཚོ་འཁྲུགས་པ་དེ་ལྟ་བུའི་དབུས་སུ། ཡཾ་༼རྭ་ལོའི་མངོན་རྟོགས་རྒྱས་པར་གཙོ་གདན་ལ། །རླུང་རོ་པད་ཉི་རིམ་བརྩེགས་བཤད་སྣང་བ། །
གཙོ་བོ་དཔའ་གཅིག་ཡོངས་རྫོགས་སྒྲུབ་ཐབས་སུ། །པད་ཉི་ཙམ་ལས་མ་བཤད་དགོངས་གཞི་ཅི། །དཔའ་གཅིག་ཞལ་ཕྱག་ཡོངས་རྫོགས་སྒྲུབ་ཐབས་སུ། །ཁྲག་ཞག་འོག་ཏུ་རླུང་གི་དཀྱིལ་འཁོར་བཤད། །མངོན་རྟོགས་ཆེན་མོར་རླུང་ཉི་སྟེང་
དུ་བཤད། །འདི་གཉིས་དགོངས་གཞི་སོ་སོར་འགྲེལ་ཚུལ་ཅི། །ཞེས་པའི་ལན་ནི། སྤྱིར་བཏང་རྭ་ལུགས་འདི་ལ་མངོན་རྟོགས་རྒྱས་པ་ལྟར་རླུང་རོ་པད་ཉིའི་གདན་བཞི་བརྩེགས་མཛད་པ་ཡིན་ཏེ། རླུང་གི་གདན་ནི་རྒྱུད་ཉིད་ལས། ནམ་
མཁའི་དབྱིངས་སུ་ཡཾ་གྱི་རྣམ་པ་ལས་གྲུབ་པའི་རླུང་གི་དཀྱིལ་འཁོར་མདོག་དུ་བའི་རྣམ་པར་བསམས་ཏེ་ཞེས་དང་། དེའི་འགྲེལ་པར་མི་བསྐྱོད་པས། ནམ་མཁའི་དཀྱིལ་དུ་ཡི་གེ་ཡཾ་སྔོན་པོ་ལས་གྲུབ་པའི་རླུང་གི་དཀྱིལ་འཁོར་དུ་བའི་མདོག་ཅན་
བསམས་ཏེ། འདི་ནི་ཁྲོ་བོ་ཆེན་པོའི་གདན་ཏེ། རྒྱུད་འདི་ནི་མངོན་སྤྱོད་གཙོ་བོར་གྱུར་པ་ཡིན་པས་གདུག་པ་ཅན་ཐམས་ཅད་རབ་ཏུ་འཐོར་བར་བྱེད་པ་ཡིན་ནོ། །ཞེས་གསུངས་པས་བསྟན། རོ་གདན་ནི། རྟོག་པ་དང་པོ་ལས། སྒོ་གཅིག་

པ་ནི་དབྱེ་བར་བྱ། །ལྷག་མ་ཡོངས་སུ་གཅད་པར་བྱ། །དེ་དབུས་མི་རོ་བྲི་བར་བྱ། །ཞེས་དང་། སློབ་དཔོན་མི་བསྐྱོད་པའི་འགྲེལ་པར། རོ་བྲིའོ་ཞེས་པ་ནི་གདན་ཏེ། ཞེས་གསུངས་པས་བསྟན། པད་གདན་ནི་རྒྱུད་ཀྱི་དངོས་བསྟན་ལ་མི་
གསལ་ཡང་། ལ་ལི་ཏ་བཛྲ་གྱིས། ལྔ་བཅུར་གཅིག་གིས་མ་ཚང་གདན། །པདྨ་རླུང་གི་ཡང་དག་གནས། །ཞེས་གསུངས་པས་བསྟན། ཉི་གདན་ནི་ལྷ་ཁྲོ་བོའི་གདན་ལ་ཉི་གདན་འོས་པས་རྭ་ལྟར་ན་པདྨའི་སྟེང་དུ་དང་པོ་ཉི་གདན་བསྐྱེད།
ཁྲག་ཞག་གི་འོག་ཏུ་བྱེད་པ་ནི་སྔར་བཤད་པ་ལྟར་རྟེན་དང་བརྟེན་པར་བཅས་པའི་འོག་གཞིར་བྱས་ནས། ལྷའི་གདན་ཙམ་དུ་མི་བྱེད་པར་དཔའ་གཅིག་ཡོངས་རྫོགས་ཀྱི་སྒྲུབ་ཐབས་སུ་ཁྲག་ཞག་གི་འོག་ཏུ་རླུང་བྱེད་པ་དེ་ལ་དགོངས་ལ། མངོན་
རྟོགས་ཆེན་མོར་ཁྲག་ཞག་གི་སྟེང་དུ་རླུང་བཤད་པ་ནི། རྒྱུད་ཀྱི་དངོས་བསྟན་ལྟར་ལྷའི་གདན་ལ་དགོངས་པ་ཡིན་པས། དགོངས་གཞི་སོ་སོར་འགྲེལ་ཚུལ་དེ་ལྟར་ཡིན་ནོ། །༽ལས་རླུང་གི་དཀྱིལ་འཁོར་གཞུའི་དབྱིབས་ཅན།
དེའི་སྟེང་དུ་རོ་མགོ་མེད་ལག་མེད། ཤར་དུ་མགོ་བོ། ལྷོར་ལག་པ། ནུབ་ཏུ་རྒྱུ་མ། བྱང་དུ་རྐང་པ། ཤར་ལྷོར་ཐོད་པ། ལྷོ་ནུབ་ཏུ་ཐོད་ཚལ། ནུབ་བྱང་དུ་
རླུང་རས། བྱང་ཤར་དུ་སྐྱེས་བུ་གསལ་ཤིང་ལ་བཙུགས་པ། ཁྱམས་ཀྱི་ནང་དུ་ཤར་སྒོའི་གཡས་ནས་མཚམས་ལ་ཐུག་གི་བར་དུ་གྲི་གུག་དང་། མཚོན་རྩེ་གཅིག་པ་དང་། 

༄༅། །གཏུན་ཤིང་ངོ༌། །ཤར་སྒོའི་གཡོན་ནས་མཚམས་ལ་ཐུག་གི་བར་དུ་ཆུ་གྲི་དང་། རྡོ་རྗེ་རྩེ་གཅིག་པ་དང་། ལྕགས་ཀྱུ་རྣམས་སོ། །ལྷོ་སྒོའི་གཡས་ནས་
མཚམས་ལ་ཐུག་གི་བར་དུ་དགྲ་སྟྭ་དང་། མདའ་དང་། ཁ་ཊཱཾ་གའོ། །ལྷོ་སྒོའི་གཡོན་ནས་མཚམས་ལ་ཐུག་གི་བར་དུ་དབྱུག་ཐོ་དང་། འཁོར་ལོ་དང་། རྡོ་རྗེ་
ཞགས་པ་རྣམས་སོ། །ནུབ་སྒོའི་གཡས་ནས་མཚམས་ལ་ཐུག་གི་བར་དུ་རྡོ་རྗེ་རྩེ་ལྔ་པ་དང་། རྡེའུ་ཆུང་དང་། ཕུབ་རྣམས་སོ། །ནུབ་སྒོའི་གཡོན་ནས་མཚམས་ལ་
ཐུག་གི་བར་དུ་གཞུ་དང་། དྲིལ་བུ་དང་། རླུང་གི་རས་རྣམས་སོ། །བྱང་སྒོའི་གཡས་ནས་མཚམས་ལ་ཐུག་གི་བར་དུ་སྡིགས་མཛུབ་དང་། འཕན་རྩེ་གསུམ་པ་དང་
གླང་པོ་ཆེའི་པགས་པ་རྣམས་སོ། །བྱང་སྒོའི་གཡོན་ནས་མཚམས་ལ་ཐུག་གི་བར་དུ་རྡོ་རྗེ་ཐོ་བ་དང་། མདུང་ཐུང་དང་། མེ་ཐབ་རྣམས་སོ། །ཤར་སྒོར་ཐོ་བ། ལྷོ་
 སྒོར་དབྱུག་པ། ནུབ་སྒོར་པདྨ། བྱང་སྒོར་རལ་གྲི།༼དཀྱིལ་འཁོར་ནང་གི་ཕྱོགས་བཞི་མཚམས་བཞི་རུ། །མགོ་དང་ལག་སོགས་བཀོད་འདི་རིགས་བཞི་དང་། །ལྷ་མོ་བཞི་ཡི་གདན་ལ་དགོངས་ཡིན་ནམ། །ཡང་

ན་ལྷ་ཡི་མཚན་མ་གཞན་ཞིག་ཡིན། །སྒོ་བཞིའི་གཡས་གཡོན་མཚམས་ལ་གྲི་གུག་སོགས། །ཕྱག་མཚན་འབྲི་ཞིང་བསྒོམ་ལ་དགོས་པ་ཅི། །འདི་དག་ལྷ་རུ་བསྐྱེད་པ་ཡོད་དམ་མེད། །ཡོད་ན་དེ་ཚེ་ལྷ་གྲངས་ཇི་ཙམ་འགྱུར། །ཞེས་པའི་ལན་ནི།
གཏི་མུག་གཤིན་རྗེའི་གཤེད་སོགས་ཀྱི་རིགས་བཞི་དང་། ལྷ་མོ་བཞིའི་གདན་རང་ལ་དགོངས་པ་ནི་མ་ཡིན་ནོ། །འོ་ན་འདི་དག་ཅི་ཞེ་ན། གཙོ་བོའི་ཕྱག་གཡོན་གྱི་གཉིས་པའི་མགོ་བོ་དང་། གཡོན་གྱི་དགུ་པའི་བརྡེག་དོན་ལག་པ་དང་།
བདུན་པའི་རྒྱུ་མ་དང་། བཞི་པའི་རྐང་པ་དང་། གཡོན་གྱི་དང་པོའི་ཁྲག་གིས་གང་བའི་ཐོད་པ་དང་། བཅུ་གསུམ་པའི་ཐོད་ཚལ་དང་། བཅུ་པའི་དུར་ཁྲོད་ཀྱི་རས་དང་། བཅུ་གཅིག་པའི་སྐྱེས་བུ་གསལ་ཤིང་ལ་བཙུགས་པ་སྟེ། གཡོན་གྱི་
ཕྱག་མཚན་རྣམས་ཀྱི་ནང་ནས་བརྒྱད། དཀྱིལ་འཁོར་གྱི་ནང་གི་རེ་མིག་བརྒྱད་ལ་དགོད་པ་ཡིན་ཏེ། རྒྱུད་ལས་ཤར་དུ་མགོ་བོ་ཞེས་པ་ནས། འདི་དག་ནི་འཁོར་ལོའི་དབུས་སུ་ཕྱག་རྒྱའི་མཚན་མའོ། །ཞེས་པ་ལྟར། ཕྱག་རྒྱའི་མཚན་མ་ཞེས་
པའང་༑ སྤྱིར་ལྷའི་ཕྱག་མཚན་དང་། བྱེ་བྲག་སྐབས་འདིར་གཙོ་བོ་ཉིད་ཀྱི་ཕྱག་མཚན་ལ་བྱ་རིགས་པས་སོ། །ཕྱག་མཚན་འདི་དག་འབྲི་བ་ནི་རྒྱུད་ལས། དེ་ནས་འཁོར་ལོའི་ཕྱི་རིམ་གྱི་ཕྱག་རྒྱ་རྣམས་ནི། ཤར་གྱི་སྣམ་བུ་ལ་གྲི་གུག་དང་
ཞགས་པ་ནས། བྱང་གི་སྣམ་བུ་ལ་སྡིགས་མཛུབ་དང་། འཕན་རྩེ་གསུམ་པ་དང་། གླང་པོ་ཆེའི་པགས་པ་དང་། རྡོ་རྗེ་ཐོ་བ་དང་། མདུང་དང་། མེ་ཐབ་ལ་སོགས་པ་བྲི་བར་བྱའོ། །ཞེས་གསུངས་པའི་དགོངས་པ་ཡིན་ལ། བྲི་བའི་

༄༅། །དགོས་པ་ནི། བཅུ་གསུམ་མ་དང་རོ་ལངས་བརྒྱད་སྐོར་ལྟ་བུ་ལ་ནི་དེ་དག་ལྷར་མི་བསྐྱེད་པས། ཚིག་ཙམ་གྱི་སྒོ་ནས་གསལ་བཏབ་ནས་ཕྱག་མཚན་རང་གི་ངོ་བོ་བསྒོམ་པ་ཙམ་ལས་གཞན་མི་སྣང་ཞིང་། ཕྱག་མཚན་རང་གི་ངོ་
བོ་དཀྱིལ་འཁོར་ལ་བསྒོམ་པ་ལྷ་འདི་མ་གཏོགས་དཀྱིལ་འཁོར་གཞན་ལ་ཆེར་མི་སྣང་བས། ལུགས་འདིའི་ཁྱད་ཆོས་སུ་བྱ་དགོས་ལ། དེ་བས་ན་ཕྱག་མཚན་བསྒོམ་པའི་དགོས་པ་ཇི་ལྟར་ཡིན་བློ་གྲོས་དང་ལྡན་པ་དག་གིས་སྔོན་གྱི་འགྲེལ་པ་ཚད་
ལྡན་ལས་བཙལ་བར་བྱ་སྟེ། རང་བཟོ་ཙམ་གྱིས་བཤད་པས་ནི། རང་གཞན་ངེས་ཤེས་བསྐྱེད་མི་ནུས་ཤིང་། ཆོས་ལ་དབང་ཟ་བའི་སྡིག་ཤིན་ཏུ་ལྕི་བས་སོ། །ཕྱག་མཚན་ལྷར་བསྐྱེད་པའི་དཀྱིལ་འཁོར་རྣམས་ལ་ནི། ལྷ་བསྐྱེད་པའི་གཞིར་
གྱུར་པའི་ལྷ་མཚན་ཡིན་པས་དགོས་པ་གཞན་ཟུང་དུ་མི་དགོས་ལ། འོ་ན་དེའི་ཚེ་ལྷ་གྲངས་ཇི་ཙམ་དུ་འབྱུང་སྙམ་ན། ལྷ་གྲངས་ལ་བོད་ཀྱི་རྟོག་བཟོ་སྣ་ཚོགས་ཡོད་ཀྱང་། ཁུངས་ཐུབ་ནི་ལ་ལི་ཏ་བཛྲ་གྱི་བཞེད་པ་རྡོ་རྗེ་འཇིགས་བྱེད་ཞེ་དགུ་མ་ཡིན་
ནོ། །༽གྲྭ་བཞིར་རོ་ལངས་མགོ་གསུམ། ལག་པ་གསུམ། རྐང་པ་གསུམ་ཡོད་པས་གར་བྱེད་པའོ། །དབུས་སུ་རླུང་གི་དཀྱིལ་འཁོར་དང་། རོ་མགོ་མེད་ལག་མེད་ཀྱི་
སྟེང་དུ་པཾ་ལས་པདྨའི་སྡོང་པོ་འདབ་མ་སྟོང་དང་ལྡན་པའི་སྟེང་དུ་རྃ་ལས་ཉི་མའི་དཀྱིལ་འཁོར་འབར་ཞིང་ཚ་བ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར་༼རཾ་ལས་ཉི་སྟེང་འཇམ་

དབྱངས་བསྐྱེད་པ་འདི། །རྟོག་བདུན་རྒྱུད་ལས་རྒྱུ་ཡི་འཇམ་དཔལ་གྱི། གདན་ལ་ཟླ་བའི་དཀྱིལ་འཁོར་གསུངས་པ་དང་། །འགལ་ཞེས་རྒོལ་ན་ལན་འདེབས་ཇི་ལྟར་འོས། །ཞེས་པའི་ལན་ནི། ཟླ་གདན་འདི་རང་གི་བསམ་ཚོད་ནི། རོ་
མགོ་མེད་ལག་མེད་ནས་ཉི་མའི་དཀྱིལ་འཁོར་འབར་ཞིང་ཚ་བའི་བར། འབྲས་བུ་རྡོ་རྗེ་འཇིགས་བྱེད་བཞེངས་དུས་ཀྱི་གདན་ཡིན་པས་རྭ་ལོའི་མངོན་རྟོགས་ལྟར་མ་ཆད་པར་བྱས་ནས། དེའི་སྟེང་དུ་རེ་ཞིག་ཟླ་བའི་གདན་ཡང་བསམས་ནས་རྒྱུའི་
འཇམ་དཔལ་བསྐྱེད་པ་ཡིན་ཏེ། ལྷ་ཞི་བའི་གདན་ལ་ཟླ་གདན་འོས་པའི་ཕྱིར་དང་། ཁྱད་པར་རྒྱུད་ཀྱི་རྒྱལ་པོ་རྟོག་བདུན་ལས། དང་པོའི་དབྱངས་ཡིག་ལས་གྱུར་བའི་ཟླ་བའི་དཀྱིལ་འཁོར་དམིགས་ཏེ། དེའི་སྟེང་དུ་དྷཱིཿའི་རྣམ་པ་ལས་འཇམ་
དཔལ་གཞོན་ནུའི་གཟུགས་སུ་གྱུར་པར་བསམ། ཞེས་གསལ་བར་གསུངས་པས་སོ། །༽ཤར་དུ་མགོ་བོའི་སྟེང་དུ་པདྨ་དང་ཟླ་བའི་གདན། ལྷོར་ལག་པ་གཉིས་ཀྱི་འོག་ཏུ་རྐང་པ་གཉིས་ཞེས་འབྱུང་བས། ལག་པ་
གཉིས་ཞེས་ཁོ་བོས་བཀོད།༽ སྟེང་དུ་པདྨ་དང་ཉི་མའི་གདན། ནུབ་ཏུ་རྒྱུ་མའི་སྟེང་དུ་པདྨ་དང་ཉི་མ་འོད་དང་བྲལ་བ། བྱང་དུ་རྐང་པ་གཉིས་ཀྱི་སྟེང་དུ་པདྨ་དང་རླུང་གི་དཀྱིལ་
འཁོར༑ མཚམས་བཞིར་པདྨ་དང་ཟླ་བའི་གདན། སྒོ་བཞིར་པདྨ་དང་ཉི་མའི་གདན་ནོ། །དབུས་ཀྱི་གདན་གྱི་སྟེང་དུ་རང་གི་སེམས་ཉིད་དྷིཝལས་རལ་གྲི་དྷིས་མཚན་

༄༅། །པ༑ དེ་ཡོངས་སུ་གྱུར་པ་ལས་རང་ཉིད་རྒྱུའི་འཇམ་དཔལ་སྐུ་མདོག་གསེར་གྱི་མདོག་ཅན། ཕྱག་གཡས་རལ་གྲི་དཔུང་པའི་ཐད་དུ་འཛིན་ཅིང་། གཡོན་
པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་ཟུར་ཕུད་ལྔ་དང་ལྡན་པ། དར་
དང་རིན་པོ་ཆེའི་རྒྱན་སྣ་༼ཚར་ཆེན་རིན་པོ་ཆེ་ཡི་ལམ་རིམ་དུ། །མངོན་བྱང་ལྔ་ལས་རྒྱུ་ཡི་རྡོ་རྗེ་འཛིན། །རྗེ་བཙུན་འཇམ་པའི་དབྱངས་ཀྱི་སྐུར་ལངས་ཏེ། །ཞེས་གསུངས་པའི་ཁུངས་གང་ཡིན། ཞེས་མཁན་ཆེན་ངག་དབང་ཆོས་གྲགས་
ཀྱིས་དྲི་བ་མཛད་ནས། རང་ལན་ལས། འདིའི་ཁུངས་མཁན་ཆེན་ནམ་ལྷུན་པའི་འགྲེལ་པར་འདུག་ཀྱང་། མངོན་བྱང་ལྔ་བསྐྱེད་རྣམ་དག་ཏུ་མི་འགྲོ། དེས་ན་རྒྱུའི་འཇམ་དབྱངས་ཀྱང་རྡོ་རྗེའི་ཆོ་ག་གསུམ་བསྐྱེད་ཡིན་པར་བཞེད།༽ ཚོགས་
ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཨ་ལས་ཉི་མའི་དཀྱིལ་འཁོར། དེ་ལས་འོད་ཟེར་འཕྲོས་པས་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་དེ་བཞིན་གཤེགས་པ་རྣམས་དང་། བྱང་ཆུབ་སེམས་དཔའ། རིག་པའི་ལྷ་མོ། ཁྲོ་བོ་གཤིན་རྗེའི་གཤེད་ཀྱི་ལྷ་

ཚོགས་དཔག་ཏུ་མེད་པ་སྤྱན་དྲངས་ཏེ། ཉི་མའི་དཀྱིལ་འཁོར་ལ་ཐིམ་པས་འབར་བ་དང་བཅས་པའི་འོད་ཀྱི་གོང་བུ་ཆེན་པོར་གྱུར། པ་ནི་སྐུའི་ཞིང་ཁམས་རྣམ་པར་དག་པའི་དགའ་བའོ། །དེ་
ལས་འོད་ཟེར་འཕྲོས་པས་དེ་དག་གི་ཐུགས་ཀ་ནས། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨེེ། ཨོ་ཨཽ། ཨཾ་ཨཿ ཀ་ཁ་ག་གྷ་ང་། ཙ་ཚ་ཛ་ཛྷ་
ཉ༑ ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ཌྷ། ཨོཾ་ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་
ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡ་ཀྵེ་ཡཙྪ། ནི་རཱ་མ་ཡ་ཧཱུྃ་ཕཊ། ཨོཾ་ཧྲཱིཿཤྚིཿཝི་ཀྲི་ཏཱ་ན་ན་ཧཱུྃ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་པ་རྣམས་འདུས། རང་ལ་ཕོག་
པའི་རྐྱེན་གྱིས་འབར་བ་དང་བཅས་པའི་ཧཱུྃ་ནག་པོ་འོད་ཟེར་ལྔ་དང་ལྡན་པར་གྱུར། པ་ནི་གསུང་གི་ཞིང་ཁམས་རྣམ་པར་དག་པའི་དགའ་བའོ། །དེ་ལས་དཔག་ཏུ་མེད་པའི་འོད་ཟེར་འཕྲོས་
པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་གྲི་གུག་དང་ཐོད་པ་ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་པ་སྤྱན་དྲངས་ཏེ། རང་ལ་

༄༅། །ཕོག་པའི་རྐྱེན་གྱིས་རྡོ་རྗེ་ནག་པོ་རྩེ་དགུ་པ་རྭ་གདེངས་པའི་ལྟེ་བ་ལ་ཧཱུྃ་གིས་མཚན་པར་གྱུར་པ་ནི་ཐུགས་ཀྱི་ཞིང་ཁམས་རྣམ་པར་དག་པའི་དགའ་བའོ། །༼རྭ་ཆེན་གྱི་གསུང་ཡིག་འབྲུ་དང་
ཐུགས་ཕྱག་མཚན་སྤྱན་དྲངས་ནས་བསྟིམ་པའང་། རྒྱུད་ཉིད་ལས། སངས་རྒྱས་བྱང་སེམས་སོགས་ཀྱི་གདན་གསུམ་ཚང་བའི་ལྷ་སྐུ་སྤྱན་དྲངས་ནས་ཐུགས་ཀའི་ཉི་མ་ལ་བསྟིམ་པར་གསུངས་པའི་འགྲོས་སྦྱར་ནས། ཡིག་འབྲུ་དང་ཕྱག་མཚན་ཡང་
སྤྱན་དྲངས་ནས་བསྟིམ་པ་ལས། ཧཱུྃ་དང་ཕྱག་མཚན་དུ་གྱུར་པ་དོན་གྱིས་ཐོབ་པ་ལ་དགོངས་པ་ཡིན་པས་རྒྱུད་དོན་བླ་མའི་མན་ངག་གིས་ཕྱེ་བའི་གནད་དམ་པའོ་སྙམ་དུ་ཁོ་བོ་ཅག་སེམས་སོ། །དེས་ན་འདི་ལ་དཔྱད་པ་མི་དགོས་སོ། །འོན་ཀྱང་རྭའི་
རྗེས་འབྲངས་ཕལ་ཆེར་མངོན་རྟོགས་དཀྱུས་ན་སྐུའི་དགའ་བ་སོགས། དགའ་བ་གསུམ་གྱི་ཐ་སྙད་མཛད་པ་ལ་བརྟེན་ནས། དགའ་བ་གསུམ་ལས་ལྷ་བསྐྱེད་པ་ཡིན་གསུངས་པ་མང་དག་སྣང་ཡང་། རྒྱུད་ལས། ཉི་མའི་དཀྱིལ་འཁོར་དུ་ཞེས་པ་
ནས༑ དེའི་སྟེང་དུ་ཧཱུྃ་མདོག་སྔོན་པོ་ཞེས་སོགས་གསུངས་པས། འབར་བ་དང་བཅས་པའི་ཉི་དཀྱིལ་རྒྱ་ཆེ་བ་དེའི་སྟེང་དུ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་བསྐྱེད་པ་དངོས་སུ་གསལ་བས་དོན་ལ་རྡོ་རྗེའི་ཆོ་ག་གསུམ་བསྐྱེད་ཀྱི་རིགས་སུ་འགྲོ།།
དེ་ལས་དཔག་ཏུ་མེད་པའི་འོད་ཟེར་འཕྲོས་པས་གཞལ་དུ་མེད་པའི་སེམས་ཅན་གྱི་དོན་བྱས། དགྲ་བགེགས་གདུག་པ་ཅན་ཐམས་ཅད་ཚར་བཅད། སྣོད་བཅུད་ཐམས་

ཅད་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་ཆེན་པོར་གྱུར། ཚུར་འདུས་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་དཔལ་རྡོ་རྗེ་འཇིགས་
བྱེད་སྐུ་མདོག་ཆར་སྤྲིན་གྱི་མདོག་ལྟར་གནག་ཅིང་ནམ་མཁའི་འོད་ལྟར་གསལ་བ། ཞལ་དགུ་ཕྱག་སུམ་ཅུ་རྩ་བཞི་པ། ཞབས་བཅུ་དྲུག་དང་ལྡན་པ། རྩ་ཞལ་ནག་པོ་
མ་ཧེའི་གདོང་པ་ཅན། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་དང་བཅས་པ། ར་སྔོན་པོ་རྣོ་ཟེངས་པ་ལ་རུས་པའི་རྒྱན་འཁྲོལ་བ། ཕཊ་དང་ཕཻཾ་གྱི་སྒྲ་
སྒྲོགས་པ། དེའི་སྟེང་ན་སྲིན་པོའི་ཞལ་དམར་པོ་ཁྲག་འཛག་ཅིང་མཆེ་བ་གཙིགས་པ། དེའི་སྟེང་ན་འཇམ་དཔལ་གྱི་ཞལ་སེར་པོ་འཛུམ་ཞིང་ཅུང་ཟད་ཁྲོ་བ། སྙན་གོང་
ན་ཨུཏྤལ་དང་རིན་པོ་ཆེའི་རྒྱན་གྱིས་བརྒྱན་པ། རྭའི་གཡས་ཀྱི་ཞལ་དང་པོ་སྔོན་པོ་མཆེ་བ་གཙིགས་པ། དེའི་སྟེང་ན་གཉིས་པ་དམར་པོ་ལྗགས་འདྲིལ་བ། དེའི་སྟེང་ན་
གསུམ་པ་སེར་པོ་ཁྲོ་གཉེར་བསྡུས་པ། རྭའི་གཡོན་གྱི་ཞལ་དང་པོ་དཀར་པོས་རྨོངས་པར་བྱེད་པ། དེའི་སྟེང་ན་གཉིས་པ་དུད་ཀས་རེངས་པར་བྱེད་པ། དེའི་སྟེང་ན་

༄༅། །གསུམ་པ་ནག་པོས་གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་གསུམ་མེ་སྟག་གི་ཕུང་པོ་ལྟར་དམར་ལ་ཟླུམ་པ། མཆེ་བ་གཙིགས་ཤིང་ལྗགས་འདྲིལ་
བ༑ ཁྲོ་གཉེར་བསྡུས་པ། སྨ་ར་དང་སྨིན་མ་དམར་སེར་གྱེན་དུ་འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་བརྒྱན་པ། ཐམས་ཅད་ཀྱི་དབུ་སྐྲ་ཁམ་ནག་
འཇམ་དཔལ་གྱི་སྤྱི་གཙུག་ཏུ་འཁྱིལ་བ། ཧཱུྃ་དང་ཕཊ་དང་ཧ་ཧའི་གད་རྒྱངས་རྣམ་པར་སྒྲོགས་༼འཇིགས་བྱེད་ལ་མ་ཧེའི་ཞལ་དང་ཕྱག་སུམ་ཅུ་རྩ་བཞི་སོགས་འབྱུང་བའི་རྒྱུ་མཚན་ནི། གཏི་མུག་ཅན་གྱི་གཙོ་བོ་
ཚངས་པ་ཡིན་པས་ཕྱི་ལྟར་ན་ཚངས་པ་འདུལ་བའི་གཉེན་པོ་དང་། ནང་ལྟར་ན་གཏི་མུག་འདུལ་བའི་གཉེན་པོར་ཕྱག་མང་པོ་དག་བྱུང་བ་ཡིན་ཏེ། དཔེར་ན་ཕ་རོལ་ཏུ་ཕྱིན་པ་བདག །རྟེན་འབྲེལ་དང་ཁམས་ཀྱི་དབྱེ་བ་མཐའ་ཡས་པ་གསུངས་པ་
ཉོན་མོངས་པ་གཏི་མུག་གི་གཉེན་པོར་སྦྱོར་བ་བཞིན་ནོ། །དེས་ན་འདིའི་ཕྱག་མཚན་ལ་ཚངས་པའི་མགོ་བོ་འབྱུང་བའི་གནད་ཀྱང་དེ་ལྟར་ཡིན། དེ་བཞིན་དུ་དབང་ཕྱུག་འདུལ་བའི་ཕྱིར་གསང་བ་གྱེན་སྒྲེང་དང་། ཁྱབ་འཇུག་འདུལ་བའི་ཕྱིར་མ་
ཧེའི་ཞལ་བྱུང་བར་བཤད་པ་ཤིན་ཏུ་ལེགས་ཏེ། འདོད་ཆགས་ཅན་གྱི་གཙོ་བོ་དབང་ཕྱུག་དང་། ཞེ་སྡང་ཅན་གྱི་གཙོ་བོ་ཁྱབ་འཇུག་ཡིན་པས་དོན་ལ་སྦྱང་གཞི་འདོད་ཆགས་ཀྱི་གཉེན་པོ་སྦྱོང་བྱེད་གསང་བ་གྱེན་སྒྲེང་དང་། སྦྱང་གཞི་ཞེ་སྡང་གི་

གཉེན་པོར་སྦྱོང་བྱེད་མ་ཧེ་རབ་ཏུ་ཁྲོས་པའི་གདོང་བ་འབྱུང་བ་ནི་གཉེན་པོ་སྤང་བྱའི་རྣམ་པར་ཤར་བའམ། སྦྱང་གཞི་དང་སྦྱོང་བྱེད་རིགས་མཐུན་པའི་གནད་དམ་པ་བླ་མེད་སྤྱིའི་ཁྱད་ཆོས་ཡིན་པས་སོ། །རྟོག་བདུན་ལས། རྭའི་གཡས་སུ་ཞལ་
གསུམ་ལ། དང་པོ་སྔོན་པོ། གཉིས་པ་དམར་པོ། གསུམ་པ་སེར་བོ། ཞལ་གསུམ་གའང་ཤིན་ཏུ་ཁྲོས་པའོ། །རྭའི་གཡོན་པར་ཞལ་གསུམ་དང་པོ་དཀར་པོ། གཉིས་པ་དུད་ཀ །གསུམ་པ་ནག་པོ་རབ་ཏུ་ཁྲོས་པ་གཙིགས་པའི་ཞལ་
བསམ་པར་བྱའོ། །ཞེས་གསུངས་པས། བརྩེགས་ཞལ་དང་འཁོར་ཞལ་གྱི་རྣམ་གཞག་མ་གསུངས་པ་ལ། མཁས་གྲུབ་ཕལ་ཆེར་ལ་ལི་ཏ་དང་། ཨ་མོ་གྷ་སོགས་རྒྱ་གཞུང་སྒྲུབ་ཐབས་རྣམས་ལས་འཁོར་ཞལ་གསུངས་པའི་རྗེས་སུ་འབྲངས་ནས་
འཁོར་ཞལ་མཛད་པ་མང་ལ། རྭ་ལོ་ཆེན་པོས་བརྩེགས་ཞལ་མཛད་པ་འདི་ཁ་ཅིག་རྭ་ལོའི་གཟིགས་སྣང་ཙམ་ལས་རྒྱུད་ཀྱི་དངོས་བསྟན་ལ་མེད་གསུང་ཡང་། སམྦུཊའི་རྟོག་པ་བདུན་པའི་རབ་བྱེད་བཞི་པ་ལས། དང་པོ་ནི་མ་ཧེའི་གདོང་།
གཡས་པའི་རྭའི་ཞལ་གསུམ་ནི་སྔོན་པོ་དང་། དམར་པོ་དང་། སེར་པོ་སྟེ་ཁྲོ་གཉེར་དང་ཞལ་གཙིགས་པའོ། །གཡོན་པ་ནི་དཀར་པོ་དང་། དུད་ཀ་དང་། ནག་པོའོ། །དེ་དག་གི་དབུས་སུ་ཞལ་ཤིན་ཏུ་དམར་ཞིང་ཁྲག་འཛག་པའོ། །དེའི་
སྟེང་དུ་འཇམ་དཔལ་གྱི་གཟུགས་ཤིན་ཏུ་སེར་ཞིང་ཅུང་ཟད་ཁྲོ་བའོ། །ཞེས་གསུངས་པས། གཡས་གཡོན་གཉིས་ཀྱང་བརྩེགས་ཞལ་དུ་བསྟན་པ་ཁོ་བོ་ཅག་སེམས་ཏེ། གཞན་དུ་འཁོར་ཞལ་བྱེད་ན་གཡས་གཡོན་གྱི་ཞལ་དེ་དག་གི་དབུས་སུ།

༄༅། །མ་ཧེའི་ཞལ་སྟེང་གི་སྲིན་པོའི་ཞལ་དམར་པོ་དེ་འོང་དོན་མེད་པའི་ཕྱིར། བརྩེགས་ཞལ་ལ་རྒྱུད་ཀྱི་ཟིན་སོ་མེད་པར་འདོད་པ་དག་ལེགས་པར་དཔྱོད་ཅིག །ར་ཆེན་པོའི་ལུགས་ལ་ནི། མ་ཧེའི་རྭ་ཕན་ཚུན་གྱི་ལོགས་ལ་གཡས་
གཡོན་གྱི་ཞལ་རྣམས་རིམ་བརྩེགས་བྱས་པས། དེ་དག་གི་དབུས་སུ་སྲིན་པོའི་ཞལ་དམར་པོ་ཁྲག་འཛག་པ་ཡོང་བ་བསྙོན་མེད་དུ་གྲུབ་པ་ཡིན་ལ། དེ་བས་ན། རྭ་ཆེན་པོའི་བཞེད་པ་འདི་དག་ནི་དཀྱིལ་འཁོར་གཙོ་བོ་ཉིད་ཀྱི་གསུང་དང་ཁྱད་པར་
མེད་པས། འདི་ལས་གཞན་ན་རྟོག་པར་མི་རིགས་སོ། །༽པའོ། །ཕྱག་སུམ་ཅུ་རྩ་བཞིའི་གཡས་པ་རྣམས་ཀྱིས་རིམ་པ་བཞིན་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་
དང་༑ ཆུ་གྲི་དང་། རྡོ་རྗེ་རྩེ་གཅིག་པ་དང་། དགྲ་སྟ་དང་། མདུང་ཐུང་དང་། མདའ་དང་། ལྕགས་ཀྱུ་དང་། དབྱུག་པ་དང་། ཁ་ཊྭཱཾ་ག་དང་། འཁོར་
ལོ་དང་། རྡོ་རྗེ་རྩེ་ལྔ་པ་དང་། རྡོ་རྗེ་ཐོ་བ་དང་། རལ་གྲི་དང་། རྗེའུ་ཆུང་རྣམས་བསྣམས་པའོ། །གཡོན་པ་རྣམས་ཀྱིས་རིམ་པ་བཞིན་དུ་ཁྲག་གིས་གང་བའི་ཐོད་
པ་དང་། མགོ་བོ་དང་། ཕུབ་དང་། རྐང་པ་དང་། ཞགས་པ་དང་། གཞུ་དང་། རྒྱུ་མ་དང་། དྲིལ་བུ་དང་། ལག་པ་དང་། དུར་ཁྲོད་ཀྱི་རས་དང་།

སྐྱེས་བུ་གསལ་ཤིང་ལ་བཙུགས་པ་དང་། མེ་ཐབ་དང་། ཐོད་ཚལ་དང་། སྡིགས་མཛུབ་དང་། འཕན་རྩེ་གསུམ་པ་དང་། རླུང་གིས་འཕྱར་བའི་རས་རྣམས་
བསྣམས་པའོ། །ཕྱག་ཐ་མ་གཉིས་ཀྱིས་གླང་པོ་ཆེའི་པགས་པ་རློན་པ་བརྒྱངས་ནས་འཛིན་པ། ཞབས་བཅུ་དྲུག་གི་གཡས་པ་རྣམས་བསྐུམས་པས་རིམ་པ་བཞིན་དུ་མི་
དང་༑ མ་ཧེ་དང་། གླང་དང་། བོང་བུ་དང་། རྔ་མོ་དང་། ཁྱི་དང་། ལུག་དང་། ཝ་རྣམས་མནན་པའོ། །གཡོན་པ་བརྒྱད་བརྐྱངས་པས་རིམ་པ་བཞིན་དུ་
བྱ་རྒོད་དང་། འུག་པ་དང་། ཁྭ་ཏ་དང་། ནེ་ཙོ་དང་། ཁྲ་དང་། ཁྱུང་དང་། རི་སྐེགས་དང་། བཞད་རྣམས་མནན་པའོ། །དེ་རྣམས་ཀྱི་འོག་ཏུ་ཚངས་པ་
སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ། གཞོན་ནུ་གདོང་དྲུག་ལྗང་གུ་རྣམས་ཁ་སྦུབ་ཏུ་མནན་པ། གཅེར་བུ་མཚན་མ་གྱེན་དུ་སྒྲེང་བ།
མིའི་ཁྲག་དང་། ཚིལ་དང་། ཞག་དང་། རྐང་རྣམས་ཞལ་དུ་གསོལ་བ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་བསྡིགས་པར་མཛད་པ། མི་མགོ་རློན་

༄༅། །པ་ཁྲག་འཛག་པ་ལྔ་བཅུའི་ཕྱང་འཕྲུལ་དང་། སྦྲུལ་དང་རུས་པའི་རྒྱན་གྱིས་བརྒྱན་པ། ཐལ་ཆེན་གྱི་ཚོམ་བུ་དང་། ཁྲག་གི་ཐིག་ལེ་དང་། ཞག་གི་ཟོ་
རིས་དང་ལྡན་པ། ཁམས་གསུམ་ཟ་བར་ནུས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་བ། །སྙིང་རྗེ་རྔམ་དང་ཞི་བ་སྟེ། །གར་
དགུའི་ཉམས་དང་ལྡན་པའོ། །དེ་དག་ནི་འབྲས་བུའི་གཤིན་རྗེ་གཤེད་དོ། །དེའི་ཐུགས་ཀར་པདྨ་དང་ཉི་མའི་སྟེང་དུ་ཡེ་ཤེས་སེམས་དཔའ་རྗེ་བཙུན་འཇམ་པའི་དབྱངས་
སྐུ་མདོག་གསེར་གྱི་མདོག་ཅན། ཕྱག་གཡས་རལ་གྲི་དཔུང་པའི་ཐད་དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་
འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་
སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པའི་ལྟེ་བ་ལ་ཧཱུྃ་མཐིང་ནག་གིས་མཚན་པ། དེའི་པང་ཞ་

ཡུམ་རྡོ་རྗེ་རོ་ལངས་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་པ། མི་མགོ་སྐམ་
པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་གཡས་བརྐྱང་ཞིང་གཡོན་པས་བཅོམ་ལྡན་འདས་ལ་འཁྲིལ་བ་༼འདི་ལ་མཁས་
དབང་ངག་དབང་ཆོས་གྲགས་ཀྱིས་ཡུམ་ཡོད་མེད་ཀྱི་དཔྱད་པ་མཁས་གྲུབ་དུ་མའི་བཞེད་པ་རྣམས་གསུངས་པའི་མཐར། རྒྱུད་ཀྱི་དངོས་བསྟན་ལ་ཡུམ་མ་བཤད་པ་ནི་ཕོ་རྐྱང་གི་སྒྲུབ་ཐབས་ལ་དགོངས་པ་བཞིན་དཔའ་གཅིག་གི་སྒྲུབ་ཐབས་རྣམས་སུ་
ཡུམ་མེད་པའི་རྒྱུ་མཚན་དེ་ཡིན་ལ། དཀྱིལ་འཁོར་ཡོངས་སུ་རྫོགས་ཀྱི་སྐབས་སུ་རྭ་ལོའི་མངོན་རྟོགས་རྒྱས་པ་བཞིན་ཡུམ་ཡོད་པ་ལེགས་ཏེ། མཉམ་ཉིད་རྣམ་རྒྱལ་ལེའུ་བཅུ་བདུན་པ་ལས། ལྷ་མོ་རྡོ་རྗེ་བདེ་བ་མ། །གཉིས་སུ་མེད་པར་གནས་
པའོ༑ །དེ་ཉིད་ཞལ་གཅིག་ཕྱག་གཉིས་པ། །གྲི་གུག་ཐོད་པ་འཛིན་པ་ཡིས། །ཞེས་དངོས་སུ་བསྟན་པས། རྡོ་རྗེ་མྱུ་གུ་ལས། ཡུམ་སྦྱོར་ན་དགྲ་ནག་གི་ཡུམ་ཞལ་གསུམ་ཕྱག་དྲུག་མ་དེ་རིགས་ཤིང་། གང་ནས་ཀྱང་མ་བཤད་པའི་ཞལ་
གཅིག་ཕྱག་གཉིས་མ་སྦྱོར་བ་མི་འཐད་ཅེས་སྐྱོན་བརྗོད་མཛད་ཀྱང་། མཉམ་ཉིད་རྣམ་རྒྱལ་ནས་གསུངས་པའི་ཞལ་གཅིག་ཕྱག་གཉིས་མ་འདི་ཡོད་པས་དགྲ་ནག་གི་ཡུམ་ཁ་བསྐང་མ་དགོས་ཤིང་། འཁོར་བཅུ་གཉིས་ནི་འཇིགས་བྱེད་ལ་སྦྱར་བརྒྱུད་

༄༅། །གང་གིའང་ཟིན་སོ་མེད་པས། དགྲ་ནག་ནས་ཁ་བསྐང་བ་བླ་མའི་མན་ངག་ཡིན་ལ། དེས་ན་རྭ་ལུགས་བཅུ་གསུམ་མ་འདི་ནི་གཙོ་བོ་ལ་དངོས་ཡུམ་འཐད་ཅིང་། བསྐྱེད་རིམ་གྱི་སྐབས་སུ་མངལ་འབྱིན་རྒྱས་པ་དང་། དབང་
གཉིས་པ་དང་། གསུམ་པའི་ཚེ་སློབ་དཔོན་དང་སློབ་མ་འཇིགས་བྱེད་ཡབ་ཡུམ་དུ་བསྐྱེད་ནས་གསང་རྫས་བསྒྲུབ་ཅིང་། དགའ་བཞི་ཉམས་སུ་མྱོང་བ་གསུངས་པས་ཀྱང་དངོས་ཡུམ་ཡོད་པར་གྲུབ་བོ། །རྗེ་རྡོ་རྗེ་འཆང་གི་དགོངས་བཞེད་ཀྱི་སྙིང་པོ་ལྷ་
འདི་ལ་མཚན་མ་གྱེན་སྒྲེང་བྱུང་བའི་གནད་ཀྱིས་གནས་སྐབས་ཀུན་ཏུ་དངོས་ཡུམ་མེད་པ་ཡིན་གསུངས་པ་འདི་ཤེས་བྱེད་ཅར་རྒྱག་ལ་ཤིན་ཏུ་བཟང་བ་ཞིག་འདུག་ཀྱང་། ཁོ་བོ་ཅག་རྭ་པའི་རྗེས་འབྲང་དུ་ཁས་འཆེ་བ་དག་གིས་ཁས་ལེན་མི་ནུས་ལ།
འོ་ན་ཅི་ཞེ་ན། ཕྱི་ལྟར་ན་དབང་ཕྱུག་ཆེན་པོ་དང་། ནང་ལྟར་ན་ཆགས་པའི་གཉེན་པོར་གསང་བའི་མཚན་མ་དེ་ལྟར་དུ་བསྐྱེད་པ་གནས་སྐབས་ཀུན་ཏུ་ཡིན་ཞིང་། དེའང་རྭ་ལོའི་བཅུ་གསུམ་མ་ལྟ་བུ་ལ་གཙོ་བོ་སེམས་དཔའ་སུམ་བརྩེགས་བསྐྱེད་པ་
ཡན་མཚན་མ་གྱེན་ལངས་བྱས་ནས། པང་དུ་ཡུམ་བསྐྱེད་དེ་མཁའ་གསང་བྱིན་གྱིས་བརླབ་པ་ནས་བཟུང་གསང་བའི་མཚན་མ་རྡོ་རྗེའི་རྣམ་པ་ཅན་ཡུམ་གྱི་པདྨ་དང་ལྷན་ཅིག་ཏུ་སྦྱར་ཏེ་ཡོད་པས། གོང་དུ་མཚན་མ་གྱེན་སྒྲེང་སྨོས་ཀྱང་། དངོས་ཡུམ་
མེད་པར་འགྱུར་བའི་ངེས་པའི་སྣང་བའི་གནད་འདི་སྙིང་ལ་འཆང་རིགས་པ་ཡིན་ནོ། །དངོས་ཡུམ་དང་རང་འོད་ཀྱི་ཡུམ་གྱི་ཁྱད་པར་ནི། རྒྱུད་རྣམས་ལས། སྐུ་མདོག་སོགས་དངོས་སུ་གསུངས་པ་བཞིན་ཉམས་ལེན་གྱི་ཚེའང་བསྐྱེད་ཆོག་ངག་

འདོན་ལ་དངོས་སུ་ཡོད་ཅིང་། རས་བྲིས་ལ་དེ་འབྲི་བ་དང་། རྡུལ་ཚོན་ལ་དེའི་ཕྱག་མཚན་དགོད་པ་རྣམས་ནི་དངོས་ཡུམ་ཡིན་པས་ར་ལུགས་བཅུ་གསུམ་མ་འདིའི་བྲིས་ཆ་ལ་གཙོ་བོའི་ཡུམ་མ་ཆད་པ་ཞིག་ངེས་པར་དགོས་ཤིང་། རང་འོད་དམ་རང་
སྣང་གི་རིག་མ་ནི་ལྷ་དེ་དང་རྣམ་པ་འདྲ་བའི་རིག་མ་ཞིག་སྐད་ཅིག་གིས་གསལ་བ་ཙམ་ལས། བསྐྱེད་ཆོག་དངོས་སུ་མེད་པ་རྣམས་ཡིན་པས། བཅུ་གསུམ་མ་འདིའི་རིགས་བཞི་དང་སྒོ་བ་བཞི་ལ། དངོས་ཡུམ་མི་འབྲི་ཞིང་། ཡུམ་བཞི་ལ་དངོས་
ཡབ་མི་འབྲིའོ། །འོ་ན་དབང་གི་ཚེ་ཡིད་ཀྱི་རིག་མ་ལྷ་མོར་བསྐྱེད་ཆོག་བྱེད་པས་ཇི་ལྟར་ཞེ་ན། འབབ་དབང་གི་སྐབས་སུ་དངོས་ཀྱི་རིག་མ་དང་ཡེ་ཤེས་ཀྱི་རིག་མ་གཉིས་བཤད་པ་དེ་དང་། བསྐྱེད་རིམ་གྱི་སྐབས་འདིར་དངོས་ཡུམ་དང་རང་འོད་ཀྱི་
རིག་མ་བཤད་པ་གཉིས་འཇོག་མཚམས་གཅིག་པ་ཞིག་དགོས་པ་ལྟར་སྣང་ཡང་རྒྱ་ཆེ་ཆུང་དང་བསྡུ་ལུགས་ཀྱི་དབང་གིས་མི་འདྲ་བའི་ཁྱད་པར་ཆེན་པོ་ཡོད་དེ། དབང་གི་སྐབས་ཀྱི་ཡེ་ཤེས་ཀྱི་རིག་མ་འདི་དབང་རང་གི་སྐབས་སུ་དངོས་རྒྱ་དང་ཡིད་རྒྱ་
གཉིས་སུ་ཕྱེ་བའི་དངོས་ཡུམ་མ་ཡིན་ཀྱང་། སྤྱིར་དངོས་ཡུམ་དུ་སོང་བའི་ཕྱིར་ཏེ། ཡེ་ཤེས་ཀྱི་ཕྱག་རྒྱ་དེ་ཉིད་རོ་ལངས་མར་བསྐྱེད་ཆོག་དངོས་སུ་བྱས་ནས་ཐབས་སྒྲུབ་པ་པོ་དེ་དང་སྙོམས་འཇུག་གི་བདེ་བ་སྒོམ་པས་སོ། །དེས་ན་དབང་དུས་ཀྱི་
དངོས་ཀྱི་རིག་མ་དང་བསྐྱེད་རིམ་གྱི་དངོས་ཀྱི་རིག་མ་ལ་རྒྱ་ཆེ་ཆུང་གི་ཁྱད་པར་ཡོད་ཅིང་། དེའི་རྒྱུ་མཚན་དབང་དུས་ཀྱི་ཡེ་ཤེས་ཀྱི་རིག་མའང་ལུས་ལྷའི་འདུ་ཤེས་བསྒོམ་པའི་ཚེ་དངོས་ཡུམ་དུ་སོང་བས་དབང་དུས་ཀྱི་གཉིས་ཆར་ཡང་བསྐྱེད་རིམ་གྱི་

༄༅། །སྐབས་ཀྱི་དངོས་ཡུམ་དུ་འདུས་པ་ཡིན་ནོ། །༽གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡབ་ཀྱི་གསང་བའི་གནས་མི་དམིགས་ཏེ་ཧཱུྃ་ལས་རྡོ་
རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨོཾ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨོཾ་གིས་མཚན་པ། གཉིས་ཀའི་བུ་གར་
ཕཊ་ཀྱིས་བཀག་པ། ཡབ་ཡུམ་སྙོམས་པར་ཞུགས་པའི་སྒྱུ་མ་ལྟ་བུའི་དགའ་བའི་སྒྲས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་
དུ་ཞུགས། ཐུགས་ཀ་ནས་སྲོག་དག་པའི་ལམ་ནས་བརྒྱུད། ཡུམ་གྱི་མཁར་བབས་པས། ཐིག་ལེ་བཅུ་གཉིས་སུ་གྱུར་ཏེ། དེ་དག་གནས་གྱུར་པ་ལས་ཤར་དུ་གཏི་
མུག་གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་
ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ།

གསུམ་པ་ན་པདྨ་འཛིན་པ། ལྷོར་སེར་སྣ་གཤིན་རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་བ།
ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི།
གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་ཏུ་འདོད་ཆགས་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་
དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་
གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་དུ་ཕྲག་དོག་གཤིན་རྗེའི་གཤེད་སྐུ་མདོག་ལྗང་གུ་
ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་

༄༅།  །དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ།
ཤར་ལྷོར་ཙ་རྩི་ཀཱ་སྐུ་མདོག་དཀར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་
འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་
འཛིན་པ། ལྷོ་ནུབ་ཏུ་ཕག་མོ་སྐུ་མདོག་སྔོན་མོ་ཞལ་གསུམ་ཕྱག་དྲུག་མ། རྩ་ཞལ་སྔོ་བའི་སྟེང་ན་ཕག་ཞལ་ཁ་གྱེན་དུ་ལྟ་བ། གཡས་དཀར། གཡོན་དམར་བ།
ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་
གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་བྱང་དུ་དབྱངས་ཅན་མ་སྐུ་མདོག་དམར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དམར་བ། གཡས་སྔོ།

གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་
གྲི༑ གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་ཤར་དུ་གོ་རི་སྐུ་མདོག་ལྗང་གུ་ཞལ་གསུམ་ཕྱག་དྲུག་མ། རྩ་བའི་ཞལ་ལྗང་བ།
གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི།
གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་སྒོར་ཐོ་བ་གཤིན་རྗེའི་གཤེད་སྐུ་མདོག་སྔོན་པོ་ཞལ་གསུམ་ཕྱག་དྲུག་པ།
རྩ་བའི་ཞལ་སྔོ་བ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ།
གཡས་ཀྱི་གཉིས་པ་ན་ཐོ་བ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ལྷོ་སྒོར་དབྱུག་པ་གཤིན་རྗེའི་གཤེད་སྐུ་མདོག་

༄༅། །དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་
རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་དབྱུག་པ། གསུམ་པ་ན་རལ་གྲི། གཡོན་གྱི་གཉིས་པ་ན་པདྨ། གསུམ་པ་ན་འཁོར་ལོ་
འཛིན་པ། ནུབ་སྒོར་པདྨ་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་
གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་
ན་འཁོར་ལོ། གསུམ་པ་ན་ནོར་བུ་འཛིན་པ། བྱང་སྒོར་རལ་གྲི་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ།
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་

པ་ན་འཁོར་ལོ། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ཐམས་ཅད་ཀྱང་ཐོད་པ་དང་། སྦྲུལ་དང་། མི་སྡུག་པའི་རྒྱན་སྣ་ཚོགས་ཀྱིས་བརྒྱན་
པའོ༑ །དེ་ནས་དམ་ཚིག་གི་དཀྱིལ་འཁོར་དུ་སྤྲོ་བར་བྱ་སྟེ། ཨོཾ་ཧྲཱིཿཤྚཱིཿཝཝི་ཀྲི་ཏཱ་ན་ན་ཧཱུྃ་ཕཊ། རང་གི་བ་སྤུའི་བུ་ག་ཇི་སྙེད་ཡོད་པ་ནས་རྡོ་རྗེ་འཇིགས་བྱེད་ཀྱི་ལྷ་ཚོགས་དཔག་ཏུ་མེད་པ་
སྤྲོས༑ སེམས་ཅན་ཐམས་ཅད་ཀྱི་ཞེ་སྡང་གི་སྒྲིབ་པ་སྦྱངས། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ཚུར་འདུས་རྡོ་རྗེ་འཇིགས་བྱེད་ཀྱི་སྐུར་གྱུར་ཏེ། གཞལ་
ཡས་ཁང་གི་དབུས་སུ། དཔེ་ཕལ་ཆེར་ལ་འདི་བཞིན་སྣང་ཡང་། འོག་མ་རྣམས་ལ་དཔགས་ན་རླུང་དང་རོ་མགོ་མེད་ལག་མེད་དང་། པདྨ་དང་ཉི་མའི་སྟེང་དུ་ཞེས་མི་དགོས་སམ་དུ་ཁོ་བོ་སེམས་སོ། །རླུང་དང་། པདྨ་
དང་ཉི་མའི་སྟེང་དུ་བདག་ཉིད་ལ་ཐིམ་པར་གྱུར། ༀ་ཛི་ན་ཛིཀ་ཧཱུྃ་ཕཊ། གཏི་མུག་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་གཏི་མུག་གི་
སྒྲིབ་པ་སྦྱངས། གཏི་མུག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་གཏི་མུག་གཤིན་རྗེའི་གཤེད་ཀྱི་སྐུར་གྱུར་ཏེ། ཤར་དུ་མགོ་བོ་དང་། པདྨ་དང་།

༄༅། །ཟླ་བའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་རཏྣ་དྷྲྀཀ་ཧཱུྃ་ཕཊ། སེར་སྣ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་
ཅན་ཐམས་ཅད་ཀྱི་སེར་སྣའི་སྒྲིབ་པ་སྦྱངས། སེར་སྣ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་སེར་སྣ་གཤིན་རྗེའི་གཤེད་ཀྱི་སྐུར་གྱུར་ཏེ། ལྷོར་ལག་པ་
དང་པདྨ་དང་ཉི་མའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་ཨ་རོ་ལྀཀ་ཧཱུྃ་ཕཊ། འདོད་ཆགས་གཤིན་རྗེའི་གཤེད་དཔག་ཏུ་མེད་པ་སྤྲོས། 
སེམས་ཅན་ཐམས་ཅད་ཀྱི་འདོད་ཆགས་ཀྱི་སྒྲིབ་པ་སྦྱངས། འདོད་ཆགས་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་འདོད་ཆགས་གཤིན་རྗེའི་གཤེད་ཀྱི་སྐུར་བ
གྱུར་ཏེ། ནུབ་ཏུ་རྒྱུ་མ་དང་པདྨ་དང་ཉི་མ་འོད་དང་བྲལ་བའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་པྲཛྙཱ་དྷྲྀཀ་ཧཱུྃ་ཕཊ། ཕྲག་དོག་གཤིན་རྗེའི་
གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཕྲག་དོག་གི་སྒྲིབ་པ་སྦྱངས། ཕྲག་དོག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་ཕྲག་དོག་

གཤིན་རྗེའི་གཤེད་ཀྱི་སྐུར་གྱུར་ཏེ། བྱང་དུ་རྐང་པ་དང་པདྨ་དང་རླུང་གི་དཀྱིལ་འཁོར་གྱི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་མོ་ཧ་རཱ་ཏི་ཧཱུྃ་
ཕཊ༑ བྱམས་པ་ཚད་མེད་པའི་ངོ་བོ་ཙརྩི་ཀཱ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་སའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། ཙརྩི་ཀཱའི་གོ་
འཕང་ལ་བཀོད་ཚུར་འདུས་ཙརྩི་ཀཱའི་སྐུར་གྱུར་ཏེ། ཤར་ལྷོའི་མཚམས་སུ་ཐོད་པ་དང་པད་ཟླའི་སྟེང་དུ་འཁོད། ཨོཾ་དྭེ་ཏ་རཱ་ཏི་ཧཱུྃ་ཕཊ། སྙིང་རྗེ་ཚད་མེད་པའི་ངོ་བོ་ཕག་
མོ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཆུའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། ཕག་མོའི་གོ་འཕང་ལ་བཀོད། ཚུར་འདུས་ཕག་མོའི་
སྐུར་གྱུར་ཏེ། ལྷོ་ནུབ་མཚམས་སུ་ཐོད་ཚལ་དང་པད་ཟླའི་སྟེང་དུ་འཁོད། ཨོ་རཱ་ག་རཱ་ཏི་ཧཱུྃ་ཕཊ། དགའ་བ་ཚད་མེད་པའི་ངོ་བོ་དབྱངས་ཅན་མ་དཔག་ཏུ་མེད་པ་སྤྲོས།
སེམས་ཅན་ཐམས་ཅད་ཀྱི་མེའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། དབྱངས་ཅན་མའི་གོ་འཕང་ལ་བཀོད། ཚུར་འདུས་དབྱངས་ཅན་མའི་སྐུར་གྱུར་ཏེ། 

༄༅། །ནུབ་བྱང་མཚམས་སུ་རླུང་རས་དང་པད་ཟླའི་སྟེང་དུ་འཁོད། ཨོཾ་བཛྲ་རཱ་ཏི་ཧཱུྃ་ཕཊ། བཏང་སྙོམས་ཚད་མེད་པའི་ངོ་བོ་གོ་རི་དཔག་ཏུ་མེད་པ་སྤྲོས།
སེམས་ཅན་ཐམས་ཅད་ཀྱི་རླུང་གི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། གོ་རཱིའི་གོ་འཕང་ལ་བཀོད། ཚུར་འདུས་གོ་རིའི་སྐུར་གྱུར་ཏེ། བྱང་ཤར་
མཚམས་སུ་སྐྱེས་བུ་གསལ་ཤིང་ལ་བཙུགས་པ་དང་པད་ཟླའི་སྟེང་དུ་འཁོད། ཨོ་མུངྒ་ར་དྷྲྀཀ་ཧཱུྃ་ཕཊ། ཐོ་བ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་
ཐམས་ཅད་ཀྱི་ཕུང་པོའི་བདུད་དང་ཤེས་བྱའི་སྒྲིབ་པ་དང་། འཇིག་ཚོགས་ལ་ལྟ་བ་རྣམས་བཅོམ། ཐོ་བ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་ཐོ་བ་
གཤིན་རྗེའི་གཤེད་ཀྱི་སྐུར་གྱུར་ཏེ། ཤར་སྒོར་པདྨ་དང་ཉི་མའི་སྟེང་དུ་འཁོད། ཨོཾ་དཎྜ་དྷྲྀཀ་ཧཱུྃ་ཕཊ། དབྱུག་པ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་
ཅན་ཐམས་ཅད་ཀྱི་ཉོན་མོངས་པའི་བདུད་དང་ཉོན་མོངས་པའི་སྒྲིབ་པ་དང་། མཐར་འཛིན་གྱི་ལྟ་བ་རྣམས་བཅོམ། དབྱུག་པ་གཤིན་རྗེའི་གཤེད་ཀྱི་གོ་འཕང་ལ་བཀོད།

ཚུར་འདུས་དབྱུག་པ་གཤིན་རྗེའི་གཤེད་ཀྱི་སྐུར་གྱུར་ཏེ། ལྷོ་སྒོར་པདྨ་དང་ཉི་མའི་སྟེང་དུ་འཁོད། ཨོཾ་པདྨ་དྷྲྀཀ་ཧཱུྃ་ཕཊ། པདྨ་གཤིན་རྗེའི་གཤེད་དཔག་ཏུ་མེད་པ་སྤྲོས།
སེམས་ཅན་ཐམས་ཅད་ཀྱི་འཆི་བདག་གི་བདུད་དང་སྐྱེ་བའི་སྒྲིབ་པ་དང་ལོག་པར་ལྟ་བ་རྣམས་བཅོམ། པདྨ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་པདྨ་
གཤིན་རྗེའི་གཤེད་ཀྱི་སྐུར་གྱུར་ཏེ། ནུབ་སྒོར་པདྨ་དང་ཉི་མའི་སྟེང་དུ་འཁོད། ཨོ་ཁཌྒ་དྷྲྀཀ་ཧཱུྃ་ཕཊ། རལ་གྲི་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་
ཐམས་ཅད་ཀྱི་ལྷའི་བུའི་བདུད་དང་ལས་ཀྱི་སྒྲིབ་པ་དང་། ལྟ་བ་མཆོག་ཏུ་འཛིན་པ་རྣམས་བཅོམ། རལ་གྲི་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་རལ་
གྲི་གཤིན་རྗེའི་གཤེད་ཀྱི་སྐུར་གྱུར་ཏེ། བྱང་སྒོར་པདྨ་དང་ཉི་མའི་སྟེང་དུ་འཁོད། ༼འཁོར་གྱི་ལྷ་རྣམས་ཡུམ་གྱི་མཁའ་ནང་དུ། །བསྐྱེད་དམ་རང་རང་གདན་གྱི་སྟེང་དུ་བསྐྱེད། །མཁའ་ནང་བསྐྱེད་ན་སྒོ་
བཞིའི་ཚིག་དང་འགལ། །གདན་སྟེང་བསྐྱེད་ན་གདན་ལ་སླར་འཁོད་ཅི། །ཞེས་པའི་ལན་ནི། དེ་ལྟར་མཁའ་ནང་དུ་བསྐྱེད་ཀྱང་ཤར་སྒོ་སོགས་ཀྱི་ཚིག་འབྱུང་བ་ནི། ཐོ་བ་གཤིན་རྗེའི་གཤེད་སོགས་ཀྱི་གཞལ་ཡས་ཁང་གི་ནང་དུ་འཁོད་པ་ན།

༄༅། །སྒོ་ནང་སོ་སོར་བཞུགས་པ་ཡིན་པས་དེ་ཙམ་ལ་དགོངས་པའམ་ཡང་ན་ཡི་གེ་པས་ཚིག་ཟུར་ཅུང་ཟད་ལྷག་པ་ཡིན་ནོ། །དེ་ལྷ་དེ་ཐམས་ཅད་ཀྱི་མིག་གཉིས་སུ་ཀྵིཾ་དང་འཁོར་ལོ་ལས་སའི་སྙིང་པོ་སྐུ་
མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་
པ༑ གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། རྣ་བར་ཛྲིཾ་དང་རྡོ་རྗེ་ལས་ཕྱག་ན་རྡོ་
རྗེ་སྐུ་མདོག་ནག་པོ་ཞལ་གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་
འཛིན་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། སྣར་ཁཾ་དང་རིན་པོ་ཆེ་ལས་ནམ་
མཁའི་སྙིང་པོ་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་

ཐུགས་ཀར་འཛིན་པ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ལྕེར་གཾ་དང་པདྨ་
ལས་འཇིག་རྟེན་དབང་ཕྱུག་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་པོ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་
དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ།
དཔྲལ་བར་རྐཾདང་རལ་གྲི་ལས་སྒྲིབ་པ་རྣམ་སེལ་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་
གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་
འཛིན་པ། ལྟེ་བར་སཾ་དང་འཁོར་ལོ་ལས་ཀུན་ཏུ་བཟང་པོ་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྤྲོ། གཡོན་དམར་བ།

༄༅། །ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་
རིན་པོ་ཆེ། གསུམ་པ་ན་པདྨ་འཛིན་པ། སྤྱི་བོར་ཨོཾ་ལས་སྐུ་རྡོ་རྗེ་སྐུ་མདོག་དཀར་པོ། ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་
དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་
རིན་པོ་ཆེ། གསུམ་པ་ན་པདྨ་འཛིན་པ། མགྲིན་པར་ཨཱཿལས་གསུང་རྡོ་རྗེ་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་པོ། གཡས་སྔོ། 
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་
ནོར་བུ། གསུམ་པ་ན་འཁོར་ལོ་འཛིན་པ། སྙིང་གར་ཧཱུྃ་ལས་ཐུགས་རྡོ་རྗེ་སྐུ་མདོག་ནག་པོ་ཞལ་གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་དཀར།

གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་
འཁོར་ལོ། གསུམ་པ་ན་པདྨ་འཛིན་པ། ༼སེམས་དཔའ་སུམ་བརྩེགས་རྗེས་སུ་སྐྱེ་མཆེད་དང་། །སྐུ་གསུང་ཐུགས་ཀྱི་ལྷ་རྣམས་གསལ་འདེབས་པའི། །གོ་རིམ་ལྟར་ན་ཡེ་སེམས་ཐུགས་ཀ་རུ། །ཐུགས་ཀྱི་རྡོ་རྗེ་བསྐྱེད་དགོས་
མ་ཡིན་ནམ། །ཞེས་པའི་ལན་ནི། དཔའ་བོ་གཅིག་པ་དང་། དཀྱིལ་འཁོར་རྒྱས་པའི་མངོན་རྟོགས་གཉིས་ཀ་ལས་གོ་རིམ་དེ་ལྟར་དུ་བཤད་པས་སྙིང་གར་ཡེ་སེམས་སྔོན་ལ་བསྐྱེད་པའི་ཕྱིར་ན། སླར་ཡང་ཐུགས་ཀར་ཐུགས་རྡོ་རྗེ་བསྐྱེད་པ་ན་ཡེ་
སེམས་ཀྱི་ཐུགས་ཀར་བསྐྱེད་པ་ལས་འོས་མེད་དམ་སྙམ་པའི་དོགས་པ་འབྱུང་རིགས་ལ། འོན་ཀྱང་དངོས་གནས་ལ་དེ་ལྟར་དུ་མི་འཐད་ལ། འོ་ན་ཅི་ཞེ་ན། ཡེ་སེམས་སྔོན་ལ་བསྐྱེད་ཀྱང་ཡེ་ཤེས་འབེབས་པ་ན་སྙིང་གའི་ནང་དུ་འཇམ་དཔལ་
གཞོན་ནུ་ཞེས་འབྱུང་བ་ལྟར་འདིར་ཡང་། སྙིང་གའི་ནང་གི་དབུས་སུ་ཡེ་སེམས་བསྐྱེད་ནས་སླར་ཐུགས་ཀར་ཐུགས་རྡོ་རྗེ་བསྐྱེད་པའི་ཚེ། ཡེ་སེམས་ནང་དུ་ཆུད་པར་བྱས་ནས་སྙིང་རང་གི་ངོ་བོ་ཐུགས་རྡོ་རྗེར་བསྐྱེད་པ་ཡིན་པས། ཐུགས་རྡོ་རྗེའི་
ཐུགས་ཀར་ཡེ་ཤེས་སེམས་དཔའ་འབྱུང་བ་ཡིན་ནོ། །༽དེ་རྣམས་ཀྱི་ཐུགས་ཀར་ཡང་རང་རང་གི་ཕྱག་མཚན་འཁོར་ལོ་ལ་སོགས་པ་རང་རང་གི་ས་བོན་གྱིས་མཚན་པ། དེ་དག་ལས་འོད་

༄༅། །ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཨོཾ་བཛྲ་ས་མཱ་
ཛཿཞེས་པས་སྤྱན་དྲང་། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་བཛྲ་པུཥྤེ་ཨཱཿཧཱུྃ། བཛྲ་དྷུ་པེ་ཨཱཿཧཱུྃ། བཛྲ་ཨཱ་ལོ་ཀེ་ཨཱཧཱུྃ། བཛྲ་གནྡྷེ་ཨཱཿཧཱུྃ། བཛྲ་ནེེ་ཝི་དྱ་ཨཱཿཧཱུྃ་གིས་མཆོད།
ༀ་བཛྲ་མུངྒ་ར་ཛཿ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་ཡེ་ཤེས་པ་དམ་ཚིག་པའི་སྤྱི་བོར་སྤྱན་དྲངས། ཨོཾ་བཛྲ་དཎྜ་ཧཱུྃ། ཞེས་པས་ལྷོའི་སྒོ་བ་
ལས་ཞགས་པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་བྃ། ཞེས་པས་ནུབ་ཀྱི་སྒོ་བ་ལས་ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། 
ༀ་བཛྲ་ཁཌྒ་ཧོ༔ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། ལྕགས་ཀྱུ་ཞགས་པ་སོགས་ཀྱི་ཕྱག་རྒྱར་བཅས་པས་དགུག་གཞུག་བྱ། སླར་ཡང་དེ་རྣམས་ཀྱི་
ཐུགས་ཀ་ནས་འོད་ཟེར་འཕྲོས་པས། རང་བཞིན་གྱི་གནས་ནས་དབང་བསྐུར་གྱི་ལྷ་རིགས་ལྔ། ཡུམ་བཞི། སེམས་དཔའ་བརྒྱད། ཁྲོ་བོ་བཅུ། རིག་པའི་ལྷ་མོ་

དྲུག་དང་བཅས་པ་ཨོཾ་བཛྲ་ས་མཱ་ཛཿ ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་པུཥྤེ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་དྷུ་པེ་ཨཱཿཧཱུྃ། ཨོཾ་སརྦ་ཏ་
ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་རབཛྲ་གནྡྷེ་ཨཱཧཱུྃ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ནཻ་ཝི་དྱཱ་
ཨཱཿཧཱུྃ༔ བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་
བསྐུར་གསོལ། །ཞེས་གསོལ་བ་བཏབ་པས། རིགས་ལྔས་དབང་བསྐུར་བའི་དགོངས་པ་མཛད། ཡུམ་བཞིས་བུམ་པ་ཐོགས་ཏེ་དབང་བསྐུར། བྱང་ཆུབ་སེམས་
དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་བཅུས་བགེགས་བསྐྲད། རིག་མ་རྣམས་ཀྱིས་རྡོ་རྗེའི་གླུ་བླངས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་
གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩ་མཱཾ། ཞེས་དབང་བསྐུར་

༄༅། །བའི་ཆུ་རྒྱུན་དེ་སྤྱི་གཙུག་ནས་ཞུགས། རྐང་མཐིལ་ཡན་ཆད་གང་། ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་དབང་རྟགས་སུ་
གཙོ་བོ་ཡབ་ཡུམ་ལ་མི་བསྐྱོད་པ། གཏི་མུག་གཤིན་རྗེའི་གཤེད་དང་། ཙརྩི་ཀཱ །ཐོ་བ་གཤིན་རྗེའི་གཤེད་ཡབ་ཡུམ་རྣམས་ལ་རྣམ་པར་སྣང་མཛད། ༼ཤར་ཕྱོགས་ཀྱི་ལྷ་
རྣམས་ལ་རྒྱས་གདབ་ཀྱི་སྐབས་སུ་རྭ་ལོས་འདི་བཞིན་གསུངས་པས་འོག་མ་རྣམས་ལ་རིགས་འགྲེ་སྦྱར་བས་སྐབས་སུ་བབ་ཅིང་འབྲེལ་ཆགས་པར་སེམས་སོ།།༽ སེར་སྣ་གཤིན་རྗེའི་གཤེད་དང་། ཕག་མོ། དབྱུག་པ་
གཤིན་རྗེའི་གཤེད་ཡབ་ཡུམ་རྣམས་ལ་རིན་ཆེན་འབྱུང་ལྡན། འདོད་ཆགས་གཤིན་རྗེའི་གཤེད་དང་། དབྱངས་ཅན་མ། པདྨ་གཤིན་རྗེའི་གཤེད་ཡབ་ཡུམ་རྣམས་ལ་
འོད་དཔག་མེད། ཕྲག་དོག་གཤིན་རྗེའི་གཤེད་དང་། གོ་རཱི། རལ་གྲི་གཤིན་རྗེའི་གཤེད་ཡབ་ཡུམ་རྣམས་ལ་དོན་ཡོད་གྲུབ་པ་རྣམས་ཀྱིས་དབུ་བརྒྱན་པར་གྱུར། ཨོཾ་
སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོ་བདག་ཡིན་ནོ་སྙམ་དུ་ང་རྒྱལ་བྱའོ། །དེ་ནས་མཆོད་པ་བྱ་སྟེ། རང་གི་སྙིང་ག་ནས་

མཆོད་པའི་ལྷ་མོ་རྣམས་སྤྲོས་ནས་དཀྱིལ་འཁོར་གྱི་ལྷ་རྣམས་ལ་མཆོད་པར་བསམས་ལ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཁྲག་
ཞག་ཨརྒྷཾ་ལ་སོགས་པ། །མཆོད་ཡོན་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་
ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་
འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། ༼རྭ་ཆེན་གྱིས་ཞབས་བསིལ་གྱི་སྔགས་
གསུངས་པ་དང་། ཚར་ཆེན་ལྷན་ཐབས་ལས་གནས་ཡོ་བྱིན་རླབས་ཀྱི་སྐབས་སུའང་ཞབས་བསིལ་གསུངས་པར་དཔགས་ན་ཚིགས་བཅད་ཀྱི་སྐབས་སུ།༽ ཁྲག་ཞག་ཞབས་བསིལ་ལ་སོགས་པའི། །ཞབས་བསིལ་ཇི་སྙེད་ཡོད་པ་རྣམས། །ཞེས་
དགོས་རྒྱུར་སྣང་ཡང་། ད་ལྟ་ངག་འདོན་ལ་ནི་མཆོད་ཡོན་གྱི་རྗེས་སུ་མེ་ཏོག་ཡོད་དོ། ༧ །སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །དབང་པོ་ལྔ་ཡི་པུཥྤེ་སོགས། །

༄༅། །མེ་ཏོག་ཇི་སྙེད་ཡོད་པ་དང་། བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། ། །
གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་
ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱཾ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །
ཚིལ་ཆེན་དྷཱུ་པཾ་ལ་སོགས་པ། །བདུག་སྤོས་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་
གཤེད་ཀྱི་ལྷོ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་
བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་

བགེགས་མ་ལུས་བསྒྲལ་བ་ཡི། །ཞུན་ཆེན་དཱི་པཾ་ལ་སོགས་པ། །སྣང་གསལཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་
འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་
མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། །སྟོང་
གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །མཁྲིས་པའི་གནེ་ལ་སོགས་པ། །དྲི་མཆོག་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་
འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་
བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་

༄༅། །རི་ཝཱ་ར་གནེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཤ་རུས་བཟའ་བ་ལ་སོགས་པ། །ཞལ་ཟས་
ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་
བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་
པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་ནེེ་ཝི་དྱཱ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །རྐང་དུང་
གླིང་བུ་ལ་སོགས་པ། །རོལ་མོ་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་
ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་

བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཞེས་པ་རྣམས་ཀྱིས་མཆོད། འདོད་ཡོན་ལྔའི་མཆོད་པ་ནི། ཁ་དོག་
དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་
གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་རཱུ་པ་པཱུ་ཛ་ཨཱཿཧཱུྃ། གཟུགས་རྡོ་རྗེ་མས་མཆོད། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་
ཚིག་བརྗོད་སྒྲ་སྙན་ཡིད་འོང་ལྡན། །མ་ལུསགཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེེ་ར་ཝ་མཎྜ་ལ་ས་
པ་རི་ཝཱ་ར་ཤབྡ་པཱུ་ཛ་ཨཱཿཧཱུྃ། སྒྲ་རྡོ་རྗེ་མས་མཆོད། ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ལ་སོགས་དབང་པོ་ཚིམ་བྱེད་པ། །མ་ལུས་གཤིན་རྗེའི་གཤེད་ལ་
བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེེ་ར་ཝ་མཎཱ་ལ་ས་པ་རི་ཝཱ་ར་གནྡྷེ་པཱུ་ཛ་ཨཱཿཧཱུྃ། དྲི་རྡོ་རྗེ་མས་མཆོད། ཕྱོགས་དུས་ཀུན་ན་

༄༅། །རོ་དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་
མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷཻ་ར་ཝ་མཎཱ་ལ་ས་པ་རི་ཝཱ་ར་ར་ས་པཱུ་ཛ་ཨཱཿཧཱུྃ། རོ་རྡོ་རྗེ་མས་མཆོད། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་
ཁྱད་པར་ལུས་སེམས་ཚིམ་བྱེད་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེེ་ར་ཝ་མཎྜ་ལ་ས་
པ་རི་ཝཱ་ར་སྤཪྵེ་པཱུ་ཛ་ཨཱཿཧཱུྃ། ཞེས་རེག་རྡོ་རྗེ་མས་མཆོད། ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་དྷརྨ་དྷཱ་ཏུ་ཨཱ་ཀཱ་ཤ་ཨཱཿཧཱུྃ། ཞེས་ཆོས་རྡོ་རྗེ་མས་མཆོད། དེ་རྣམས་ཀྱི་ཕྱག་རྒྱ་ནི། ལག་གཡོན་རྡོ་
རྗེ་ཁུ་ཚུར་གྱི། །སྟེང་དུ་གཡས་པའི་མཁྲིག་མ་གཞག །སོར་མོ་བརྐྱངས་པ་གཟུགས་ཀྱིའོ། །པི་ཝང་འདྲེན་ཚུལ་སྒྲ་ཡི་སྟེ། །ལག་གཡོན་དྲི་ཡི་དུང་ཆོས་དང་། །གཡས་པས་བྱུག་ཚུལ་དྲི་ཡིའོ། །རྡོ་རྗེ་ཐལ་མོ་ཁ་ཕྱེ་བའི། །སྙིམ་པ་རོ་མཆོག་
འབུལ་བའི་སྟེ། །ན་བཟའ་འབུལ་ཚུལ་རེག་བྱ་དང་། །ཐལ་སྦྱར་སོ་སོའི་མཐེབ་མཛུབ་སྦྱར། །དབྱིངས་མས་ཆོས་འབྱུང་ཕྱག་རྒྱའོ། །དེ་ནས་མཆོད་པའི་གླུ་བླངས་ཏེ། །གཟུགས་སྒྲ་ལ་སོགས་དྲུག་པོ་འདི། །དངོས་

མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག ། །
ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་
བཞིན་དུ་རོལ་བར་མཛོད། །ཧོཿཆགས་པ་མེད་བཞིན་ཆགས་པར་མཛོད། །དེ་ནས་མཆོད་བྱ་མཆོད་བྱེད་མཆོད་པ་རྣམས་མི་དམིགས་པར་བསམ། ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་
ཀོ྅ཧཾ༑ ཞེས་པ་ནི་མཆོད་པའོ། །ཚིགས་སུ་བཅད་པ་རྣམས་ཀྱི་ཚེ་ཐལ་མོ་སྦྱར་ཞིང་། སྔགས་ལ་སླེབས་པ་ན། པད་སྐོར་སྔོན་དུ་འགྲོ་བས་སོ་སོའི་ཕྱག་རྒྱའི་མཐར་སེ་གོལ་གཏོགས་པ་དང་བཅས་པ་བྱ། གཟུགས་སྒྲ་སོགས་ཡིད་ལས་
བྱུང་བའི་མཆོད་པའི་གླུ་བླང་བ་ལ་རོལ་ཆེན་བྱ། དེ་ནས་འཁོར་རྣམས་ཀྱིས་མགྲིན་གཅིག་ཏུ་གཙོ་བོ་ལ་བསྟོད་པར་བསམ་ཞིང་། རྡོ་རྗེ་དྲིལ་བུ་འཛིན་པས། ཧཱུྃ། དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་
གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་

༄༅། །ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་
འཚལ་ལོ། །རྩ་བའི་ཞལ་ནི་མ་ཧེ་ཁྲོས། །བར་མ་སྲིན་པོ་ཁྲོས་དམར་ཞལ། །སྟེང་མ་གསེར་མདོག་འཇམ་དབྱངས་ཞལ། །སྔོན་པོ་དམར་པོ་སེར་པོ་དང༌། །
དཀར་པོ་དུད་ཀ་ནག་པོ་སྟེ། །ཞལ་དགུ་ལྡན་ལ་ཕྱག་འཚལ་ལོ། །གཡས་ཀྱི་དང་པོས་གྲི་གུག་འཛིན། །གཉིས་པས་མཚོན་རྩེ་གཅིག་པ་འཛིན། །གསུམ་པའི་ཕྱག་
གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་འཛིན། །ལྔ་པས་རྡོ་རྗེ་རྩེ་གཅིག་པ། །དྲུག་པ་ན་ནི་སྟ་རེ་སྟེ། །བདུན་པའི་ཕྱག་གིས་མདུང་ཐུང་འཛིན། །
བརྒྱད་པ་ཡིས་ནི་མདའ་འཛིན་ཅིང་། །དགུ་པའི་ཕྱག་གིས་ལྕགས་ཀྱུ་འཛིན། །བཅུ་པའི་ཕྱག་གིས་དབྱུག་ཐོ་འཛིན། །བཅུ་གཅིག་པ་ན་ཁ་ཊྭཱཾ་ག །བཅུ་གཉིས་པས་ནི་
འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །བཅུ་བཞིས་རྡོ་རྗེ་ཐོ་བ་འཛིན། །བཅོ་ལྔས་དགྲ་གསོད་རལ་གྲི་འཛིན། །བཅུ་དྲུག་པས་ནི་ཅང་ཏེའུ་འཛིན། །དེ་

ལྟར་འཛིན་ལ་ཕྱག་འཚལ་ལོ། །གཡོན་གྱི་དང་པོས་ཐོད་ཁྲག་འཛིན། །གཉིས་པས་ཚངས་པའི་མགོ་བོ་འཛིན། །གསུམ་པས་ཤེས་རབ་ཕུབ་ཆུང་འཛིན། །བཞི་པས་
བསྒྲུབ་བྱའི་རྐང་བ་འཛིན། །ལྔ་པས་རྡོ་རྗེ་ཞགས་པ་འཛིན། །དྲུག་པས་གཞུ་འཛིན་ཐབས་ཀྱི་དོན། །བདུན་པས་ཉོན་མོངས་རྒྱུ་མ་འཛིན། །བརྒྱད་པས་ཤེས་རབ་
དྲིལ་བུ་འཛིན། །དགུ་པས་བརྡེག་དོན་ལག་པ་འཛིན། །བཅུ་པས་དབྲི་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ། །བཅུ་གཉིས་བསྲེག་དོན་མེ་ཐབ་
འཛིན༑ །བཅུ་གསུམ་པ་ཡིས་ཐོད་ཚལ་འཛིན། །བཅུ་བཞིས་སྡིགས་མཛུབ་བསྡིགས་པར་མཛད། །བཅོ་ལྔས་འཕན་རྩེ་དུག་གསུམ་འཇོམས། །བསྒྲུབ་བྱ་རླུང་བསྐུར་
བཅུ་དྲུག་རས། །ཐ་མའི་ཕྱག་གཉིས་གླང་ཆེན་གྱི། །ཀོ་རློན་བརྒྱངས་ནས་ན་བཟར་གསོལ། །ཡོན་ཏན་འཛིན་ལ་ཕྱག་འཚལ་ལོ། །མི་དང་མ་ཧེ་གླང་བོང་བུ། །རྔ་
མོ་ཁྱི་ལུག་ཝ་དང་བརྒྱད། །འདི་བརྒྱད་གཡས་པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་འཇོམས་ལ་ཕྱག་འཚལ་ལོ། །བྱ་རྒོད་

༄༅། །འུག་པ་ཁྭ་ནེ་ཙོ། །ཁྲ་དང་ཁྱུང་དང་རི་སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། །ཁྱབ་འཇུག་དྲག་པོའི་སྟེང་ནས་གནོན། །གདོན་
བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་ཡས་མེ་དཔུང་དབུས་ན་བཞུགས། །འཇིགས་
མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་མགོ་བོའི་དོ་ཤལ་ཅན། །དབུ་ལ་ཐོད་སྐམ་ལྔ་ལྔས་བརྒྱན། །དབུ་སྐྲ་སེར་པོ་གྱེན་དུ་འབར། །ཞལ་དགུ་ལྡན་ལ་ཕྱག་འཚལ་
ལོ༑ །སྤྱན་མིག་ཉི་ཤུ་རྩ་བདུན་དམར། །ལྗགས་འདྲིལ་ཞལ་ནས་ཧ་ཧ་བཞད། །མཚན་དང་དཔེ་བྱད་ཡང་དག་ལྡན། །མ་ཧེའི་ཞལ་ལ་ཕྱག་འཚལ་ལོ། །ཞེས་པའམ།
གཞན་ཡང་གང་རུང་གིས་བསྟོད། གཙོ་བོའི་འཁོར་རྣམས་ལ་བསྟོད་པ་ནི། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །
རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་

ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་
ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་
འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་
མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་
པའི༑ །གཤེད་པོ་བཞི་ལ་ཕྱག་འཚལ་བསྟོད། །ཅེས་པས་བསྟོད་དོ། །དེ་ནས་བསྟོད་ཡུལ། བསྟོད་པ། བསྟོད་མཁན་གསུམ་པོ་མི་དམིགས་པར་བསམ། ཨོཾ་སརྦ་ཏ་ཐཱ་ག་ཏ་སྐུ་ཏི་ར་བཛྲ་སྭ་བྷཱ་ཝ་
ཨཱཏྨ་ཀོཉ་ཧཾ། ཞེས་བརྗོད། བསྟོད་པའི་མཆོད་པའོ། །དུར་ཁྲོད་རྒྱན་གྱིས་ཞེས་སོགས་གཙོ་འཁོར་རྣམས་ཀྱི་བསྟོད་པ་ལ། གཡས་ཕྱག་འཚལ་བའི་སྟངས་ཀས་རྡོ་རྗེ་བཟུང་ཞིང་། གཡོན་པས་དྲིལ་བུ་ཚིགས་བཅད་ཀྱི་མཚམས་སུ་

༄༅། །གསིལ༑ ཡང་ན་བདག་བསྐྱེད་ཀྱི་སྐབས་སུ་ཏིང་ངེ་འཛིན་གཙོ་ཆེ་བས། མཆོད་བསྟོད་ལ་རོལ་མོ་རྣམས་མ་བྱས་ཀྱང་འགལ་བ་མེད་དོ། །མཉེས་མཆོད་ནི། ཡབ་ཀྱི་གསང་གནས་མི་དམིགས་ཏེ། ཧཱུྃ། །
ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨོཾ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨྃ་གིས་མཚན་པ། གཉིས་ཀའི་བུ་
གར་ཕཊ་ཀྱིས་བཀག་པ། ཡབ་ཡུམ་སྙོམས་པར་ཞུགས་པས་སྒྱུ་མ་ལྟ་བུའི་དགའ་བའི་སྒྲ་ཧ་ཧ་སི་སི་ཀུནྡུ་རུ་ཞེས་གྲགས་པས་མཉེས་པར་གྱུར། ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་
ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་བརྗོད་ཅིང་ལག་པ་གཉིས་སྙིང་གར་བསྣོལ་བ་འཁྱུད་པའི་ཕྱག་རྒྱ་བྱ། དེ་ནས་བདུད་རྩིའི་མཆོད་པ་ལ་ཐོད་ཆང་། ཨོཾ་ཨཱཿབིགྷྣཱནྟ་ཀྲྀཏ་ཧཱུྃ་ཕཊ། ཅེས་པས་
བསང་༑ ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷ་ཝ་ཤུདྡྷོ྅ཧཾ། གིས་སྟོང་པར་སྦྱང༌། སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་གཞུའི་དབྱིབས་ཅན་བ་དན་གྱིས་མཚན་པ། དེའི་
སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀྃ་ལས་ཐོད་པའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པའི་སྣོད་ཕྱི་དཀར་ལ་ནང་དམར་བ།

ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ། དབུས་སུ་ན་ལས་མིའི་ཤ །ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །
བྱང་དུ་ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་ཀྵེ། ལྷོར་མ། ནུབ་ཏུ་མེ། བྱང་དུ་ད་རྣམས་བསམ། ཡང་དབུས་སུ་ཤུ་ལས་བྱང་
ཆུབ་ཀྱི་སེམས། ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། ནུབ་བྱང་དུ་མ་ལས་ཀླད་པ། བྱང་ཤར་དུ་ར་ལས་རཀྟ། དེ་རྣམས་སྦྱོང་བྱེད་ཀྱི་ཡི་གེ་དབུས་
སུ་ཧཱུྃ། ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རླུང་གཡོས། མེ་སྦར། ཤ་ལྔ།
བདུད་རྩི་ལྔ། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བ་ལ་ཞེ་སྡང་གཤིན་རྗེའི་གཤེད། ཤར་དུ་གཏི་མུག་གཤིན་རྗེའི་གཤེད། ལྷོར་
སེར་སྣ་གཤིན་རྗེའི་གཤེད། ནུབ་ཏུ་འདོད་ཆགས་གཤིན་རྗེའི་གཤེད། བྱང་དུ་ཕྲག་དོག་གཤིན་རྗེའི་གཤེད་རྣམས་རང་རང་གི་ཡུམ་དང་བཅས་པ། ཡབ་ལྔ་ཡུམ་ལྔ་

༄༅། །སྙོམས་པར་ཞུགས་པས་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། སྐུའི་
དབྱིབས་བརྒྱུད། སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་འོད་དུ་ཞུ་བ་ལས་བྱུང་བའི་རྫས་ཁ་དོག་དྲི་རོ་ནུས་
པ་བཅུད་ཕུན་སུམ་ཚོགས་པ་འཆི་བ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། པར་བསམས་ཏེ། ཨོཾ་ཨཱཿཧཱུྃ་ཧ་ཧོ་ཧྲཱིཿ ཞེས་ལན་གསུམ་ལ་སོགས་པ་བརྗོད་པའི་ཚེ། ལག་པ་གཡོན་གཡས་
གཉིས་ཀ་བྱ་ཁྱུང་གི་ཕྱག་རྒྱ་རྣམས་བསྟན། དེ་ནས་ལག་པ་གཡོན་པའི་སྲིན་ལག་གིས་བདུད་རྩི་འཐོར་ཞིང་། མཆོད་ཡུལ་རྣམས་ཀྱི་ལྗགས་རྡོ་རྗེའི་སྦུ་གུ་ཅན་གྱིས་གསོལ་
བར་བསམ། དྲིན་ཆེན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ། བརྒྱུད་པའི་བླ་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། དཔལ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་གྱི་དཀྱིལ་
འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གསང་སྔགས་ཕྱི་ནང་གི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། དམ་ཅན་གཤིན་རྗེའི་རྒྱལ་པོ་ལ་

སོགས་པ་སྲུང་མ་གཞི་བདག་རྣམས་ཀྱི་ཞལ་དུ་ཨོཾ་ཨཱཿཧཱུྃ། རིགས་དྲུག་ཐམས་ཅད་ཟག་པ་མེད་པའི་བདེ་བས་ཚིམ་པར་གྱུར་ཅིག །ཨོཾ་ཨཱཿཧཱུྃ། དེ་ནས་ཨོཾ་ཨཱཿཧཱུྃ་ཞེས་བརྗོད་ཅིང་
རང་གི་ལྕེ་ཐོག་ཏུ་མྱང་། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭཱ་ད་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་བརྗོད། བཟླས་པ་བྱེད་པར་འདོད་པས། ཕྲེང་བ་བྱིན་རླབས་ནི། ཕྲེང་བ་གསར་པ་ཡིན་ན་ཆུ་དང་ནང་མཆོད་ཀྱིས་
བཀྲུས༈ གུ་གུལ་གྱིས་བདུག །ཆང་ལ་བདུད་རྩི་རིལ་བུ་སྦྱར་བས་བྱུགས་ལ། ཨོཾ་ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་པར་སྦྱང་། སྟོང་པའི་ངང་ལས་ཕྲེང་རྡོག་འབྲུ་རེ་རེ་
ནས་གཞལ་ཡས་ཁང་གི་ནང་དུ་རྡོ་རྗེ་འཇིགས་བྱེད་ཞལ་ཕྱག་ཡོངས་སུ་རྫོགས་པའམ། ཞལ་གཅིག་ཕྱག་གཉིས་པ་གང་རུང་དུ་སྐད་ཅིག་གིས་བསྐྱེད། ཅེས་འདམ་གར་གསུངས་པས། འདིར་དེའི་གསལ་བྱེད་ཅུང་ཟད་བཀོད་ན་ཕྲེང་བ། ཨོཾ་
ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་པར་སྦྱང་། ཕྲེང་བ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་
ཕྲེང་རྡོག་འབྲུ་རེ་རེ་ནས་ཡྃ་ལས་རླུང་གི་དཀྱིལ་འཁོར་ལྗང་སྔོན་སྲ་ཞིང་བརྟན་པའི་ས་གཞི་ལ། ཁྲག་ཞག་འཁྲུགས་པའི་རྒྱ་མཚོ་ཆེན་པོའི་ཀློང་དཀྱིལ་དུ། ཀྃ་ཡོངས་སུ་

༄༅། །གྱུར་པ་ལས་མི་མགོ་སྐམ་པོའི་ར་བ་ཟླུམ་པོ་ཡངས་ཤིང་རྒྱ་ཆེ་བ། སྒོ་གཅིག་དང་ལྡན་པ། སྟེང་ཀེང་རུས་ཀྱིས་ཕུབ་པ། གཡང་གཞིའི་བླ་རེ་དང་། རྒྱུ་
རློན་གྱི་ལྡ་ལྡི་དང་། རུས་པའི་ཕྲེང་བས་བརྒྱན་པ། དེའི་སྟེང་དུ་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ། མྃ་སྔོ་ནག་ཡོངས་སུ་གྱུར་པ་ལས་མ་ཧེ་སྔོན་
པོ་རུས་པའི་དྲྭ་བས་རྒྱབ་གཡོགས་པ། རྨིག་པ་འབར་བས་ས་བརྐོ་བ། རྭ་སྔོན་པོ་གདེངས་པ། སྨ་ར་རྣོ་ཞིང་ལྕེ་འགྱུར་བ། དེའི་སྟེང་དུ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་
རྭ་གདེངས་པ་ལྟེ་བ་ལ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་པས་དགྲ་བགེགས་ཐམས་ཅད་ཚར་བཅད། ཚུར་འདུས། ཡོངས་སུ་གྱུར་པ་ལས་རྡོ་རྗེ་འཇིགས་བྱེད་
གཅེར་བུ་སྐུ་མདོག་མཐིང་ནག །མ་ཧེ་རབ་ཏུ་ཁྲོས་པའི་གདོང་པ་ཅན། རྭ་སྔོན་པོ་རྣོ་ཟེངས་བ་ལ་རུས་པའི་རྒྱན་འཁྲོལ་བ། ཕེེཾ་ཞེས་པའི་སྒྲ་སྒྲོགས་པ། ཕྱག་གཡས་
གྲི་གུག་དང་། གཡོན་ཐོད་པ་ཁྲག་གིས་གང་བ་ཐུགས་ཀར་སྟེང་འོག་ཏུ་འཛིན་པ། དམར་ལ་ཟླུམ་པའི་སྤྱན་གསུམ་དང་ལྡན་པ། མཚན་མ་གྱེན་དུ་སྒྲེང་བ། ཐོད་པ་

སྐམ་པོ་ལྔས་དབུར་བརྒྱན་ཅིང་། ཐོད་པ་རློན་པ་དང་སྤྲུལ་གྱི་ཕྱང་འཕྲུལ་བྱས་པ། ཁྲག་གི་ཐིག་ལེ་དང་། ཞག་གི་ཟོ་རིས་དང་། ཐལ་ཆེན་གྱི་ཚོམ་བུས་བརྒྱན་པ།
ཞབས་གཡས་བསྐུམས་པས་མ་ཧེའི་རྭ་བར་དང་། གཡོན་བརྐྱངས་པས་ཚང་རའི་སྟེང་ནས་བརྫིས་པ། མིའི་ཁྲག་དང་ཚིལ་དང་ཞག་ལ་དགེས་པ། ཁམས་གསུམ་ཟ་
བར་ནུས་པ། དེ་རྣམས་ཀྱི་མིག་ཏུ་ཀྵིཾ། རྣ་བར་ཛྲིཾ། སྣར་ཁཾ། ལྕེར་གཾ །དཔྲལ་བར་ཟྐཾ ལྟེ་བར་སཾ། སྤྱི་བོར་ཨོཾ། མགྲིན་པར་ཨ༔ ཐུགས་ཀར་ཧཱུྃ།
ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛཿ ཛཿཧཱུྃ་བྃ་ཧོཿ གཉིས་སུ་མེད་པར་ཐིམ། ནམ་མཁར་
བཞུགས་པའི་དབང་གི་ལྷ་རྣམས་ཀྱིས། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་
མ་ཡར་ལུད་པ་ལས་མི་བསྐྱོད་པས་དབུར་བརྒྱན། དེ་རྣམས་འོད་དུ་ཞུ་བ་ལས་བྱུང་བའི་མི་མགོ་རློན་པ་ཁྲག་འཛག་པའི་ཕྲེང་བ། བགྲངས་པ་ཙམ་གྱིས་ལས་ཐམས་ཅད་

༄༅། །ཐོགས་མེད་དུ་འགྲུབ་པའི་ནུས་ལྡན་དུ་བསམས་ལ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། བརྒྱ་རྩ་བརྒྱད་དང་། ༀ་པ་དེ་པ་དེ་མ་ཧཱ་ཛྷཱ་ནཾ་སརྦ་བུདྡྷ་མ་ཡཾ་བྷཱ་ཝ་ཏེ་ཧཱུྃ་ཧཱུྃ་ཧཱུྃ་ཧོ་།
ཧོ་ཧོ་ཨ་ཁཾ་སྭཱ་ཧཱ། ཞེས་པ་ཉེར་གཅིག་གིས་བྱིན་གྱིས་བརླབ། ཨོཾ་རུ་ཙི་ར་མ་ནི། པྲ་ཝརྟ་ནི་ཧཱུྃ་ཕཊ། ཅེས་པའང་ཅི་རིགས་པ་བཟླས་པས་ཕན་ཡོན་འབུམ་དུ་འགྲོ་བར་བཤད་དོ། །དུས་རྒྱུན་པར་ནི་ཐུན་གྱི་མགོར། །
བྱིན་རླབས་དྲན་པ་ཙམ་བྱ་བའམ། གྲུབ་ན་རྒྱས་པ་བྱས་ལ་སྔགས་གསུམ་པོ་བདུན་ནམ་ཉེར་གཅིག་ལ་སོགས་པ་བཟླའོ། །སྔགས་བཟླ་བའི་ཚེ། མཐེ་བོང་རྡོ་རྗེ་ལྕགས་ཀྱུས། དངོས་གྲུབ་ཐམས་ཅད་བཀུག་ནས་རང་ལ་ཐིམ་པར་བསམ་ཞིང་ཕྲེང་
བ་བགྲང་ངོ་། །བཟླ་དུས་ཀྱི་དམིགས་པ་ནི། རང་གི་སྙིང་གར་ཉི་མའི་དཀྱིལ་འཁོར་འོད་འབར་བའི་དབུས་སུ་ཧཱུྃ་མཐིང་ག །དེའི་མཐའ་མར་ཉེ་སྙིང་། དེའི་མཐའ་མར་སྙིང་པོ།
དེའི་མཐའ་མར་རྩ་སྔགས་ཀྱི་ཕྲེང་བ་རྣམས་ཁ་དོག་མཐིང་ག་རང་སྒྲ་སྒྲོགས་ཤིང་འོད་ཟེར་རབ་ཏུ་འབར་བ་ལ་སེམས་གཏད། དེ་དག་ལས་མེ་རླུང་གི་ཁྲོད་ནས་རྡོ་རྗེ་འཇིགས་
བྱེད་ཀྱི་སྐུ་ཕྲ་མོ་གྲངས་མེད་པར་འཕྲོས། མ་ཧེའི་ཞལ་གྱི་ཤངས་བུག་གཡས་ནས་ཕྱིར་ཐོན། བྱང་ཆུབ་སྒྲུབ་པ་ལ་བར་དུ་གཅོད་པ་ཐམས་ཅད་སྐད་ཅིག་ལ་ཚར་བཅད།

སྣོད་བཅུད་ཐམས་ཅད་ལ་ཕོག་པས། དེ་ཐམས་ཅད་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་དུ་གྱུར། འོད་ཟེར་སྐུ་དང་བཅས་པ་ཚུར་འདུས།
ཤངས་བུག་གཡོན་ནས་ཞུགས། སྔགས་ཕྲེང་རྣམས་ལ་ཐིམ་པར་བསམ། འདི་ནི་ཐུན་མོང་གི་དམིགས་པ་ཡིན་ལ། ཐུན་མོང་མ་ཡིན་པའི་དམིགས་པ་ནི། རང་ཉིད་རྡོ་རྗེ་འཇིགས་བྱེད་དུ་གསལ་
བའི་ཐུགས་ཀར་ཐུགས་རྡོ་རྗེ། དེའི་ཐུགས་ཀར་རྒྱུའི་འཇམ་དཔལ་ཡེ་ཤེས་སེམས་དཔའ། དེའི་ཐུགས་ཀར་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པ། དེའི་ལྟེ་བར་འཁོར་
ལོ་སྔོན་པོ་རྩིབས་བརྒྱད་པ་ཁོག་སྟོང་གུར་ཐབས་སུ་ཡོད་པ། དེའི་ནང་གི་སྟེང་འོག་ཏུ་པདྨ་དམར་པོ་འདབ་མ་བརྒྱད་པ་གཉིས་ཁ་སྦྱོར་དུ་ཡོད་པའི་འདབ་མ་བརྒྱད་རྩིབས་
བརྒྱད་ཀྱི་ནང་དུ་སོན་པ། འོག་གི་པདྨའི་ལྟེ་བར་རང་གི་རྣམ་ཤེས་དང་རྡོ་རྗེ་འཇིགས་བྱེད་ཀྱི་ཐུགས་དབྱེར་མེད་པའི་ཧཱུྃ་ཡིག་མཐིང་ནག་གསལ་ཤིང་དྭངས་ལ་འོད་ཟེར་འཕྲོ་
བ་གྱེན་དུ་ལངས་པའི་རྣམ་པ་ཅན། དེའི་མཐར་མདུན་ནས་བརྩམས་ཏེ་གཡས་སྐོར་དུ། ཨོཾ་ཡ་མཱནྟ་ཀ་ཧཱུྃ་ཕཊ། དེའི་ཕྱི་རོལ་དུ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ་ཀྱིས་

༄༅། །བསྐོར་བ། ཕྱོགས་མཚམས་ཀྱི་པད་འདབ་རྣམས་ཀྱི་ནང་གི་བར་སྣང་ལ། ཤར་དུ་ཡ་མ་རཱ་ཛ། ཤར་ལྷོར་ས་དོ་མེ་ཡ། ལྷོར་ཡ་མེ་དོ་རུ། ལྷོ་ནུབ་ཏུ་
ཎ་ཡོ་ད་ཡ། ནུབ་ཏུ་ཡ་དཱ་ཡོ་ནི། ནུབ་བྱང་དུ་ར་ཡ་ཀྵེ་ཡ། བྱང་དུ་ཡ་ཀྵེ་ཡཙྪ། བྱང་ཤར་དུ་ནི་རཱ་མ་ཡ། ཞེས་པའི་ཡི་གེ་བཞི་པོ་རེ་རེའི་སྟེང་དུ། ཨོཾ་དང་།
ཞབས་སུ་ཧཱུྃ་ཕཊ། ཕྱི་ནང་གི་ཡིག་འབྲུ་ཐམས་ཅད་ཁ་དོག་མཐིང་ནག་འོད་འབར་ཞིང་རང་སྒྲ་སྒྲོགས་པ། དེ་དག་ལས་མེ་རླུང་གི་ཁྲོད་ནས་རྡོ་རྗེ་འཇིགས་བྱེད་ཀྱི་སྐུ་ཕྲ་མོ་
གྲངས་མེད་པར་འཕྲོས། མ་ཧེའི་ཞལ་གྱི་ཤངས་བུག་གཡས་ནས་ཕྱིར་ཐོན། བྱང་ཆུབ་སྒྲུབ་པ་ལ་བར་དུ་གཅོད་པ་ཐམས་ཅད་སྐད་ཅིག་ལ་ཚར་བཅད། སྣོད་བཅུད་
ཐམས་ཅད་ལ་ཕོག་པས། དེ་ཐམས་ཅད་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་དུ་གྱུར། འོད་ཟེར་སྐུ་དང་བཅས་པ་ཚུར་འདུས། ཤངས་
བུག་གཡོན་ནས་ཞུགས། སྔགས་ཕྲེང་རྣམས་ལ་ཐིམ་པར་བསམ། ཐུན་མོང་བ་ལྟར་བསྒོམ་མོ། །ཐུགས་ཀའི་སྔགས་འཁོར་གྱི་གདམས་ངག་འདི་མེད་པར་སྙིང་གར་བསྒོམས་ན་ཚེ་སྲོག་ལ་གནོད་ཅིང་། སྨྱོ་འབོགས་ལ་

སོགས་པའི་འཇིགས་པ་འབྱུང་བར་གསུངས་པས་འདི་བསྒོམ་པ་ཤིན་ཏུ་གལ་ཆེའོ། །བཟླས་དམིགས་གང་ལྟར་ནའང་སྔགས་གསུམ་པོ་རིམ་པས་བཟླ། འཁོར་རྣམས་ཀྱི་སྔགས་བཟླ་བའི་ཚེ། སོ་སོའི་ཐུགས་ཀར་ཉི་མའི་སྟེང་དུ་རང་རང་གི་ས་བོན་
དང་སྔགས་ཀྱིས་བསྐོར་བ་ལས། འོད་ཟེར་སྤྲོ་བསྡུ་སྔར་བཞིན་བྱས་ནས་སྔགས་བཟླ། དེ་ལ་བསྙེན་པའི་ཚད་ནི། ཨོཾ་ཡ་མཱནྟ་ཀ་ཧཱུྃ་ཕཊ། དྲུག་འབུམ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། སུམ་འབུམ། ཨོཾ་ཡ་རྭ་
ཛཿ ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡཀྵེ་ཡཙྪ། ནི་རཱ་མ་ཡ། ཧཱུྃ་ཕཊ། འབུམ་ཚོ་གཅིག་སྟེ། འདི་གསུམ་གང་མོས་ལ་བཟླས་
པ་བྱའོ། །ལྷ་གཞན་རྣམས་ཀྱི་སྔགས་ཀྱང་ཅི་ནུས་བཟླ་སྟེ། ༀ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲ་ཛྙཱ་དྷྲྀཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་
དཱེ་ཥ་རཱ་ཏི་ཧཱུྃ་ཕཊ། ཨོཾ་རཱ་ག་རཱ་ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུངྒ་ར་དྷྲྀཀ་ཧཱུྃ་ཕཊ། ཨོཾ་དཎྜ་དྷྲྀཀ་ཧཱུྃ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁཌྒ་དྷྲྀཀ་ཧཱུྃ་ཕཊ།
ཅེས་བཟླས་པའི་མཐར། བདེ་བར་གཤེགས་པ་ཐམས་ཅད་ཀྱིས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། ཕྱག་རྒྱ་ཆེན་པོ་། །

༄༅། །མཆོག་གི་དངོས་གྲུབ་དཔལ་རྡོ་རྗེ་འཇིགས་བྱེད་ཆེན་པོའི་གོ་འཕང་ཚེ་འདི་ཉིད་ལ་ཐོབ་ཅིང་། གནས་སྐབས་སུ་ལས་བཞིའི་ཕྲིན་ལས་ཐམས་ཅད་འབད་མེད་
དུ་འགྲུབ་པར་བྱིན་གྱིས་བརླབ་ཏུ་གསོལ། ཞེས་དང་། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛ་དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་
རཀྟོ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤྲིཿཡཿཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་
བྷ་ཝ། མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཞེས་གཤིན་རྗེའི་གཤེད་ཀྱི་ཡི་གེ་བརྒྱ་པ་ཚར་གསུམ་བཟླས་པས་བྱིན་རླབས་བརྟན་པར་བྱ། དཀྱིལ་འཁོར་བསྡུ་བ་ནི། རང་གི་སྙིང་ག་ནས་འོད་ཟེར་འཕྲོས་པས་ཕྱི་
སྣོད་ཀྱི་འཇིག་རྟེན་གཞལ་ཡས་ཁང་དུ་གྱུར་པ་རྣམས་འོད་དུ་ཞུ་ནས་རང་གིས་བསྒོམས་པའི་གཞལ་ཡས་ཁང་དུར་ཁྲོད་སྲུང་འཁོར་དང་བཅས་པ་ལ་ཐིམ། སྲུང་འཁོར་མི་བསྡུ་བར་
གཞག །དུར་ཁྲོད་བརྒྱད་གཞལ་ཡས་ཁང་ལ་ཐིམ། གཞལ་ཡས་ཁང་དང་བཅུད་ཀྱི་སེམས་ཅན་རྡོ་རྗེ་འཇིགས་བྱེད་ཀྱི་ལྷ་ཚོགས་སུ་གྱུར་པ་རྣམས་འོད་དུ་ཞུ་ནས་འཁོར་གྱི་ལྷ་

རྣམས་ལ་ཐིམ། འཁོར་གྱི་ལྷ་རྣམས་ཡུམ་ལ་ཐིམ། ཡུམ་ཡབ་ལ་ཐིམ། ཡབ་ཀྱི་ཞལ་ཕྱག་ལྷག་མ་རྣམས་རྩ་བའི་ཞལ་ཕྱག་ལ་ཐིམ་པས་རང་ཉིད་རྡོ་རྗེ་འཇིགས་བྱེད་།
ཞལ་གཅིག་ཕྱག་གཉིས་པའི་སྐུ་༼ཞབས་ལྷག་མའང་བསྡུས་ནས་ཞབས་གཉིས་པ་ཡིན།༽ ཅན་དུ་གྱུར། ཅེས་བརྗོད་ན་རྭ་ཆེན་དང་། མངོན་རྟོགས་ཆེན་མོར་དཀྱིལ་འཁོར་བསྡུ་བའི་སྐབས། །བརྟེན་པ་ལྷ་ཡི་བསྡུ་ཚུལ་ཙམ་
བཤད་ནས། །སྲུང་འཁོར་དུར་ཁྲོད་བརྒྱད་དང་གཞལ་ཡས་ཁང་། །གང་ལ་བསྡུ་ཡི་གསལ་ཁ་མི་སྣང་ཅི། །ཞེས་པའི་ལན་ནི། ༼མངོན་རྟོགས་ཆེན་མོར་རྟེན་གྱི་བསྡུ་ཚུལ་མི་སྣང་བ་ནི་ཡི་གེ་པས་ཅུང་ཟད་ཆད་པ་ལས་འོས་མེད་པས་ད་ལྟ་ལག་
ལེན་ནི། སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་ལྷར་བལྟས་ནས་བདག་གིས་བསྒོམས་པའི་རྟེན་དང་བརྟེན་པ་སོ་སོ་ལ་ཐིམ། རྟེན་སྲུང་འཁོར་དུར་ཁྲོད་གཞལ་ཡས་ཁང་རྣམས་འཁོར་རྣམས་ལ་ཐིམ། འཁོར་རྣམས་ཡུམ་ལ།
ཡུམ་ཡབ་ལ། ཡབ་ཐུགས་ཀའི་འཇམ་དཔའ་ལ་བསྡུ་བ་སོགས་བྱའོ། །ཞེས་གསུངས་པས། ཡབ་ཐུགས་ཀའི་འཇམ་དཔལ་ལ་བསྡུ་བ་སོགས་ནི་ཉལ་བའི་རྣལ་འབྱོར་ལ་དགོངས་སོ། །གསུངས་པ་འདི་ཐུན་མཚམས་ཀྱི་ལྷའི་ང་རྒྱལ་ལ་དགོངས་
པར་སེམས་སོ།༽ །མཁན་ཆེན་ངག་དབང་ཆོས་གྲགས་གཉིས་ཀྱི་དགོངས་པ་དང་ཤིན་ཏུ་མཐུན་ཏེ། དཀྱིལ་འཁོར་བསྡུ་ཚུལ་འདི་བཞིན་ངག་དབང་ཆོས་གྲགས་བཞེད་ཅིང་། རྭ་ཆེན་ལྟར་ན་གོང་ཚོགས་ཞིང་སྤྱན་འདྲེན་གྱི་སྐབས་འཇིགས་བྱེད་ཞལ་

༄༅། །གཅིག་ཕྱག་གཉིས་པ། །མཐོང་ཐོས་རྒྱུད་གཞུང་བསྡུས་པའི་ཨེ་རཎྜ། །ཡིད་འོང་ལོ་འདབ་བྱེ་བས་གཡུར་ཟ་ཡང་། །དངོས་གྲུབ་སྙིང་པོའི་དགའ་སྟོན་སྨིག་རྒྱུའི་ཆུས། །དད་ལྡན་ཚ་གདུང་སེལ་བར་ག་ལ་ནུས། །བརྒྱུད་
ལྡན་པར་མ་ཆོད་པའི་ཡོངས་འདུའི་ཤིང་། །བསྲེ་ལྷད་རང་བཟོས་དབེན་པའི་འབབ་སྟེགས་ལས། །འོངས་པའི་གསང་ཆེན་བདུད་རྩིའི་མཆོད་སྦྱིན་གྱིས། །སྐལ་བཟང་སྙིང་ལ་འདོད་འཇོའི་དཔལ་རབ་སྟེར། །དེ་ཕྱིར་དུས་དགྲའི་དེད་དཔོན་མ་
ཧེའི་ཞལ། །སྒྲུབ་ཐབས་རྒྱ་བལ་མཁས་པའི་ཞལ་གྱི་བཅུད། །རྭ་ཆེན་ལོ་ཙཱའི་གསུང་རྒྱུན་མ་ཉམས་པ། །འདི་འདྲ་ཉམས་ལེན་རྣལ་འབྱོར་སྐལ་པ་བཟང་། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །གཏོར་མ་སྟ་གོན་དངོས་ནི། དེ་
ནས་སྒྲུབ་ཁང་གི་ཕྱི་རོལ་ལམ། ཡོལ་བའི་ཕྱི་རོལ་ལ་སོགས་པར། དྲུག་ཅུ་རྩ་བཞི་ལ་སོགས་པའི་གཏོར་མ་གཏང་། ཞེས་གསུང་པས། དེ་ཡི་ལག་ལེན་ནི། སྒྲུབ་ཁང་གི་ཕྱི་རོལ་དུ། སྒྲུབ་པ་པོའི་མདུན་དུ་ཅོག་རྩེ་ལ་སོགས་པའི་སྟེང་དུ།
ཆོས་འབྱུང་གྲུ་གསུམ་པའི་ནང་དུ་པད་མ་འདབ་མ་བཅུ་པ་ལ་ཕྱོགས་སྐྱོང་སོ་སོའི་མཚན་མ་དགོད་པའམ། དྲི་བཟང་གི་ཆུས་གྲུ་གསུམ་དུ་བྱུགས་པའི་དབུས་སུ་མེ་ཏོག་གི་ཚོམ་བུ་བཅུ་བཀོད་པ་གང་རུང་གི་སྟེང་དུ། མཉྫི་ལ་སོགས་པའི་ཁར་ལྕགས་སྡེར་
སོགས་ཀྱི་སྣོད་དུ་ཟན་དྲས་དྲུག་ཅུ་རྩ་བཞི་ལག་ལེན་ལྟར་བདག་ཆེན་བློ་གྲོས་རྒྱལ་མཚན་གྱིས་མཛད་པའི་དྲུག་ཅུ་པ་ན་ཡོད། བརྩིག་པའམ། བསྡུ་ན་གཏོར་མ་ཟླུམ་པོ་གཅིག་ལ་མཐེབ་ཀྱུ་དྲུག་ཅུ་རྩ་བཞིས་བསྐོར་བ་རྒྱན་དང་བཅས་པ་བཤམ།

དེའི་མདུན་དུ་ཆུ་གཉིས་སྔོན་དུ་འགྲོ་བའི་ཉེར་སྤྱོད་ལྔ་བྲེངས་ཚར་དུ་བཤམ། གཏོར་མ་ནང་མཆོད་ཆུ་ཆང་གིས་སྦྱང་། ལས་བུམ་གྱི་ཆུའམ་ནང་མཆོད་འཐོར་ཞིང་། ཨོཾ་ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ། ཅེས་པས་བགེགས་བསང་བ་ནས།།
ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་བར་སྦྱང་། སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་གཞུའི་དབྱིབས་ཅན་བ་དན་གྱིས་མཚན་པ། དེའི་སྟེང་དུ་རྃ་
ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་ཐོད་པའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པའི་སྣོད་ཕྱི་དཀར་ལ་ནང་དམར་བ། ཡངས་
ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ། དབུས་སུ་ན་ལས་མིའི་ཤ །ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་
ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་ཀྵེ། ལྷོར་མ། ནུབ་ཏུ་མེ། བྱང་དུ་ད་རྣམས་བསམ། ཡང་དབུས་སུ་ཤུ་ལས་བྱང་ཆུབ་ཀྱི་
སེམས། ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། ནུབ་བྱང་དུ་མ་ལས་ཀླད་པ། བྱང་ཤར་དུ་ར་ལས་རཀྟ། དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། །

༄༅། །ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། །བྱང་ཤར་དུ་རུ་རྣམས་བསམ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རླུང་གཡོས། མེ་སྦར། །
ཤ་ལྔ། བདུད་རྩི་ལྔ། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བ་ལ་ཞེ་སྡང་གཤིན་རྗེའི་གཤེད། ཤར་དུ་གཏི་མུག་གཤིན་རྗེའི་གཤེད།
ལྷོར་སེར་སྣ་གཤིན་རྗེའི་གཤེད། ནུབ་ཏུ་འདོད་ཆགས་གཤིན་རྗེའི་གཤེད། བྱང་དུ་ཕྲག་དོག་གཤིན་རྗེའི་གཤེད་རྣམས་རང་རང་གི་ཡུམ་དང་བཅས་པ། ཡབ་ལྔ་ཡུམ་
ལྔ་སྙོམས་པར་ཞུགས་པས་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད།
སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་འོད་དུ་ཞུ་བ་ལས་བྱུང་བའི་རྫས་ཁ་དོག་དྲི་རོ་ནུས་པ་བཅུད་ཕུན་སུམ་
ཚོགས་པ་འཆི་བ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། པར་བསམས་ཏེ། ཨོཾ་ཨཱཿཧཱུྃ་ཧ་ཧོཿཧྲཱིཿས་བྱིན་གྱིས་བརླབས། མདུན་གྱི་མཎྜལ་བསང་སྦྱང་། སྟོང་པའི་ངང་ལས་ཆོས་འབྱུང་གྲུ་

གསུམ་མཐིང་ནག་ཡངས་ཤིང་རྒྱ་ཆེ་བའི་ནང་དུ་པདྨ་སྔོན་པོ་འདབ་མ་བཅུ་པ་ལྟེ་བ་མུ་ཁྱུད་དང་བཅས་པར་བསམ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལྕགས་ཀྱུ་ལྟར་བཀུག་ལ། ཨོཾ་ཧྲཱིཿཥྚཱིཿཝི་ཀྲྀ་
ཏཱ་ན་ན་ཧཱུྃ་ཕཊ། ཨིནྡྲ་དུཥྚཾ་ས་པ་རི་ཝཱ་ར་ཨཱ་ཀཪྵ་ཡ་ཛཿཞེས་བརྗོད། རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས། ཕྱོགས་སྐྱོང་བ་བཅུ་རང་རང་གི་གནས་ནས་བཀུག་སྟེ་
ཕྱོགས་མཚམས་ཀྱི་པད་འདབ་བཅུར་འཁོད་པ་ནི། ཤར་གྱི་གཡོན་འདབ་ལ་བརྒྱ་བྱིན་མིག་སྟོང་དང་ལྡན་པ་དམར་སྐྱ་གླང་པོ་ཆེ་ལ་གནས་པ། གཡས་རྡོ་རྗེ་གཡོན་སྡིགས་
མཛུབ་བསྒྲེང་བའོ། །ལྷོར་གཤིན་རྗེ་སྔོན་པོ་མ་ཧེ་ལ་གནས་པ་དབྱུག་ཐོ་དང་སྡིགས་མཛུབ་མཛད་པ། སྐྲ་ཁམ་པ་གྱེན་དུ་ཕྱོགས་པའོ། །ནུབ་ཀྱི་གཡས་འདབ་ལ་ཆུ་ལྷ་
དཀར་པོ་སྦྲུལ་ལ་གནས་པ། གཡས་གཡོན་གཉིས་ཀྱིས་སྦྲུལ་ཞགས་འཛིན་པའོ། །བྱང་དུ་ལུས་ངན་སེར་པོ་གཏེར་ལ་གནས་པ། བིཉྫ་པཱུ་ར་དང་ནེའུ་ལེ་འཛིན་པའོ། །
བྱང་ཤར་དུ་དབང་ལྡན་དཀར་པོ་གླང་ལ་གནས་པ་རྩེ་གསུམ་དང་ཐོད་པ་འཛིན་པ། གོ་རཱི་ལ་འཁྱུད་པ་མིག་གསུམ་པའོ། །ཤར་ལྷོར་མེ་ལྷ་དམར་པོ་ར་སྐྱེས་ལ་གནས་པ། །

༄༅། །བགྲང་ཕྲེང་དང་སྤྱི་བླུགས་འཛིན་པའོ། །ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་གནས་པ་གྲི་གུག་དང་ཐོད་པ་འཛིན་པའོ། །ནུབ་བྱང་དུ་རླུང་ལྷ་དུད་ཀ་ཤ་
བ་ལ་གནས་པ། ལག་པ་གཉིས་ཀྱིས་རླུང་རས་འཛིན་པའོ། །ཤར་གྱི་གཡས་འདབ་ལ་ཟླ་བ་དཀར་པོ་ཀུ་མུ་དའི་སྟེང་དུ་གནས་པ། ཀུ་མུ་ད་འཛིན་པའོ། །ནུབ་ཀྱི་
གཡོན་འདབ་ལ་ཚངས་པ་གདོང་བཞི་པ་སེར་སྐྱ་ངང་པ་ལ་གནས་པ། གཡས་པ་གཉིས་ན་མེ་ཐབ་དང་མི་འཇིགས་པ་སྦྱིན་པ། གཡོན་པ་གཉིས་ན་དབྱུག་པ་དང་ཕྲེང་བ་
བས འཛིན་པའོ། །ལུས་ཀྱིས་ཕུར་བུ་འདེབས་པའི་ཕྱག་རྒྱ་བྱ་ཞིང་། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཨིནྡྲ་དུཥྚཾ་ས་པ་རི་ཝཱ་ར་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཕྱོགས་སྐྱོང་བཅུའི་སྤྱི་བོར་ཕུར་
བུས་བཏབ་པས། གྲུབ་པའི་དངུལ་ཆུས་རེག་པ་ལྟར་རྡོ་རྗེ་འཇིགས་བྱེད་མ་ཧེའི་གདོང་པ་ཅན་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ།
དུར་ཁྲོད་ཀྱི་ཆས་ཀྱིས་བརྒྱན་པ། ཞབས་གཡོན་བརྐྱང་གི་སྟབས་ཀྱིས་རང་རང་གི་ཞོན་པ་ལ་གནས་པའི་སྐུར་གྱུར། དེ་རྣམས་ཀྱི་མིག་ཏུ་ཀྵིཾ། རྣ་བར་ཛྲིཾ། སྣར་ཁཾ།

ལྕེར་གཾ །དཔྲལ་བར་ྈྐཾ ལྟེ་བར་སཾ། སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་
ནས་རྡོ་རྗེ་འཇིགས་བྱེད་འཁོར་དང་བཅས་པ་ཨོཾ་བཛྲ་ས་མཱ་ཛཿས་སྤྱན་དྲངས། ཨོཾ་བཛྲ་མུངྒ་ར་ཛཿ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་ཡེ་ཤེས་པ་
དམ་ཚིག་པའི་སྤྱི་བོར་སྤྱན་དྲངས། ཨོཾ་བཛྲ་དཎཱ་ཧཱུྃ། ཞེས་པས་ལྷོའི་སྒོ་ལས་ཞགས་པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་བྃ། ཞེས་པས་ནུབ་ཀྱི་སྒོ་
བ་ལས་ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོཾ་བཛྲ་ཁཌྒ་ཧོཿ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། །
ཕྱག་རྒྱ་དང་བཅས་དགུག་གཞུག་བྱ། སླར་ཡང་ཐུགས་ཀ་ནས་འོད་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་བཛྲ་ས་མཱ་ཛཿམས་སྤྱན་དྲངས། བཅོམ་ལྡན་དེ་བཞིན་གཤེགས་པ་
ཀུན༑ །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་གསོལ། །ཅེས་པས་གསོལ་བ་གདབ། སངས་

༄༅། །རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། ། །
ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས་ལྷ་བཅུ་གསུམ་ལ་མི་
བསྐྱོད་པས་དབུར་བརྒྱན། དེ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མ་དྲངས་ནས་གསོལ་བར་བསམ་ཞིང་། པད་སྐོར་སྔོན་དུ་འགྲོ་བས་ལག་པ་རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱའི་མཐར་
སེ་གོལ་གཏོགས་པ་དང་བཅས་པ་བྱ་ཞིང་། ཨོཾ་ཨིནྡྲཱ་ཡ་ཧྲཱིཿ ཡ་མཱ་ཡ་ཥྚིཿ བ་རུ་ཎཱ་ཡ་ཝེ། ཀུ་བེ་རྭ་ཡ་ཀྲྀ། ཨཱི་ཤཱ་ནཱ་ཡ་ཏཱ། ཨགྣ་ཡེ་ཨཱ། ནཻ ཏྱེ་ཡ་ན། བཱ་ཡ་བེ་ན།
ཙནྡྲཱ་ཡ་ཧཱུྃ། པྲཧྨ་ཎཱ་ཡ་ཕཊ། ཧ་ཧཱ། ཧི་ཧཱི། ཧུ་ཧཱུ། ཧེ་ཧེེ། ཧོ་ཧོོ། ཕེེཾ་ཕེེཾ། ཕཊ་ཕཊ་སྭཱ་ཧཱ། ཞེས་སྦྱར་བ་དྲུག་ཅུ་རྩ་བཞིས་གཏོར་མ་ཕུལ་ལ། ད་ཤ་དི་ཀ་ལོ་ཀ་པཱ་ལ་ས་
པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ། ཨོཾབཛྲ་དྷཱུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནེ་ཝི་དྱཱ་ཨཱཿཧཱུྃ། །

ཨོཾ་བཛྲ་ཤབྡ་ཨཱཿཧཱུྃ། ཅེས་དང་། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཿཧཱུྃ། བཏགས་པས་ནང་མཆོད་དབུལ། རོལ་ཆེན་བྱ་ཞིང་། གཟུགས་སྒྲ་ལ་སོགས་དྲུག་པོ་འདི། །དངོས་
མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །
ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་
བཞིན་དུ་རོལ་བར་མཛོད། །ཧོཝཆགས་པ་མེད་བཞིན་ཆགས་པར་མཛོད། །ཅེས་པས་ཡིད་མཆོད་དང་། དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་
ནི༑ །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །
འཇིག་རྟེན་སྐྱོང་བ་འཁོར་བཅས་རྣམས། །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །

༄༅། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱལ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །
དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །
རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་
ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག །ཅེས་དང་། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་
པའི་སེམས་ཅན་ཐམས་ཅད་ཀྱི་དོན་དུ། དཔལ་རྡོ་རྗེ་འཇིགས་བྱེད་ཀྱི་གོ་འཕང་ཐོབ་པར་བྱ་བའི་ཕྱིར་དུ། སའི་ཕྱོགས་འདིར་དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་
ཆེན་པོ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན། སྲུང་མ་དམ་ཚིག་ཅན་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་

ལ༑ དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ། བར་དུ་གཅོད་པ་ཐམས་ཅད་ཞི་བ་དང་། དེ་ནས་ཀྱང་བདག་ཅག་རྣལ་འབྱོར་པ་དཔོན་སློབ་རྣམས་ཀྱིས་བླ་
ན་མེད་པའི་བྱང་ཆུབ་མ་ཐོབ་ཀྱི་བར་དུ་བསྲུང་བ་དང་སྟོང་གྲོགས་མཛོད་ཅིག །ཅེས་པའི་བར་བརྗོད། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏེ་ནོ་པ་ཏིཥྛ་དྲྀ་ཌྷོ་
མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤྲེཿཡཿཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་
ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཅེས་པ་ལན་གསུམ་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་
ནི༑ །བགྱིད་པ་དང་ནི་བགྱིས་སྩལ་བ། །དེ་ཀུན་མགོན་པོས་བཟོད་པར་མཛོད། །ཅེས་པས་བཟོད་པར་གསོལ། བཛྲ་མུཿ ཡེ་ཤེས་པ་རང་བཞིན་གྱི་གནས་སུ་གཤེགས།
ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་གཙྪ། ཞེས་བརྗོད་ཅིང་གོ་མཚོན་རོལ་མོ་ཚམ་རྔམས་དང་བཅས་པས་གཏོར་མ་ལྷོ་ཕྱོགས་སུ་བསྐྱལ། ནང་དུ་ལོག་སྟེ་རྡོ་རྗེ་དྲིལ་བུ་འཛིན་པས། འཇམ་དཔལ་དཔལ་དང་ལྡན་

༄༅། །པའི་མཆོག །མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་མཐར་གྱུར་ཁྱོད་ལ་འདུད། །སྟོང་ཉིད་ལས་བྱུང་ཁྱོད་ལ་འདུད། །སངས་རྒྱས་བྱང་ཆུབ་
ཁྱོད་ལ་འདུད། །སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་ཕྱག་འཚལ་འདུད། །སངས་རྒྱས་དགེས་པ་ཁྱོད་ལ་འདུད། །སངས་རྒྱས་རོལ་ལ་ཕྱག་
འཚལ་འདུད། །སངས་རྒྱས་འཛུམ་པ་ཁྱོད་ལ་འདུད། །སངས་རྒྱས་བཞེད་ལ་ཕྱག་འཚལ་འདུད། །སངས་རྒྱས་གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་
ཕྱག་འཚལ་འདུད། །མེད་པ་ལས་བྱུང་ཁྱོད་ལ་འདུད། །སངས་རྒྱས་བྱུང་བ་ཁྱོད་ལ་འདུད། །ནམ་མཁའ་ལས་བྱུང་ཁྱོད་ལ་འདུད། །ཡེ་ཤེས་ལས་བྱུང་ཁྱོད་ལ་འདུད། །
སྒྱུ་འཕྲུལ་དྲྭ་བ་ཁྱོད་ལ་འདུད། །སངས་རྒྱས་རོལ་སྟོན་ཁྱོད་ལ་འདུད། །ཐམས་ཅད་ཐམས་ཅད་ཁྱོད་ལ་འདུད། །ཡེ་ཤེས་སྐུ་ཉིད་ཁྱོད་ལ་འདུད། །ཅེས་འདུད་བསྟོད་ལན་
གསུམ་བྱའོ། །འདི་ནི་གཏོར་མ་སྟ་གོན་ཞེས་བྱ་བ་རྭ་ཆེན་གྱི་དཀྱིལ་ཆོག་ན་གསལ་བར་བཞུགས་པས་ངེས་པར་བྱ་དགོས་ཀྱང་། ཁ་ཅིག་ལ་དེ་དགོས་པའི་ཐེ་ཚོམ་ཙམ་ཡང་མ་སྐྱེས་ཤིང་། ཁ་ཅིག་གིས་སྔོན་འགྲོ་གཏོར་མར་གོ་བ་སོགས་ནི། རྭ་

ལུགས་ཀྱི་ཡིག་ཆ་ལ་མ་སྦྱངས་ཤིང་རྣམ་པར་འཁྱམས་པར་ཤེས་པར་བྱའོ། །གཉིས་པ་ས་ལྷ་སྟ་གོན་ནི། ཚོམ་བུ། ཨོཾ་ཨཱཿབིགྷྣཱནྟ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསུབྷཱ་ཝ་།
ཤུདྡྷོ྅ཧཾ༑ གིས་སྟོང་པར་སྦྱང་། སྟོང་པའི་ངང་ལས་པཾ་ལས་བྱུང་བའི་སའི་ལྷ་མོ་སྐུ་མདོག་སེར་མོ་གོས་དཀར་མོ་ཅན། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ།
ཕྱག་གཡས་པ་ཁས་ལེན་པ་ལ། དྲུག་ཅུ་རྩ་བཞི་ཕྱི་རོལ་དུ་བཏུད་ནས། ནང་དུ་རྡོ་རྗེ་དྲིལ་བུ་འཛིན་བཞིན་པས། །འཇམ་དཔལ་མཚན་བརྗོད་ནས་འབྱུང་འདུད་ཉི་ཤུས། །བསྟོད་པར་བྱེད་འདིའི་བསྟོད་ཡུལ་ཅི་ཞིག་ཡིན། །
ཅེས་པའི་ལན་ནི། བདག་བསྐྱེད་རྫོགས་མཚམས་དང་ས་ལྷ་སྟ་གོན་གྱི་བར་འདིར་ཕྱི་རོལ་གཏོར་མ་ངེས་པར་མ་ཆད་པར་བྱ་དགོས་པ་ཚར་ཆེན་རྡོ་རྗེ་འཆང་བཞེད་པ་ནི་ར་ཆེན་གྱི་དགོངས་པ་རྨ་མེད་པ་ཡིན་ལ། དེ་ལྟར་ཕྱི་རོལ་པ་ཚར་ནས་ནང་དུ་
དཔོན་སློབ་རྣམས་དྲིལ་གསིལ་དང་བཅས་འདུད་ཀྱི་བསྟོད་པ་བྱས་པ་ན་བསྟོད་ཡུལ་དེ་ཅི་ཡིན། མདུན་གྱི་ཚོམ་བུ་སོགས་ནི་ལྷར་བསྐྱེད་མཚར། བདག་བསྐྱེད་ཀྱི་དཀྱིལ་འཁོར་ཡོངས་རྫོགས་ཡང་ནི་སྔར་བསྡུས་ཟིན་པས་ཇི་ལྟར་ཡིན་སྙམ་ན། ཅུང་
ཟད་བདེན་མོད་ཀྱང་འདིའི་བསྟོད་ཡུལ་ནི་རྡོ་རྗེ་འཇིགས་བྱེད་ཀྱི་སྤྲུལ་གཞི་འཕགས་པ་འཇམ་དཔལ་ཉིད་མདུན་གྱི་ནམ་མཁར་སྐད་ཅིག་གིས་བསམས་ནས་གུས་འདུད་བྱེད་པ་ཡིན་ལ། དེའི་དགོས་པའང་གཏོར་མ་ཚར་རྗེས་སུ་རྒྱབ་རྟེན་གྱི་རིམ་གྲོ་

༄༅། །བསོད་ནམས་གསོག་ཅིང་། ལྷ་ལ་གསོལ་བ་གདབ་པའི་ཕྱིར་རྒྱས་པར་ན་མཚན་བརྗོད་རང་འདོན་པའམ། བསྡུ་ན་འདུད་ཀྱི་བསྟོད་པ་བྱ་བ་ནི་སྐབས་སུ་བབ་ཅིང་འབྲེལ་ཆགས་པ་ཡིན་ནོ། །འོག་དངོས་གཞིའི་སྐབས་སུའང་།
འདུད་ཉི་ཤུའི་བསྟོད་ཡུལ་མདུན་གྱི་ནམ་མཁར་འཇམ་དཔལ་བསམས་པ་ཉིད་ཡིན་པས་མདུན་བསྐྱེད་ཀྱི་དཀྱིལ་འཁོར་ལ་མ་འཁྲུལ་པ་ཉིད་གལ་ཆེའོ། །ཉེ་བར་འཇོག་པའི་ཕྱག་རྒྱ། གཡོན་པས་བུམ་པ་འཛིན་པ།
སྐུ་ལྟེ་བ་ཡན་ཆད་ཐོན་པ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་ས་བོན་ལས་འོད་ཟེར་འཕྲོས་པས་ས་འོག་ནས་སའི་ལྷ་མོ་བཛྲ་ས་མཱ་
ཛཿ ཞེས་པས་སྤྱན་དྲང་། ཨོཾ་ཨཱཿཧཱུྃ། ཞེས་བརྗོད་ཅིང་སོར་མོ་གསུམ་ས་ལ་བརྡབས་པའི་ཕྱག་རྒྱ་བྱ། ཛཿཧཱུྃ་བྃ་ཧོཿ གཉིས་སུ་མེད་པར་ཐིམ། ཨོཾ་བཛྲ་ཨ་བྷི་ཥིཉྩ་མཱཾ། ཞེས་བརྗོད་ཅིང་། ནམ་
མཁར་བཞུགས་པའི་རིགས་ལྔའི་ལྷ་ཚོགས་ཀྱིས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། ཨོཾ་པྲྀ་
ཐཱི་ཝཱི་དེ་ཝཱི་ལོ་ཀི་ཏཱ་རཱ་ཡེེ་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། བཛྲ་པུཥྤེ་ཨཱཿཧཱུྃ། བཛྲ་དྷཱུ་པེ་ཨཱཿཙཱཧཱུྃ། བཛྲ་ཨཱ་ལོ་ཀེ་ཨཱཿཧཱུྃ། བཛྲ་གནྡྷེ་ཨཱཿཧཱུྃ། བཛྲ་ནེེ་ཝི་དྱཱ་ཨཱཿཧཱུྃ། 

བཛྲ་ཤབྡ་ཨཱཿཧཱུྃ། ཕྱག་རྒྱ་དང་བཅས་ཤབྡ་སྐབས་སུ་རོལ་ཆེན་བྱ། ཨོཾ་པྲྀ་ཐཱི་ཝཱི་དེ་ཝཱི་ལོ་ཀི་ཏཱ་རཱ་ཡེ་ཨོཾ་ཨཱཿཧཱུྃ། གིས་ནང་མཆོད་དབུལ། ཨ་ཀཱ་རོ་མུ་ཁཾ་སརྦ་དྷརྨ་ཎཾ། ཨཱ་དྱ་ནུ་ཏྤ་ནྣ་ཏྭཱ་ཏ་ཨོཾ་
ཨཱཿཧཱུྃཿ ལན་གསུམ་དང་། རྡོ་རྗེ་བསྡམས་པའི་ཕྱག་རྒྱས་གཏོར་མ་བྱིན་གྱིས་བརླབ། ཨོཾ་པྲྀ་ཐཱི་ཝཱི་དེ་ཝཱི་ལོ་ཀི་ཏཱ་རཱ་ཡེེ་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི། ཞེས་རྡོར་ཐལ་ཁ་ཕྱེའི་ཕྱག་རྒྱའི་མཐར་སེ་གོལ་གཏོགས་པ་
ལན་གསུམ་གྱིས་གཏོར་མ་དབུལ། རྡོ་རྗེ་སྙིང་གར་ཕྱག་འཚལ་བའི་སྟངས་ཀས་གཟུང་། ཚིགས་བཅད་ཀྱི་མཚམས་སུ་དྲིལ་བུ་གསིལ་ཞིང་། གསེར་མདོག་ས་ཡི་ལྷ་མོ་ནི། །པདྨ་ལ་གནས་མདངས་དང་ལྡན། །
བུམ་པ་མདུན་ན་ཕྱག་གཉིས་ཀྱིས། །འདུད་ཚུལ་འཛིན་ལ་ཕྱག་འཚལ་ལོ། །ཞེས་པས་བསྟོད། སྤོས་རྡོར་དྲིལ་དང་བཅས་པས། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་
ཚུལ་དང་ཁྱད་པར་དང་། །ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དཔང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་ཀྱི་སྡེ་བཅོམ་པ། །དེ་བཞིན་
བདག་གིས་བདུད་ཀྱི་སྡེ། །ཕམ་པར་བྱ་ཕྱིར་དཀྱིལ་འཁོར་འབྲི། །ཞེས་ལན་གསུམ་བརྗོད། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་

༄༅། །དང་མཉམ་པའི་སེམས་ཅན་ཐམས་ཅད་ཀྱི་དོན་དུ། དཔལ་རྡོ་རྗེ་འཇིགས་བྱེད་ཀྱི་གོ་འཕང་ཐོབ་པར་བྱ་བའི་ཕྱིར་དུ། སའི་ཕྱོགས་འདིར་དཔལ་རྡོ་རྗེ་
འཇིགས་བྱེད་ཀྱི་དཀྱིལ་འཁོར་ཆེན་པོ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན། སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་
གྲུབ་ཀྱང་སྩལ་དུ་གསོལ། ཞེས་བརྗོད་པས། རིག་པ་འཛིན་པ་ཁྱོད་དཀྱིལ་འཁོར་གྱི་ལས་ཅི་བདེ་བར་གྱིས་ཤིག །ཅེས་གནང་བ་བྱིན་པར་བསམ། ལག་པ་གཡས་པ་ས་ལ་རེག་སྟེ། ཨོཾ་པྲྀ་ཐཱི་
ཝཱི་དེ་ཝཱི་བཛྲ་མུཿ ཞེས་བརྗོད་པས། སའི་ལྷ་མོ་ས་དེ་ཉིད་ལ་ཐིམ་པར་བསམ། རྡོ་རྗེ་རྩེ་ལྔའི་ཕྱག་རྒྱ་ས་ལ་རེག་ཅིང་། ཨོཾ་བཛྲཱི་བྷ་ཝ་ཧཱུྃ། གསུམ། རྡོ་རྗེ་བསྣམས་པའི་ཕྱག་རྒྱ་ས་ལ་༼༡༦༠རེག་ཅིང་། ཨོཾ་
བཛྲ་དྲྀ་ཌྷ་ཏིཥྛ། གསུམ། ས་ཕྱོགས་ཐམས་ཅད་རྡོ་རྗེའི་རང་བཞིན་དུ་གྱུར། ཅེས་བརྗོད་དོ། །གསུམ་པ་ལྷ་སྟ་གོན་ནི། ཚོམ་བུའི་དཀྱིལ་འཁོར། ཨོཾ་ཨཱཿབིགྷྣཱནྟ་ཀྲྀཏ་ཧཱུྃ་ཕཊ། ཅེས་པས་བསང་།
ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་པར་སྦྱང་། སྟོང་པའི་ངང་ལས་ཧཱུྃ་ཡོངས་སུ་གྱུར་པ་ལས་སྣ་ཚོགས་རྡོ་རྗེ་ཤར་དཀར་ལྷོ་སེར། ནུབ་དམར། བྱང་ལྗང་། །

ལྟེ་བ་མཐིང་ནག་ལ་ཧཱུྃ་ཡིག་འོད་ཟེར་འབར་བས་མཚན་པ། དེ་ལས་འོད་ཟེར་སྟེང་དུ་འཕྲོས་པས་སྟེང་མཐོ་བ་ཡངས་ཤིང་རྒྱ་ཆེ་བ། རྡོ་རྗེའི་གུར་དང་བླ་རེ། འོག་ཏུ་
འཕྲོས་པས་སྲ་ཞིང་བརྟན་པའི་རྡོ་རྗེའི་ས་གཞི། ཕྱོགས་མཚམས་རྣམས་སུ་འཕྲོས་པས་རྡོ་རྗེ་འགྲེང་བུར་གྱུར་པ་བརྟན་ཅིང་གོ་སྐབས་མེད་པ། མི་ཕྱེད་པའི་རྡོ་རྗེའི་ར་བ་
དང་དྲྭ་བ། ཕྱི་རོལ་ཀུན་ཏུ་འཕྲོས་པས་བསྐལ་པའི་མེ་ལྟ་བུའི་ཡེ་ཤེས་ཀྱི་མེ་རི་རབ་ཏུ་འབར་བ་དང་བཅས་པའི་སྲུང་བའི་འཁོར་ལོ་ཡངས་ཤིང་རྒྱ་ཆེ་བར་གྱུར། དེའི་
དབུས་སུ་པདྨ་དང་ཟླ་བའི་སྟེང་དུ་ཀུན་ཏུ་བཟང་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་
བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེ་འོད་དུ་ཞུ་བ་ལས་བྱུང་བའི་ཆོས་ཀྱི་འབྱུང་གནས་གྲུ་གསུམ་པ་ཕྱི་དཀར་ལ་ནང་དམར་བ། རྩ་བ་
།ཕྲ་བ་ཐུར་དུ་ཟུག་པ། གདེངས་ཀ་ཆེ་བ་གྱེན་དུ་ཕྱོགས་པ། དེའི་ནང་དུ་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་འཁོར་ལོ་དཀར་པོ་རྩིབས་

༄༅། །བཅུ་གཉིས་པ། དེ་འོད་དུ་ཞུ་བ་ལས་བྱུང་བའི་རྣམ་པར་སྣང་མཛད་སྐུ་མདོག་དཀར་པོ། ཞལ་གཅིག་ཕྱག་གཉིས་ཀྱིས་འཁོར་ལོ་དང་བཅས་པའི་ཏིང་ངེ་།
འཛིན་གྱི་ཕྱག་རྒྱ་མཛད་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེ་འོད་དུ་ཞུ་བ་ལས་བྱུང་བའི་
གཞལ་ཡས་ཁང་གྲུ་བཞི་པ། སྒོ་བཞི་པ། རིན་པོ་ཆེ་སྣ་ལྔ་ལས་གྲུབ་པའི་རྩིག་པ་ནང་ནས་རིམ་པ་བཞིན་དུ་ནག་པོ། ལྗང་གུ། དམར་པོ། སེར་པོ། དཀར་པོ་
སྟེ་རིམ་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེའི་ཕ་གུ་སེར་པོ་ལ། ཕྱི་ནང་ཀུན་ཏུའང་རིན་པོ་ཆེའི་དྲྭ་བ་དང་དྲྭ་བ་ཕྱེད་པ་འཕྱང་བ། མུ་ཏིག་གི་ཕྲེང་བ་དང་།
རྡོ་རྗེའི་སྲད་བུ་དང་། ཟླ་བ་རླུང་གིས་བསྐྱོད་པ་དང་། མེ་ལོང་དང་། རྔ་ཡབ་དང་། དྲིལ་བུ་དང་། གཡེར་ཁ་ལ་སོགས་པའི་རྒྱན་མང་པོ་འཁྲོལ་ཞིང་དཔྱངས་བ།
ཕ་གུའི་སྟེང་ན་རིན་པོ་ཆེའི་མདའ་ཡབ་དང་། པུ་ཤུ་མཆོད་རྟེན་གྱི་རྣམ་པས་མཛེས་པར་བྱས་པ། པུ་ཤུའི་སྟེང་གི་ཁོར་ཡུག་ཀུན་ཏུའང་། གདུགས་དང་། རྒྱལ་མཚན་

དང་༑ བ་དན་སྣ་ཚོགས་བསྒྲེངས་པ། ནང་ཀ་བ་བརྒྱད་དང་ལྡན་ཞིང་། སྟེང་རྡོ་རྗེའི་གདུང་ཆེན་པོ་བཞི་དང་། གདུང་ཟླུམ་གྱིས་མིག་མངས་རིས་སུ་བྲེས་ཤིང་མཛེས་
པར་ཕུབ་པ། དབུས་གཙང་ཁང་ཕྱུར་བུར་ཕུབ་པའི་རྩེ་མོར་རྡོ་རྗེ་ཕྱེད་པའི་ཏོག་གིས་མཚན་པ། སྒོ་བཞིའི་ཐད་ཀ་ནས་ཀ་བ་བཞི་བཞིས་བཏེག་པའི་རྟ་བབས་བང་རིམ་
བཞི་བཞི་དང་ལྡན་པ། པདྨ་ལ་གནས་པའི་རི་དྭགས་དང་། ཆོས་ཀྱི་འཁོར་ལོ་ཆར་ཁེབས་ཏོག་དང་བཅས་པས་སྒོའི་སྟེང་བརྒྱན་པ། ཀ་བའི་ཕྱི་ན་བདུད་རྩིས་གང་བའི་
རིན་པོ་ཆེའི་བུམ་པ་དཔག་བསམ་གྱི་ཤིང་གིས་ཁ་བརྒྱན་པའི་སྟེང་ན་གླང་པོ་ཆེ། དེའི་སྟེང་ན་སེང་གེའི་ཕྲུ་གུ་ལག་པ་བརྐྱངས་པས་སྒོའི་ཕྱི་སྟོད་ལ་སླེབས་པ། སྒོའི་ཕྱི་ནས་
རིན་པོ་ཆེའི་ཐེམ་སྐས་རིམ་པ་ལྔས་མཛེས་པར་བྱས་པ། རྩིག་པའི་ཕྱི་ནས་འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་རྣམས་ཀྱིས་མཆོད་རྫས་དུ་མ་ཐོགས་ནས་གར་
བྱེད་པའོ། །གཞལ་ཡས་ཁང་གི་ཕྱི་རོལ་སྲུང་བའི་འཁོར་ལོའི་ནང་དུ་དུར་ཁྲོད་ཆེན་པོ་བརྒྱད་གནས་པ་ནི། ཤར་དུ་གཏུམ་དྲག་གི་དུར་ཁྲོད། ལྷོར་དྲག་ཏུ་དགོད་པ།

༄༅། །ནུབ་ཏུ་གྷོ་རྭ་ཨ་དྷ་ཀ་ར། བྱང་དུ་ཀི་ལི་ཀི་ལ། ཤར་ལྷོར་ནི་པི་ཙི་ཤ །ལྷོ་ནུབ་ཏུ་འབར་བའི་རིགས། ནུབ་བྱང་དུ་དམྱལ་སོགས། བྱང་ཤར་དུ་
དབྱིབས་ཅན་ཏེ་དུར་ཁྲོད་ཆེན་པོ་བརྒྱད། དེ་དག་ན་ཤིང་ཆེན་པོ་བརྒྱད་གནས་པ་ནི། ཤར་དུ་ནཱ་ག་གེ་སར། ལྷོར་པ་ག་ཤ །ནུབ་ཏུ་ཨ་ཤཱཏྠཱ། བྱང་དུ་པ་ཏ་ལ།
ཤར་ལྷོར་ཨརྫུ་ན། ལྷོ་ནུབ་ཏུ་པ་ལ་ཤ །ནུབ་བྱང་དུ་ཨུ་དུམྺཱ་ར། བྱང་ཤར་དུ་ཨ་མྲ་སྟེ་ཤིང་ཆེན་པོ་བརྒྱད། དེ་དག་ཏུ་ཕྱོགས་སྐྱོང་བ་བརྒྱུད་ཤིང་ལ་རྒྱབ་བརྟེན་པའི་
ཚུལ་གྱིས་གནས་པ་ནི། ཤར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་ཐོད་དབྱུག་འཛིན་པ། ནུབ་ཏུ་ཆུ་ལྷ་
དཀར་པོ་ཆུ་སྲིན་ལ་ཞོན་པ་སྦྲུལ་ཞགས་འཛིན་པ། བྱང་དུ་གནོད་སྦྱིན་སེར་པོ་རྟ་ལ་ཞོན་པ་ནེའུ་ལེ་འཛིན་པ། ཤར་ལྷོར་མེ་ལྷ་དམར་པོ་ར་སྐྱེས་ལ་ཞོན་པ་བགྲང་ཕྲེང་
འཛིན་པ། ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་ཞོན་པ་རལ་གྲི་འཛིན་པ། ནུབ་བྱང་དུ་རླུང་ལྷ་དུད་ཀ་ཤ་བ་ལ་ཞོན་པ་བ་དན་འཛིན་པ། བྱང་ཤར་དུ་འབྱུང་པོ་དཀར་

པོ་ཁྱུ་མཆོག་ལ་ཞོན་པ་མདུང་རྩེ་གསུམ་པ་འཛིན་པ། ཐམས་ཅད་ཀྱང་ཕྱག་གཡས་པས་རང་རྟགས། གཡོན་པས་བཅོམ་ལྡན་འདས་ལ་ཕྱག་འཚལ་བའོ། །དེ་དག་ན་
ཞིང་སྐྱོང་བ་བརྒྱད་གནས་པ་ནི། ཤར་དུ་ཨནྡྷ་ཧ་ས་དཀར་པོ་གླང་པོ་ཆེའི་མགོ་ཅན། ལྷོར་ཙ་རི་ཀྲ་སྔོན་པོ་མ་ཧེའི་མགོ་ཅན། ནུབ་ཏུ་ཀོ་ལ་ཀི་རི་ནག་པོ་ཆུ་སྲིན་གྱི་མགོ་།
ཅན༑ བྱང་དུ་ཛ་ཡནྟ་སེར་པོ་རྟའི་མགོ་ཅན། ཤར་ལྷོར་པྲ་ཡན་དམར་པོ་རའི་མགོ་ཅན། ལྷོ་ནུབ་ཏུ་སྣ་ཛུ་མ་སྔོན་མོ་རོ་ལངས་ཀྱི་མགོ་ཅན། ནུབ་བྱང་དུ་དེ་ཝ་ཙ་ཀྲ་
ལྗང་གུ་ཤ་བའི་མགོ་ཅན། བྱང་ཤར་དུ་ཨུ་ཙ་ཡ་ནི་དུད་ཀ་ཁྱུ་མཆོག་གི་མགོ་ཅན། ཐམས་ཅད་ཀྱང་རང་རང་གི་ཕྱོགས་ཀྱི་ཤིང་གི་སྟེང་ནས་ལུས་ཕྱེད་ཐོན་པ། སྒྲ་དམར་
སེར་གྱེན་དུ་བརྫེས་པ། ཕྱག་གཡས་གྲི་གུག་དང་གཡོན་ཐོད་ཁྲག་འཛིན་པའོ། །དུར་ཁྲོད་དེ་རྣམས་ཀྱི་སྟེང་གི་ནམ་མཁའ་ལ་སྤྲིན་ཆེན་པོ་བརྒྱད་གནས་པ་ནི། ཤར་དུ་
སྒྲོགས་བྱེད་སེར་པོ། ལྷོར་ལྡོག་བྱེད་སྔོན་པོ། ནུབ་ཏུ་འཇིགས་བྱེད་དཀར་པོ། བྱང་དུ་འཁོར་བྱེད་སེར་པོ། ཤར་ལྷོར་འགེངས་བྱེད་དམར་པོ། ལྷོ་ནུབ་ཏུ་ཆར་།

༄༅། །འབེབས་སྔོན་པོ། ནུབ་བྱང་དུ་གཏུམ་པོ་ནག་པོ། བྱང་ཤར་དུ་འཐུག་པོ་དཀར་པོའོ། །ཀླུ་ཆེན་པོ་བརྒྱད་གནས་པ་ནི། ཤར་དུ་ནོར་རྒྱས་སེར་པོ།
ལྷོར་པདྨ་དཀར་པོ། ནུབ་ཏུ་ཀརྐོ་ཊ་དམར་པོ། བྱང་དུ་ཏཀྵ་ཀ་ནག་པོ། ཤར་ལྷོར་ཧུ་ལུནྟ་སེར་སྐྱ། ལྷོ་ནུབ་ཏུ་རིགས་ལྡན་དཀར་པོ། ནུབ་བྱང་དུ་དུང་སྐྱོང་སེར་
པོ༑ བྱང་ཤར་དུ་པདྨ་ཆེན་པོ་ལྗང་གུ་རྣམས་ཏེ་ཐམས་ཅད་ཀྱང་ཕྱག་ཐལ་མོ་སྦྱར་བའི་བར་དུ་ནོར་བུ་རིན་པོ་ཆེ་འཛིན་པ། སྟོད་ལྷའི་ལུས་ཅན་སྦྲུལ་མགོའི་གདེངས་ཀ་
བདུན་བདུན་དང་ལྡན་ཞིང་སྨད་སྦྲུལ་མཇུག་གཡས་སུ་འཁྱིལ་བའོ། །གཞན་ཡང་རྣལ་འབྱོར་པ་བརྒྱད། མེ་བརྒྱད། ཆུ་བརྒྱད། མཆོད་རྟེན་བརྒྱད། བྱ་དང་ཤ་ཟ་
སྣ་ཚོགས་དང་། རོ་སྣ་ཚོགས་དང་། རོ་ལངས་དང་། སྲིན་པོ་དང་། འདྲེ་རྣམས་གནས་པའོ། །གཞལ་ཡས་ཁང་གི་དབུས་ལིང་ཚེ་དགུར་གནས་པའི་དབུས་སུ།
མི་མགོའི་ར་བཟླུམ་པོ་ཡངས་ཤིང་རྒྱ་ཆེ་བ་སྒོ་གཅིག་དང་ལྡན་པ། སྟེང་ཀེང་རུས་ཀྱིས་ཕུབ་པ། གཡང་གཞིའི་བླ་རེ། རྒྱུ་རློན་གྱི་ལྡ་ལྡི། རུས་པའི་ཕྲེང་བ་རྣམས་ཀྱིས་

བརྒྱན་པ། ཕྱི་ནང་ཀུན་ཏུ་ཁྲག་ཞག་གི་རྒྱ་མཚོ་འཁྲུགས་པ་དེ་ལྟ་བུའི་དབུས་སུ། ཡཾ་ལས་རླུང་གི་དཀྱིལ་འཁོར་གཞུའི་དབྱིབས་ཅན། དེའི་སྟེང་དུ་རོ་མགོ་མེད་ལག་
མེད༑ ཤར་དུ་མགོ་བོ། ལྷོར་ལག་པ། ནུབ་ཏུ་རྒྱུ་མ། བྱང་དུ་རྐང་པ། ཤར་ལྷོར་ཐོད་པ། ལྷོ་ནུབ་ཏུ་ཐོད་ཚལ། ནུབ་བྱང་དུ་རླུང་རས། བྱང་ཤར་དུ་སྐྱེས་
བུ་གསལ་ཤིང་ལ་བཙུགས་པ། ཁྱམས་ཀྱི་ནང་དུ་ཤར་སྒོའི་གཡས་ནས་མཚམས་ལ་ཐུག་གི་བར་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་ངོ༌། །ཤར་
སྒོའི་གཡོན་ནས་མཚམས་ལ་ཐུག་གི་བར་དུ་ཆུ་གྲི་དང་། རྡོ་རྗེ་རྩེ་གཅིག་པ་དང་། ལྕགས་ཀྱུ་རྣམས་སོ། །ལྷོ་སྒོའི་གཡས་ནས་མཚམས་ལ་ཐུག་གི་བར་དུ་དགྲ་སྟྭ་དང་།
མདའ་དང་། ཁ་ཊྭཱཾ་གའོ། །ལྷོ་སྒོའི་གཡོན་ནས་མཚམས་ལ་ཐུག་གི་བར་དུ་དབྱུག་ཐོ་དང་། འཁོར་ལོ་དང་། རྡོ་རྗེ་ཞགས་པ་རྣམས་སོ། །ནུབ་སྒོའི་གཡས་ནས་
མཚམས་ལ་ཐུག་གི་བར་དུ་རྡོ་རྗེ་རྩེ་ལྔ་པ་དང་། རྡེའུ་ཆུང་དང་། ཕུབ་རྣམས་སོ། །ནུབ་སྒོའི་གཡོན་ནས་མཚམས་ལ་ཐུག་གི་བར་དུ་གཞུ་དང་། དྲིལ་བུ་དང་། རླུང་།

༄༅། །གི་རས་རྣམས་སོ། །བྱང་སྒོའི་གཡས་ནས་མཚམས་ལ་ཐུག་གི་བར་དུ་སྡིགས་མཛུབ་དང་། འཕན་རྩེ་གསུམ་པ་དང་། གླང་པོ་ཆེའི་པགས་པ་རྣམས་སོ། །
བྱང་སྒོའི་གཡོན་ནས་མཚམས་ལ་ཐུག་གི་བར་དུ་རྡོ་རྗེ་ཐོ་བ་དང་། མདུང་ཐུང་དང་། མེ་ཐབ་རྣམས་སོ། །ཤར་སྒོར་ཐོ་བ། ལྷོ་སྒོར་དབྱུག་པ། ནུབ་སྒོར་པདྨ།
བྱང་སྒོར་རལ་གྲི། གྲྭ་བཞིར་རོ་ལངས་མགོ་གསུམ། ལག་པ་གསུམ། རྐང་པ་གསུམ་ཡོད་པས་གར་བྱེད་པའོ། །དབུས་སུ་རླུང་གི་དཀྱིལ་འཁོར་དང་། རོ་མགོ་
མེད་ལག་མེད་ཀྱི་སྟེང་དུ་པཾ་ལས་པདྨའི་སྡོང་པོ་འདབ་མ་སྟོང་དང་ལྡན་པའི་སྟེང་དུ་རྃ་ལས་ཉི་མའི་དཀྱིལ་འཁོར་འབར་ཞིང་ཚ་བ། དེའི་སྟེང་དུ་ཨ་ལས་ཟླ་བའི་དཀྱིལ་
འཁོར་ཤར་དུ་མགོ་བོའི་སྟེང་དུ་པདྨ་དང་ཟླ་བའི་གདན། ལྷོར་ལག་པ་གཉིས་ཀྱི་འོག་ཏུ་རྐང་པ་གཉིས་ཞེས་འབྱུང་བས། ལག་པ་གཉིས་ཞེས་ཁོ་བོས་བཀོད། སྟེང་དུ་པདྨ་དང་ཉི་མའི་གདན།
ནུབ་ཏུ་རྒྱུ་མའི་སྟེང་དུ་པདྨ་དང་ཉི་མ་འོད་དང་བྲལ་བ། བྱང་དུ་རྐང་པ་གཉིས་ཀྱི་སྟེང་དུ་པདྨ་དང་རླུང་གི་དཀྱིལ་འཁོར། མཚམས་བཞིར་པདྨ་དང་ཟླ་བའི་གདན། སྒོ་

བཞིར་པདྨ་དང་ཉི་མའི་གདན། དབུས་ཀྱི་གདན་གྱི་སྟེང་དུ་དྷཱིཿལས་རལ་གྲི་དྷིས་མཚན་པ་ལས་རྒྱུའི་འཇམ་དཔལ་གསེར་གྱི་མདོག་ཅན་ཕྱག་གཡས་རལ་གྲི་དཔུང་པའི་ཐད་
དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་ཟུར་ཕུད་
ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཨ་ལས་ཉི་མའི་དཀྱིལ་
འཁོར། དེ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་དེ་བཞིན་གཤེགས་པ་རྣམས་དང་། བྱང་ཆུབ་སེམས་དཔའ། 
རིག་པའི་ལྷ་མོ། ཁྲོ་བོ་གཤིན་རྗེའི་གཤེད་ཀྱི་ལྷ་ཚོགས་དཔག་ཏུ་མེད་པ་སྤྱན་དྲངས་ཏེ། ཉི་མའི་དཀྱིལ་འཁོར་ལ་ཐིམ་པས་འབར་བ་དང་བཅས་པའི་འོད་ཀྱི་གོང་བུ་ཆེན་
པོར་གྱུར། དེ་ལས་འོད་ཟེར་འཕྲོས་པས་དེ་དག་གི་ཐུགས་ཀ་ནས། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨེེ། ཨོ་ཨཽ། ཨཾ་ཨ༔ ཀ་ཁ་ག་གྷ་

༄༅། །ང་༑ ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ལྷ། ཨོཾ་ཡ་མ་རཱ་ཛ། ས་
དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡ་ཀྵེ་ཡཙྪ། ནི་རཱ་མ་ཡ་ཧཱུྃ་ཕཊ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་
པ་རྣམས་འདུས། འོད་ཀྱི་གོང་བུ་ལ་ཕོག་པའི་རྐྱེན་གྱིས་འབར་བ་དང་བཅས་པའི་ཧཱུྃ་ནག་པོ་འོད་ཟེར་ལྔ་དང་ལྡན་པར་གྱུར། དེ་ལས་དཔག་ཏུ་མེད་པའི་འོད་ཟེར་འཕྲོས་པས་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་གྲི་གུག་དང་ཐོད་པ་ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་པ་སྤྱན་དྲངས་ཏེ་ཧཱུྃ་ལ་ཕོག་པའི་
རྐྱེན་གྱིས་རྡོ་རྗེ་ནག་པོ་རྩེ་དགུ་པ་རྭ་གདེངས་པའི་ལྟེ་བ་ལ་ཧཱུྃ་གིས་མཚན་པར་གྱུར། དེ་ལས་དཔག་ཏུ་མེད་པའི་འོད་ཟེར་འཕྲོས་པས་གཞལ་དུ་མེད་པའི་སེམས་ཅན་གྱི་དོན་
བྱས༑ དགྲ་བགེགས་གདུག་པ་ཅན་ཐམས་ཅད་ཚར་བཅད། སྣོད་བཅུད་ཐམས་ཅད་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་ཆེན་པོར་གྱུར། །

ཚུར་འདུས་ཡོངས་སུ་གྱུར་པ་ལས། དཀྱིལ་འཁོར་གྱི་དབུས་སུ་བཅོམ་ལྡན་འདས་དཔལ་རྡོ་རྗེ་འཇིགས་བྱེད་སྐུ་མདོག་ཆར་སྤྲིན་གྱི་མདོག་ལྟར་གནག་ཅིང་ནམ་མཁའི་འོད་
ལྟར་གསལ་བ། ཞལ་དགུ་ཕྱག་སུམ་ཅུ་རྩ་བཞི་པ། ཞབས་བཅུ་དྲུག་དང་ལྡན་པ། རྩ་ཞལ་ནག་པོ་མ་ཧེའི་གདོང་པ་ཅན། མཆེ་བ་གཙིགས་ཤིང་ལྗགས་འདྲིལ་བ།
ཁྲོ་གཉེར་དང་བཅས་པ། རྭ་སྔོན་པོ་རྣོ་ཟེངས་པ་ལ་རུས་པའི་རྒྱན་འཁྲོལ་བ། ཕཊ་དང་ཕོ་གྱི་སྒྲ་སྒྲོགས་པ། དེའི་སྟེང་ན་སྲིན་པོའི་ཞལ་དམར་པོ་ཁྲག་འཛག་ཅིང་མཆེ་
བ་གཙིགས་པ། དེའི་སྟེང་ན་འཇམ་དཔལ་གྱི་ཞལ་སེར་པོ་འཛུམ་ཞིང་ཅུང་ཟད་ཁྲོ་བ། སྙན་གོང་ན་ཨུཏྤལ་དང་རིན་པོ་ཆེའི་རྒྱན་གྱིས་བརྒྱན་པ། རྭའི་གཡས་ཀྱི་ཞལ་
དང་པོ་སྔོན་པོ་མཆེ་བ་གཙིགས་པ། དེའི་སྟེང་ན་གཉིས་པ་དམར་པོ་ལྗགས་འདྲིལ་བ། དེའི་སྟེང་ན་གསུམ་པ་སེར་པོ་ཁྲོ་གཉེར་བསྡུས་པ། རྭའི་གཡོན་གྱི་ཞལ་དང་པོ་
དཀར་པོས་རྨོངས་པར་བྱེད་པ། དེའི་སྟེང་ན་གཉིས་པ་དུད་ཀས་རེངས་པར་བྱེད་པ། དེའི་སྟེང་ན་གསུམ་པ་ནག་པོས་གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་

༄༅། །གསུམ་མེ་སྟག་གི་ཕུང་པོ་ལྟར་དམར་ལ་ཟླུམ་པ། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་བསྡུས་པ། སྨ་ར་དང་སྨིན་མ་དམར་སེར་གྱེན་དུ་
འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་བརྒྱན་པ། ཐམས་ཅད་ཀྱི་དབུ་སྐྲ་ཁམ་ནག་འཇམ་དཔལ་གྱི་སྤྱི་གཙུག་ཏུ་འཁྱིལ་བ། ཧཱུྃ་དང་ཕཊ་དང་ཧ་ཧའི་གད་
རྒྱངས་རྣམ་པར་སྒྲོགས་པའོ། །ཕྱག་སུམ་ཅུ་རྩ་བཞིའི་གཡས་པ་རྣམས་ཀྱིས་རིམ་པ་བཞིན་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་དང་། ཆུ་གྲི་དང་།
རྡོ་རྗེ་རྩེ་གཅིག་པ་དང་། དགྲ་སྟྭ་དང་། མདུང་ཐུང་དང་། མདའ་དང་། ལྕགས་ཀྱུ་དང་། དབྱུག་པ་དང་། ཁ་ཊྭཱཾ་ག་དང་། འཁོར་ལོ་དང་། རྡོ་རྗེ་རྩེ་ལྔ་པ་
དང་༑ རྡོ་རྗེ་ཐོ་བ་དང་། རལ་གྲི་དང་། རྡེའུ་ཆུང་རྣམས་བསྣམས་པའོ། །གཡོན་པ་རྣམས་ཀྱིས་རིམ་པ་བཞིན་དུ་ཁྲག་གིས་གང་བའི་ཐོད་པ་དང་། མགོ་བོ་དང་།
ཕུབ་དང་། རྐང་པ་དང་། ཞགས་པ་དང་། གཞུ་དང་། རྒྱུ་མ་དང་། དྲིལ་བུ་དང་། ལག་པ་དང་། དུར་ཁྲོད་ཀྱི་རས་དང་། སྐྱེས་བུ་གསལ་ཤིང་ལ་

བཙུགས་པ་དང་། མེ་ཐབ་དང་། ཐོད་ཚལ་དང་། སྡིགས་མཛུབ་དང་། འཕན་རྩེ་གསུམ་པ་དང་། རླུང་གིས་འཕྱར་བའི་རས་རྣམས་བསྣམས་པའོ། །ཕྱག་ཐ་མ་
གཉིས་ཀྱིས་གླང་པོ་ཆེའི་པགས་པ་རློན་པ་བརྒྱངས་ནས་འཛིན་པ། ཞབས་བཅུ་དྲུག་གི་གཡས་པ་རྣམས་བསྐུམས་པས་རིམ་པ་བཞིན་དུ་མི་དང་། མ་ཧེ་དང་། གླང་དང་།
བོང་བུ་དང་། རྔ་མོ་དང་། ཁྱི་དང་། ལུག་དང་། ཝ་རྣམས་མནན་པའོ། །གཡོན་པ་བརྒྱད་བརྐྱངས་པས་རིམ་པ་བཞིན་དུ་བྱ་རྒོད་དང་། འུག་པ་དང་། ཁྭ་ཏ་
དང་༑ ནེ་ཙོ་དང་། ཁྲ་དང་། ཁྱུང་དང་། རི་སྐེགས་དང་། བཞད་རྣམས་མནན་པའོ། །དེ་རྣམས་ཀྱི་འོག་ཏུ་ཚངས་པ་སེར་པོ། དབང་པོ་དཀར་པོ། ཉེ་
དབང་སྔོན་པོ། དྲག་པོ་ནག་པོ། གཞོན་ནུ་གདོང་དྲུག་ལྗང་གུ་རྣམས་ཁ་སྦུབ་ཏུ་མནན་པ། གཅེར་བུ་མཚན་མ་གྱེན་དུ་སྒྲེང་བ། མིའི་ཁྲག་དང་། ཚིལ་དང་།
ཞག་དང་། རྐང་རྣམས་ཞལ་དུ་གསོལ་བ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་བསྡིགས་པར་མཛད་པ། མི་མགོ་རློན་པ་ཁྲག་འཛག་པ་ལྔ་བཅུའི་ཕྱང་

༄༅། །འཕུལ་དང་། སྦྲུལ་དང་རུས་པའི་རྒྱན་གྱིས་བརྒྱན་པ། ཐལ་ཆེན་གྱི་ཚོམ་བུ་དང་། ཁྲག་གི་ཐིག་ལེ་དང་། ཞག་གི་ཟོ་རིས་དང་ལྡན་པ། ཁམས་
གསུམ་ཟ་བར་ནུས་པ། །སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་བ། །སྙིང་རྗེ་རྔམ་དང་ཞི་བ་སྟེ། །གར་དགུའི་ཉམས་དང་ལྡན་པའོ། །
དེའི་ཐུགས་ཀར་པདྨ་དང་ཉི་མའི་སྟེང་དུ་ཡེ་ཤེས་སེམས་དཔའ་རྗེ་བཙུན་འཇམ་པའི་དབྱངས་སྐུ་མདོག་གསེར་གྱི་མདོག་ཅན། ཕྱག་གཡས་རལ་གྲི་དཔུང་པའི་ཐད་དུ་འཛིན་
ཅིང་། གཡོན་པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་ཟུར་ཕུད་ལྔ་དང་
ལྡན་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་རྡོ་རྗེ་
སྔོན་པོ་རྩེ་ལྔ་པ་གྱེན་དུ་ལངས་པའི་ལྟེ་བ་ལ་ཧཱུྃ་མཐིང་ནག་གིས་མཚན་པ། དེའི་པང་ན་ཡུམ་རྡོ་རྗེ་རོ་ལངས་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། །

ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་
པ༑ ཞབས་གཡས་བརྐྱང་ཞིང་གཡོན་པས་བཅོམ་ལྡན་འདས་ལ་འཁྲིལ་བ་གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡབ་ཀྱི་གསང་བའི་
གནས་མི་དམིགས་ཏེ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨྃ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨྃ་གིས་
མཚན་པ། གཉིས་ཀའི་བུ་གར་ཕཊ་ཀྱིས་བཀག་པ། ཡབ་ཡུམ་སྙོམས་པར་ཞུགས་པའི་སྒྱུ་མ་ལྟ་བུའི་དགའ་བའི་སྒྲས། སངས་རྒྱས་དང་བྱང་ཆུབ་སེམས་དཔའ་ཐམས་
ཅད་སྤྱན་དྲངས། ཡབ་ཀྱི་ཞལ་དུ་ཞུགས། ཐུགས་ཀ་ནས་སྲོག་དག་པའི་ལམ་ནས་བརྒྱུད། ཡུམ་གྱི་མཁར་བབས་པས། ཐིག་ལེ་བཅུ་གཉིས་སུ་གྱུར་ཏེ། དེ་དག་
གནས་གྱུར་པ་ལས་ཤར་དུ་གཏི་མུག་གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་

༄༅། །དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་
གྲི༑ གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། ལྷོར་སེར་སྣ་གཤིན་རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་
བ༑ གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་
ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་ཏུ་འདོད་ཆགས་གཤིན་རྗེའི་གཤེད་སྐུ་མདོག་དམར་པོ་
ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་
དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་དུ་ཕྲག་དོག་

གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་
འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་
ནོར་བུ་འཛིན་པ། ཤར་ལྷོར་ཙརྩི་ཀཱ་སྐུ་མདོག་དཀར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་
ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་
ཆེ། གསུམ་པ་ན་པདྨ་འཛིན་པ། ལྷོ་ནུབ་ཏུ་ཕག་མོ་སྐུ་མདོག་སྔོན་མོ་ཞལ་གསུམ་ཕྱག་དྲུག་མ། རྩ་ཞལ་སྔོ་བའི་སྟེང་ན་ཕག་ཞལ་ཁ་གྱེན་དུ་ལྟ་བ། གཡས་དཀར།
གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་

༄༅། །གྲི༑ གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་བྱང་དུ་དབྱངས་ཅན་མ་སྐུ་མདོག་དམར་མོ་ཞལ་གསུམ་ཕྱག་དྲུག་མ། རྩ་
བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་
གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་ཤར་དུ་གོ་རི་སྐུ་མདོག་ལྗང་གུ་ཞལ་གསུམ་ཕྱག་
དྲུག་མ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ།
གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་སྒོར་ཐོ་བ་གཤིན་རྗེའི་གཤེད་སྐུ་མདོག་
སྔོན་པོ་ཞལ་གསུམ་ཕྱག་དྲུག་པ། རྩ་བའི་ཞལ་སྔོ་བ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་

རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་ཐོ་བ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ལྷོ་སྒོར་དབྱུག་
པ་གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་
ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་དབྱུག་པ། གསུམ་པ་ན་རལ་གྲི། གཡོན་གྱི་གཉིས་པ་ན་པདྨ། གསུམ་
པ་ན་འཁོར་ལོ་འཛིན་པ། ནུབ་སྒོར་པདྨ་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ།
ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་
གྱི་གཉིས་པ་ན་འཁོར་ལོ། གསུམ་པ་ན་ནོར་བུ་འཛིན་པ། བྱང་སྒོར་རལ་གྲི་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ།

༄༅། །གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་
གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ཐམས་ཅད་ཀྱང་ཐོད་པ་དང་། སྦྲུལ་དང་། མི་སྡུག་
པའི་རྒྱན་སྣ་ཚོགས་ཀྱིས་བརྒྱན་པའོ། །ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། དཀྱིལ་འཁོར་གྱི་གཙོ་བོའི་བ་སྤུའི་བུ་ག་ཇི་སྙེད་ཡོད་པ་ནས་རྡོ་རྗེ་འཇིགས་བྱེད་ཀྱི་ལྷ་ཚོགས་
དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཞེ་སྡང་གི་སྒྲིབ་པ་སྦྱངས། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ཚུར་འདུས་རྡོ་རྗེ་འཇིགས་བྱེད་ཀྱི་སྐུར་གྱུར་ཏེ་
གཞལ་ཡས་ཁང་གི་དབུས་སུ་རླུང་དང་རོ་མགོ་མེད་ལག་མེད་དང་། པདྨ་དང་ཉི་མའི་སྟེང་དུ་དཀྱིལ་འཁོར་གྱི་གཙོ་བོ་ལ་ཐིམ་པར་གྱུར། ཨོཾ་ཛི་ན་ཛིཀ་ཧཱུྃ་ཕཊ། གཏི་
མུག་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་གཏི་མུག་གི་སྒྲིབ་པ་སྦྱངས། གཏི་མུག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་

འདུས་གཏི་མུག་གཤིན་རྗེའི་གཤེད་ཀྱི་སྐུར་གྱུར་ཏེ། ཤར་དུ་མགོ་བོ་དང་། པདྨ་དང་། ཟླ་བའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་རཏྣ་
དྷྲྀཀ་ཧཱུྃ་ཕཊ། སེར་སྣ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་སེར་སྣའི་སྒྲིབ་པ་སྦྱངས། སེར་སྣ་གཤིན་རྗེའི་གཤེད་ཀྱི་གོ་འཕང་ལ་
བཀོད༑ ཚུར་འདུས་སེར་སྣ་གཤིན་རྗེའི་གཤེད་ཀྱི་སྐུར་གྱུར་ཏེ། ལྷོར་ལག་པ་དང་པདྨ་དང་ཉི་མའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་ཨ་
རོ་ལིཀ་ཧཱུྃ་ཕཊ། འདོད་ཆགས་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་འདོད་ཆགས་ཀྱི་སྒྲིབ་པ་སྦྱངས། འདོད་ཆགས་གཤིན་རྗེའི་གཤེད་
ཀྱི་གོ་འཕང་ལ་བཀོད། ཚུར་འདུས་འདོད་ཆགས་གཤིན་རྗེའི་གཤེད་ཀྱི་སྐུར་གྱུར་ཏེ། ནུབ་ཏུ་རྒྱུ་མ་དང་པདྨ་དང་ཉི་མ་འོད་དང་བྲལ་བའི་སྟེང་དུ་ཞབས་གཡོན་བརྐྱང་གི་
སྟབས་ཀྱིས་འཁོད་པར་གྱུར། ཨོཾ་པྲཛྙཱ་དྷྲྀཀ་ཧཱུྃ་ཕཊ། ཕྲག་དོག་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཕྲག་དོག་གི་སྒྲིབ་པ་སྦྱངས།

༄༅། །ཕྲག་དོག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་ཕྲག་དོག་གཤིན་རྗེའི་གཤེད་ཀྱི་སྐུར་གྱུར་ཏེ། བྱང་དུ་རྐང་པ་དང་པདྨ་དང་རླུང་གི་དཀྱིལ་
འཁོར་གྱི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་མོ་ཧ་རཱ་ཏི་ཧཱུྃ་ཕཊ། བྱམས་པ་ཚད་མེད་པའི་ངོ་བོ་ཙརྩི་ཀཱ་དཔག་ཏུ་མེད་པ་སྤྲོས། སེམས་
ཅན་ཐམས་ཅད་ཀྱི་སའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། ཙརྩི་ཀཱའི་གོ་འཕང་ལ་བཀོད་ཚུར་འདུས་ཙརྩི་ཀཱའི་སྐུར་གྱུར་ཏེ། ཤར་ལྷོའི་མཚམས་སུ་ཐོད་
པ་དང་པད་ཟླའི་སྟེང་དུ་འཁོད། ཨོཾ་དྭེ་ཥ་རཱ་ཏི་ཧཱུྃ་ཕཊ། སྙིང་རྗེ་ཚད་མེད་པའི་ངོ་བོ་ཕག་མོ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཆུའི་ཁམས་སུ་འཛིན་པའི་
བག་ཆགས་ཐམས་ཅད་སྦྱངས། ཕག་མོའི་གོ་འཕང་ལ་བཀོད། ཚུར་འདུས་ཕག་མོའི་སྐུར་གྱུར་ཏེ། ལྷོ་ནུབ་མཚམས་སུ་ཐོད་ཚལ་དང་པད་ཟླའི་སྟེང་དུ་འཁོད། ཨོཾ་
རཱ་ག་རཱ་ཏི་ཧཱུྃ་ཕཊ། དགའ་བ་ཚད་མེད་པའི་ངོ་བོ་དབྱངས་ཅན་མ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་མེའི་ཁམས་སུ་འཛིན་པའི་བག་ཆགས་ཐམས་ཅད་

སྦྱངས༑ དབྱངས་ཅན་མའི་གོ་འཕང་ལ་བཀོད། ཚུར་འདུས་དབྱངས་ཅན་མའི་སྐུར་གྱུར་ཏེ། ནུབ་བྱང་མཚམས་སུ་རླུང་རས་དང་པད་ཟླའི་སྟེང་དུ་འཁོད། ཨོཾ་བཛྲ་རྭ་
ཏི་ཧཱུྃ་ཕཊ། བཏང་སྙོམས་ཚད་མེད་པའི་ངོ་བོ་གོ་རཱི་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་རླུང་གི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། གཽ་
རཱིའི་གོ་འཕང་ལ་བཀོད། ཚུར་འདུས་གོ་རིའི་སྐུར་གྱུར་ཏེ། བྱང་ཤར་མཚམས་སུ་སྐྱེས་བུ་གསལ་ཤིང་ལ་བཙུགས་པ་དང་པད་ཟླའི་སྟེང་དུ་འཁོད། ཨོཾ་མུངྒ་ར་དྷྲྀཀ་ཧཱུྃ་
ཕཊ༑ ཐོ་བ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཕུང་པོའི་བདུད་དང་ཤེས་བྱའི་སྒྲིབ་པ་དང་། འཇིག་ཚོགས་ལ་ལྟ་བ་རྣམས་བཅོས་
ཐོ་བ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་ཐོ་བ་གཤིན་རྗེའི་གཤེད་ཀྱི་སྐུར་གྱུར་ཏེ། ཤར་སྒོར་པདྨ་དང་ཉི་མའི་སྟེང་དུ་འཁོད། ཨོཾ་དཎྜ་དྷྲྀཀ་ཧཱུྃ་ཕཊ།
དབྱུག་པ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཉོན་མོངས་པའི་བདུད་དང་ཉོན་མོངས་པའི་སྒྲིབ་པ་དང་། མཐར་འཛིན་གྱི་ལྟ་བ་རྣམས་

༄༅། །བཅོམ༑ དབྱུག་པ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་དབྱུག་པ་གཤིན་རྗེའི་གཤེད་ཀྱི་སྐུར་གྱུར་ཏེ། ལྷོ་སྒོར་པདྨ་དང་ཉི་མའི་སྟེང་དུ་
འཁོད༑ ཨོཾ་པདྨ་དྷྲྀཀ་ཧཱུྃ་ཕཊ། པདྨ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་འཆི་བདག་གི་བདུད་དང་སྐྱེ་བའི་སྒྲིབ་པ་དང་ལོག་པར་ལྟ་བ་
རྣམས་བཅོམ། པདྨ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་པདྨ་གཤིན་རྗེའི་གཤེད་ཀྱི་སྒྱུར་གྱུར་ཏེ། ནུབ་སྒོར་པདྨ་དང་ཉི་མའི་སྟེང་དུ་འཁོད། ཨོཾ་
ཁཌྒ་དྷྲྀཀ་ཧཱུྃ་ཕཊ། རལ་གྲི་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ལྷའི་བུའི་བདུད་དང་ལས་ཀྱི་སྒྲིབ་པ་དང་། ལྟ་བ་མཆོག་ཏུ་འཛིན་པ་
རྣམས་བཅོམ། རལ་གྲི་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་རལ་གྲི་གཤིན་རྗེའི་གཤེད་ཀྱི་སྐུར་གྱུར་ཏེ། བྱང་སྒོར་པདྨ་དང་ཉི་མའི་སྟེང་དུ་འཁོད།
ལྷ་དེ་ཐམས་ཅད་ཀྱི་མིག་གཉིས་སུ་ཀྵིཾ་དང་འཁོར་ལོ་ལས་སའི་སྙིང་པོ་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་

བ༑ ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་
ཆེ༑ གསུམ་པ་ན་པདྨ་འཛིན་པ། རྣ་བར་ཚིགས་དང་རྡོ་རྗེ་ལས་ཕྱག་ན་རྡོ་རྗེ་སྐུ་མདོག་ནག་པོ་ཞལ་གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་དཀར། གཡོན་
དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་
ལོ༑ གསུམ་པ་ན་པདྨ་འཛིན་པ། སྣར་ཁཾ་དང་རིན་པོ་ཆེ་ལས་ནམ་མཁའི་སྙིང་པོ་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། 
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་
པ་ན་འཁོར་ལོ། གསུམ་པ་ན་པདྨ་འཛིན་པ། ལྕེར་གཾ་དང་པདྨ་ལས་འཇིག་རྟེན་དབང་ཕྱུག་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་པོ།།

༄༅། །གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་པདྨ། གསུམ་པ་ན་རལ་
གྲི༑ གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། དཔྲལ་བར་ྈྐཾ་དང་རལ་གྲི་ལས་སྒྲིབ་པ་རྣམ་སེལ་སྐུ་མདོག་ལྗང་གུ་ཞལ་གསུམ་ཕྱག་དྲུག་པ།
རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རལ་གྲི།
གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ལྟེ་བར་སཾ་དང་འཁོར་ལོ་ལས་ཀུན་ཏུ་བཟང་པོ་སྐུ་མདོག་དཀར་པོ་ཞལ་གསུམ་
ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་
ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། སྤྱི་བོར་ཨོཾ་ལས་སྐུ་རྡོ་རྗེ་སྐུ་མདོག་དཀར་པོ། ཞལ་གསུམ་

ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་
ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། མགྲིན་པར་ཨཱཿལས་གསུང་རྡོ་རྗེ་སྐུ་མདོག་དམར་པོ་ཞལ་
གསུམ་ཕྱག་དྲུག་པ། རྩ་བའི་ཞལ་དམར་པོ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་
གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། སྙིང་གར་ཧཱུྃ་ལས་ཐུགས་རྡོ་རྗེ་སྐུ་མདོག་ནག་པོ་ཞལ་
གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་
གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། དེ་རྣམས་ཀྱི་ཐུགས་ཀར་ཡང་རང་རང་གི་ཕྱག་མཚན་

༄༅། །འཁོར་ལོ་ལ་སོགས་པ་རང་རང་གི་ས་བོན་གྱིས་མཚན་པ་དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་
དཀྱིལ་འཁོར་ཨོཾ་བཛྲ་ས་མཱ་ཛཞེས་དང་། རྡོ་རྗེ་དྲིལ་བུ་དང་སྤོས་འཛིན་པས། ཧཱུྃ་འཇམ་དབྱངས་ཁྲོས་པའི་དཀྱིལ་འཁོར་ནས། །སྲིན་པོའི་གཟུགས་སུ་སྐུར་སྤྲུལ་པ། །གདུག་པ་ཅན་
ཀུན་འདུལ་བའི་ཕྱིར། །འཇིགས་པའི་ཁྲོ་རྒྱལ་གཤེགས་སུ་གསོལ། །ཚུར་གཤེགས་ཚུར་གཤེགས་འཇམ་པའི་དབྱངས། །ཁྲོ་བོ་གཤིན་རྗེའི་གཤེད་པོའི་ཚོགས། །
འཇམ་དཔལ་ཁྲོ་བོ་མི་བཟད་པ། །མཐུ་རྩལ་དྲག་པོས་འདིར་གཤེགས་ཤིག །ཨོཾ་ཧྲཱིཿཧ་བྷོ་མ་ཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨྲ་པཱུ་ཛ་པྲ་ཏི་གྲྀཧྞནྟུ་པྲ་ས་རི་མེ་དྷི་མཱ་ན་ཀུ་རུ་སྭཱ་ཧཱ། །
ཞེས་པས་སྤྱན་དྲང་། དྲིལ་གསིལ་མེ་ཏོག་འཐོར་བཞིན་པས། འདིར་བཞུགས་འདིར་བཞུགས་འཇམ་པའི་དབྱངས། །ཁྲོ་བོ་གཤིན་རྗེའི་གཤེད་པོའི་ཚོགས། །འཇམ་དཔལ་ཁྲོ་བོ་མི་
བཟད་པ། །མཐུ་རྩལ་དྲག་པོས་འདིར་བཞུགས་ཤིག །པདྨ་ཀ་མ་ལཱ་ཡ་སྟྭཾ། ཞེས་པས་གདན་དབུལ། ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་བཛྲ་པུཥྤེ་ཨཱཿཧཱུྃ། བཛྲ་དྷཱུ་པེ་

ཨཱཿཧཱུྃ༔ བཛྲ་ཨཱ་ལོ་ཀེ་ཨཱཿཧཱུྃ། བཛྲ་གནྡྷེ་ཨཱཿཧཱུྃ། བཛྲ་ནེེ་ཝི་དྱཱ་ཨཱཿཧཱུྃ་གིས་མཆོད། ཨོཾ་བཛྲ་མུངྒ་ར་ཛཿ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་
ཡེ་ཤེས་པ་དམ་ཚིག་པའི་སྤྱི་བོར་སྤྱན་དྲངས། ཨོཾ་བཛྲ་དཎྜ་ཧཱུྃ། ཞེས་པས་ལྷོའི་སྒོ་བ་ལས་ཞགས་པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་བྃ། ཞེས་
བས་ནུབ་ཀྱི་སྒོ་བ་ལས་ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོཾ་བཛྲ་ཁཌྒ་ཧོཿ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་
ཞུ་བར་བསམ། ལྕགས་ཀྱུ་ཞགས་པ་སོགས་ཀྱི་ཕྱག་རྒྱར་བཅས་པས་དགུག་གཞུག་བྱ། སླར་ཡང་དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས་པས། རང་བཞིན་གྱི་གནས་ནས་དབང་བསྐུར་གྱི་ལྷ་
རིགས་ལྔ། ཡུམ་བཞི། སེམས་དཔའ་བརྒྱད། ཁྲོ་བོ་བཅུ། རིག་པའི་ལྷ་མོ་དྲུག་དང་བཅས་པ་ཨོཾ་བཛྲ་ས་མཱ་ཛཿ ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་
པུཥྤེ་ཨཱཿཧཱུྃ། བཛྲ་དྷཱུ་པེ་ཨཱཿཧཱུྃ། བཛྲ་ཨཱ་ལོ་ཀེ་ཨཱཿཧཱུྃ། བཛྲ་གནྡྷེ་ཨཱཿཧཱུྃ། བཛྲ་ནེེ་ཝི་དྱཱ་ཨཱཿཧཱུྃ། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་

༄༅། །ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་གསོལ། །ཞེས་གསོལ་བ་བཏབ་པས། རིགས་ལྔས་
དབང་བསྐུར་བའི་དགོངས་པ་མཛད། ཡུམ་བཞིས་བུམ་པ་ཐོགས་ཏེ་དབང་བསྐུར། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་བཅུས་བགེགས་
བསྐྲད༑ རིག་མ་རྣམས་ཀྱིས་རྡོ་རྗེའི་གླུ་བླངས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་
པ༑ །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩ་མཱཾ། ཞེས་དབང་བསྐུར་བའི་ཆུ་རྒྱུན་དེ་སྤྱི་གཙུག་ནས་ཞུགས། རྐང་མཐིལ་ཡན་ཆད་
གང་༑ ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་དབང་རྟགས་སུ་གཙོ་བོ་ཡབ་ཡུམ་ལ་མི་བསྐྱོད་པ། གཏི་མུག་གཤིན་རྗེའི་གཤེད་དང་།
ཙརྩི་ཀཱ །ཐོ་བ་གཤིན་རྗེའི་གཤེད་ཡབ་ཡུམ་རྣམས་ལ་རྣམ་པར་སྣང་མཛད། སེར་སྣ་གཤིན་རྗེའི་གཤེད་དང་། ཕག་མོ། དབྱུག་པ་གཤིན་རྗེའི་གཤེད་ཡབ་ཡུམ་

རྣམས་ལ་རིན་ཆེན་འབྱུང་ལྡན། འདོད་ཆགས་གཤིན་རྗེའི་གཤེད་དང་། དབྱངས་ཅན་མ། པདྨ་གཤིན་རྗེའི་གཤེད་ཡབ་ཡུམ་རྣམས་ལ་འོད་དཔག་མེད། ཕྲག་དོག་
གཤིན་རྗེའི་གཤེད་དང་། གོ་རཱི། རལ་གྲི་གཤིན་རྗེའི་གཤེད་ཡབ་ཡུམ་རྣམས་ལ་དོན་ཡོད་གྲུབ་པ་རྣམས་ཀྱིས་དབུ་བརྒྱན་པར་གྱུར། ཅེས་པའི་བར་སྒྲུབ་ཐབས་༼ང་རྒྱལ་གཟུང་བའི་
སྔགས་མི་དགོས།༽ ལྟར་བྱ། འདིར་ཁ་ཅིག་གིས་ལྷ་རྣམས་སྙིང་པོ་ཚིག་ཙམ་ལས་བསྐྱེད་པ་དང་། འགའ་ཞིག་གིས་རྡོ་རྗེ་ཆོ་ག་གསུམ་ལས་བསྐྱེད་པ་སོགས་ནི་རུ་ཆེན་གྱི་དགོངས་པ་མ་ཡིན་ཏེ། དེ་ཉིད་ཀྱི་དཀྱིལ་ཆོག་གི་ཡི་གེ་ལས། དེ་ནས་
བདག་ཉིད་ལྷའི་ང་རྒྱལ་གྱིས། མདུན་དུ་ལྷ་བཅུ་གསུམ་གྱི་དཀྱིལ་འཁོར་སྒྲུབ་ཐབས་རྒྱས་པ་ལྟར་བསྒོམ། ཞེས་གསུངས་པའི་སྐབས་ཀྱི་སྒྲུབ་ཐབས་རྒྱས་པ་རྭ་ཆེན་ཉིད་ཀྱིས་མཛད་པའི་བཅུ་གསུམ་མའི་སྒྲུབ་ཐབས་འདི་ལ་ངོས་འཛིན་རྒྱུ་ཡིན་པའི་
ཕྱིར་རོ། །དཀྱིལ་ཆོག་ལས། ལྷ་རྣམས་རང་རང་གི་སྔགས་བརྗོད་ཅིང་མེ་ཏོག་གི་ཚོམ་བུ་དགོད། ཅེས་པ་ནི། ཐོག་མར་ཚོམ་བུ་དགོད་པའི་སྐབས་ཀྱི་ངག་འདོན་ལ་དགོངས་པ་ཡིན་པས་གཟུ་བོར་གནས་པའི་སེམས་ཀྱིས་ཞིབ་ཏུ་དཔྱད་པར་
རིགས་སོ། །དེ་ནས་གཙོ་བོའི་སྔགས་གསུམ་དང་། དཀྱིལ་འཁོར་གྱི་ལྷ་སོ་སོའི་སྔགས་རྣམས་ལན་གསུམ་རེ་ཙམ་བཟླས་པ་ནི་དོན་གྱི་སྔགས་མཆོད་ལྟ་བུར་སྣང་ལ། དེའང་དཀྱིལ་ཆོག་ལས། གོང་དུ་སྨོས་པ་བཞིན། ལྷ་བཅུ་གསུམ་གྱི་

༄༅། །དཀྱིལ་འཁོར་སྒྲུབ་ཐབས་རྒྱས་པ་ལྟར་བསྒོམ། བཟླས་པ་དང་། ལྷ་རེ་རེ་བཞིན་མཆོད་པ་རྒྱས་པ་དང་། དངོས་སུ་མཆོད་བསྟོད་བྱ། ཞེས་གསུངས་པས་ངེས་པར་མ་ཆད་པར་བྱའོ། །སྔགས་མཆོད་ནི། ཨོཾ་ཡ་མཱནྟ་
ཀ་ཧཱུྃ་ཕཊ། ཨོཾ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། ཨོཾ་ཡ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡཀྵེ་ཡཙྪ། ནི་རཱ་མ་ཡ།
ཧཱུྃ་ཕཊ། ༀ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲ་ཛྙཱ་དྷྲྀཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་དཱེ་ཥ་རཱ་ཏི་ཧཱུྃ་ཕཊ། ཨོཾ་རཱ་ག་རཱ་
ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུངྒ་ར་དྷྲྀཀ་ཧཱུྃ་ཕཊ། ཨོཾ་དཎྜ་དྷྲྀཀ་ཧཱུྃ་ཕཊ། ཨོཾ་པདྨ་ཎྜཀ་ཧཱུྃ་ཕཊ། ༀ་ཁཌྒ་ཎྜཀ་ཧཱུྃ་ཕཊ། ཅེས་སྔགས་རྣམས་ཚར་གསུམ་རེ་ཙམ་བརྗོད།
དེ་ནས་མདུན་བསྐྱེད་ཀྱི་མཆོད་པ། ཨོཾ་ཨཱཿབིགྷྣཱནྟ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་བར་སྦྱང་། སྟོང་པའི་ངང་ལས་ཨ་ལས་ཡེ་ཤེས་ཀྱི་
ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ཁྲག་ཆེན་པོའི་ཨརྒྷཾ། དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་གྱི་སྣང་གསལ།

མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་གླིང་གི་རོལ་མོ་ལ་སོགས་པ་མཆོད་རྫས་བསམ་གྱིས་མི་ཁྱབ་པ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་
པོའི་དཀྱིལ་འཁོར་གྱི་ལྷ་ཚོགས་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག། ༈ མཆོད་པ་བྱིན་རླབས་ཀྱི་སྔགས་རྣམས་གོང་གནས་ཡོ་བྱིན་རླབས་དང་མི་འདྲ་བས་འཕྱུགས་སོ་སྙམ་ན་མ་ཡིན་ཏེ། །
མཆོད་སྔགས་རྒྱས་བསྡུས་ཀྱི་ཁྱད་ཙམ་ལས་དོན་ལ་ཁྱད་པར་མེད་དོ། །ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾབཛྲ་དྷཱུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་
བཛྲ་གནྡྷེ་ཨཱཿཧཱུྃ། ཨོཾ་བཛྲ་ནེེ་ཝི་དྱཱ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཞེས་པས་བྱིན་གྱིས་བརླབ། སྟོང་གསུམ་འདིའམ་གཞན་དག་ན།།དགྲ་བགེགས་མ་ལུས་བསྒྲལ་བ་ཡི། །
ཁྲག་ཞག་ཨརྒྷཾ་ལ་སོགས་པ། །མཆོད་ཡོན་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་
གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་

༄༅། །བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། སྟོང་
གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །དབང་པོ་ལྔ་ཡི་པུཥྤེ་སོགས། །མེ་ཏོག་ཇི་སྙེད་ཡོད་པ་དང་། བཅོམ་ལྡན་རྡོ་རྗེ་འཇིགས་བྱེད་
དང་༑ །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་
ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་
པཥྤེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཚིལ་ཆེན་དྷཱུ་པོ་ལ་སོགས་པ། །བདུག་སྤོསཇི་སྙེད་ཡོད་པ་རྣམས། །
བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །

ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་
བཛྲ་བྷེེ་ར་ཝ་མཎྜལ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཞུན་ཆེན་དཱི་པཾ་ལ་སོགས་པ། ། 
སྣང་གསལཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་
སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་
ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། །སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །
མཁྲིས་པའི་གནྡྷེ་ལ་སོགས་པ། །དྲི་མཆོག ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་

༄༅། །གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །
ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་
དག་ན། །དགྲ་བགེགས་མ་ལུས་བསྒྲལ་བ་ཡི། །ཤ་རུས་བཟའ་བ་ལ་སོགས་པ། །ཞལ་ཟསཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །
འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །
ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་ནེེ་ཝི་དྱཱ་པྲ་
ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །རྐང་དུང་གླིང་བུ་ལ་སོགས་པ། །རོལ་མོ་ཇི་སྙེད་ཡོད་པ་རྣམས། །བཅོམ་

ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་
དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་
མཎྜལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཞེས་པ་རྣམས་ཀྱིས་མཆོད་པའི་རྗེས་སུ། ༈ ༼འདི་ནས་ནང་མཆོད་མདོར་བསྡུས་འབུལ་བའི་བར་ཌ་མ་རུ་རྒྱུན་ཆགས་དང་།༽ དྲིལ་བུ་སུམ་རྡུང་བྱེད། གཡང་གཞིའི་བླ་རེ་
ནམ་མཁའི་རྒྱན། །རྒྱུ་རློན་ལྡ་ལྡི་བར་སྣང་རྒྱན། །ཀེང་རུས་ཕྲེང་བ་ས་གཞིའི་རྒྱན། །ཕྱག་རྒྱ་རྣམ་དྲུག་སྐུ་ཡི་རྒྱན། །འཇིགས་བྱེད་ཆེན་པོ་མཉེས་བྱེད་པའི། །བླ་ན་
མེད་པའི་མཆོད་པ་འདི། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་
ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་

༄༅། །འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་གུ་ཧྱ་ཨ་ལཾ་ཀྲྀ་ཏེ་ཨཱཿཧཱུྃ། ཞེས་རྒྱན་གྱི་མཆོད་པ་དང་། མྱོས་བྱེད་སྟོང་གི་བཅུད་བསྡུས་པ། །
ལྕགས་ཀྱུ་ལྔ་དང་ཡང་དག་ལྡན། །བདུད་རྩི་ལྔ་དང་རབ་སྦྱར་བ། །ཡེ་ཤེས་ལྔ་ཡིས་བྱིན་བརླབས་པའི། །དངོས་གྲུབ་པདྨོ་འབྱུང་བའི་གནས། །མཁའ་འགྲོ་བུང་བ་
འདུ་བའི་གཞི། །གསང་བ་བདུད་རྩིའི་མཆོད་པ་འདི། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་
ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་
བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་ཨ་མྲྀ་ཏ་ཨཱཿཧཱུྃ། ཞེས་པས་ནང་མཆོད་མདོར་བསྡུས་ཀྱང་དབུལ། འདིའང་རྭ་ཆེན་གྱི་དྲག་པོའི་སྦྱིན་
སྲེག་གི་ཡི་གེ་ལས་བཤད་དོ། །ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་

འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེེ་ར་ཝ་མཎྜ་ལ་ས་པ་རི་ཝཱ་ར་རཱུ་པ་པཱུ་ཛ་ཨཱཿཧཱུྃ། གཟུགས་རྡོ་རྗེ་མས་མཆོད། ཕྱོགས་དུས་ཀུན་ན་
ཟིན་དང་མ་ཟིན་པའི། །ཡོན་ཏན་ཚིག་བརྗོད་སྒྲ་སྙན་ཡིད་འོང་ལྡན། །མ་ལུསགཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་
གསོལ༑ །ཨོཾ་ཤྲཱི་བཛྲ་བྷེེ་ར་ཝ་མཎཱ་ལ་ས་པ་རི་ཝཱ་ར་ཤབྡ་པཱུ་ཛ་ཨཱཿཧཱུྃ། སྒྲ་རྡོ་རྗེ་མས་མཆོད། ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ལ་སོགས་དབང་པོ་ཚིམ་
བྱེད་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེེ་ར་ཝ་མཎྜ་ལ་ས་པ་རི་ཝཱ་ར་གནྡྷེ་པཱུ་ཛ་
ཨཱཿཧཱུྃ༑ དྲི་རྡོ་རྗེ་མས་མཆོད། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན།།
བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེེ་ར་ཝ་མཎཱ་ལ་ས་པ་རི་ཝཱ་ར་ར་ས་པཱུ་ཛ་ཨཱཿཧཱུྃ། རོ་རྡོ་རྗེ་མས་མཆོད། ཕྱོགས་དུས་ཀུན་ན་འཇམ་མཉེན་འཁྲིལ་

༄༅། །ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་
གསོལ༑ །ཨོཾ་ཤྲཱི་བཛྲ་བྷེེ་ར་ཝ་མཎྜ་ལ་ས་པ་རི་ཝཱ་ར་སྤཪྵེ་པཱུ་ཛ་ཨཱཿཧཱུྃ། ཞེས་རེག་རྡོ་རྗེ་མས་མཆོད། གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །
ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་
གསོལ༑ །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་
མཛོད༑ །ཧོཿཆགས་པ་མེད་བཞིན་ཆགས་པར་མཛོད། །ཅེས་ཡིད་བྱུང་གི་མཆོད་པ། དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་
ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་

མདོག ༑འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །རྩ་བའི་ཞལ་ནི་མ་ཧེ་ཁྲོས། །བར་མ་
སྲིན་པོ་ཁྲོས་དམར་ཞལ། །སྟེང་མ་གསེར་མདོག་འཇམ་དབྱངས་ཞལ། །སྔོན་པོ་དམར་པོ་སེར་པོ་དང་། །དཀར་པོ་དུད་ཀ་ནག་པོ་སྟེ། །ཞལ་དགུ་ལྡན་ལ་ཕྱག་
འཚལ་ལོ། །གཡས་ཀྱི་དང་པོས་གྲི་གུག་འཛིན། །གཉིས་པས་མཚོན་རྩེ་གཅིག་པ་འཛིན། །གསུམ་པའི་ཕྱག་གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་
འཛིན༑ །ལྔ་པས་རྡོ་རྗེ་རྩེ་གཅིག་པ། །དྲུག་པ་ན་ནི་སྟ་རེ་སྟེ། །བདུན་པའི་ཕྱག་གིས་མདུང་ཐུང་འཛིན། །བརྒྱད་པ་ཡིས་ནི་མདའ་འཛིན་ཅིང་། །དགུ་པའི་ཕྱག་
གིས་ལྕགས་ཀྱུ་འཛིན། །བཅུ་པའི་ཕྱག་གིས་དབྱུག་ཐོ་འཛིན། །བཅུ་གཅིག་པ་ན་ཁ་ཊྭཱཾ་ག །བཅུ་གཉིས་པས་ནི་འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །
བཅུ་བཞིས་རྡོ་རྗེ་ཐོ་བ་འཛིན། །བཅོ་ལྔས་དགྲ་གསོད་རལ་གྲི་འཛིན། །བཅུ་དྲུག་པས་ནི་ཅང་ཏེའུ་འཛིན། །དེ་ལྟར་འཛིན་ལ་ཕྱག་འཚལ་ལོ། །གཡོན་གྱི་དང་བོས་

༄༅། །ཐོད་ཁྲག་འཛིན། །གཉིས་པས་ཚངས་པའི་མགོ་བོ་འཛིན། །གསུམ་པས་ཤེས་རབ་ཕུབ་ཆུང་འཛིན། །བཞི་པས་བསྒྲུབ་བྱའི་རྐང་བ་འཛིན། །ལྔ་པས་
རྡོ་རྗེ་ཞགས་པ་འཛིན། །དྲུག་པས་གཞུ་འཛིན་ཐབས་ཀྱི་དོན། །བདུན་པས་ཉོན་མོངས་རྒྱུ་མ་འཛིན། །བརྒྱད་པས་ཤེས་རབ་དྲིལ་བུ་འཛིན། །དགུ་པས་བརྡེག་དོན་
ལག་པ་འཛིན། །བཅུ་པས་དབྲི་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ། །བཅུ་གཉིས་བསྲེག་དོན་མེ་ཐབ་འཛིན། །བཅུ་གསུམ་པ་ཡིས་ཐོད་ཚལ་།
འཛིན༑ །བཅུ་བཞིས་སྡིགས་མཛུབ་བསྡིགས་པར་མཛད། །བཅོ་ལྔས་འཕན་རྩེ་དུག་གསུམ་འཇོམས། །བསྒྲུབ་བྱ་རླུང་བསྐུར་བཅུ་དྲུག་རས། །ཐ་མའི་ཕྱག་གཉིས་
གླང་ཆེན་གྱི། །ཀོ་རློན་བརྒྱངས་ནས་ན་བཟར་གསོལ། །ཡོན་ཏན་འཛིན་ལ་ཕྱག་འཚལ་ལོ། །མི་དང་མ་ཧེ་གླང་བོང་བུ། །རྔ་མོ་ཁྱི་ལུག་ཝ་དང་བརྒྱད། །འདི་
བརྒྱད་གཡས་པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་འཇོམས་ལ་ཕྱག་འཚལ་ལོ། །བྱ་རྒོད་ཕུག་པ་ཁྭ་ནེ་ཙོ། །ཁྲ་དང་ཁྱུང་

དང་རི་སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། །ཁྱབ་འཇུག་དྲག་པོའི་སྟེང་ནས་གནོན། །གདོན་བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་
ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་ཡས་མེ་དཔུང་དབུས་ན་བཞུགས། །འཇིགས་མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་མགོ་
བོའི་དོ་ཤལ་ཅན། །དབུ་ལ་ཐོད་སྐམ་ལྔ་ལྔས་བརྒྱན། །དབུ་སྐྲ་སེར་པོ་གྱེན་དུ་འབར། །ཞལ་དགུ་ལྡན་ལ་ཕྱག་འཚལ་ལོ། །སྤྱན་མིག་ཉི་ཤུ་རྩ་བདུན་དམར། །
ལྗགས་འདྲིལ་ཞལ་ནས་ཧ་ཧ་བཞད། །མཚན་དང་དཔེ་བྱད་ཡང་དག་ལྡན། །མ་ཧེའི་ཞལ་ལ་ཕྱག་འཚལ་ལོ། །གཙོ་བོའི་འཁོར་རྣམས་ལ་བསྟོད་པ་ནི། གཏི་མུག་རྡོ་རྗེའི་རང་
བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། ། །
གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད།།

༄༅། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་
བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་
རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད།
བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །ཅེས་པས་
བསྟོད་དོ། ། མཆོད་བསྟོད་གཉིས་ལའང་ང་རྒྱལ་གཟུང་བའི་སྔགས་མི་དགོས།༽ སྙོམས་འཇུག་གི་མཉེས་མཆོད་ནི། ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་བརྗོད་ཅིང་
འཁྱུད་རྒྱ་བྱ། ནང་གི་མཆོད་པ་ནི། ཨོཾ་ཨཱཿཧཱུྃ། ཞེས་པས་བྱིན་རླབས་དྲན་པར་བྱ། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་དུས་གསུམ་སངས་རྒྱས་ཐམས་ཅད་ཀྱི་ངོ་བོ་དྲིན་ཅན་རྩ་བའི་བླ་མའི་

ཞལ་དུ་ཨོཾ་ཨཱཏྟཱཧཱུྃ། རྒྱལ་བ་རྡོ་རྗེ་འཆང་ཆེན་པོ། ཡེ་ཤེས་ཀྱི་མཁའ་འགྲོ་རྡོ་རྗེ་རོ་ལངས་མ། གྲུབ་ཆེན་ལ་ལཱྀ་ཏ་བཛྲ། ཨ་མོ་གྷ་བཛྲ། ཡེ་ཤེས་འབྱུང་གནས་སྦས་
པའི་དཔལ། པདྨ་བཛྲ། དཱི་པཾ་ཀ་ར་རཀྵི་ཏ། རྭ་ལོ་ཙཱ་བ་ཆེན་པོ་རྡོ་རྗེ་གྲགས་པ། རྭ་ཆོས་རབ། རྭ་ཡེ་ཤེས་སེང་གེ །རྭ་འབུམ་སེང་། རྗེ་བཙུན་རྒྭ་ལོ།
རོང་པ་ཤེས་རབ་སེང་གེ །བག་སྟོན་གཞོན་ནུ་ཚུལ་ཁྲིམས། བླ་མ་ཚུལ་ཁྲིམས་རྒྱལ་མཚན། ཀུན་མཁྱེན་ཤེས་རབ་དཔལ་བཟང་། ཆོས་རྗེ་དགེ་བ་རྒྱལ་མཚན།
མཚུངས་མེད་ཤེས་རབ་ཟླ་བ། རྗེ་བཙུན་རྡོ་རིངས་པ་ཆེན་པོ། རྗེ་བཙུན་འཇམ་པའི་དབྱངས་ར་པ་ཆོས་ཀྱི་རྗེ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་འཕགས་འོད་
ཡོན་ཏན་རྒྱ་མཚོ། ཆོས་རྗེ་གྲགས་པ་དཔལ། ཀུན་མཁྱེན་གངས་ཁྲོད་པ། ས་བཟང་མ་ཏི་པཎ་ཆེན། ས་བཟང་འཕགས་པ་གཞོན་ནུ་བློ་གྲོས། ཆོས་རྗེ་རྡོ་རྗེ་འཆང་
ཆེན་པོ། པཎྜི་ཏ་གྲགས་པ་རྒྱལ་མཚན། ཆོས་རྗེ་ནམ་མཁའ་བརྟན་པ། རྗེ་བཙུན་དམ་པ་ཀུན་དགའ་ལེགས་པའི་བློ་གྲོས་རྒྱལ་མཚན་དཔལ་བཟང་པོ། རྗེ་བཙུན་

༄༅། །འཇམ་པའི་དབྱངས་ཚར་པ་ཆོས་ཀྱི་རྗེའི་ཞལ་སྔ་ནས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་བླ་མ་དབང་ཕྱུག་གྲགས། ལྡོང་སྟོན་ཤེས་རབ་དཔལ། །
འགྲོ་མགོན་ཆོས་རྒྱལ་འཕགས་པ། ཤར་གླིང་པ་རྒྱལ་མཚན་བཟང་པོ། སྒོ་རུམ་པ་དཀོན་མཆོག་རྒྱལ་མཚན། བླ་མ་ཚུལ་ཁྲིམས་རྒྱལ་མཚན། ཆོས་རྗེ་བསོད་ནམས་
རྒྱལ་མཚན། མཁན་ཆེན་སེང་གེ་དཔལ་བ། བྲག་ཐོག་པ་བསོད་ནམས་བཟང་པོ། སྔགས་འཆང་འཇིགས་མེད་དཔའ་བོ། བླ་མ་བསོད་ནམས་མཆོག་ལྡན། དྲིན་
ཆེན་ཚེ་དབང་བཀྲ་ཤིས། ཚར་ཆེན་བློ་གསལ་རྒྱ་མཚོ། འཇམ་དབྱངས་མཁྱེན་བརྩེའི་དབང་ཕྱུག །སྔགས་འཆང་བསོད་ནམས་ཆོས་འཕེལ། མཁན་ཆེན་བསླབ་
གསུམ་དབང་ཕྱུག །རྡོ་རྗེ་འཆང་དབང་ཕྱུག་རབ་བརྟན། མགོན་པོ་བསོད་ནམས་མཆོག་ལྡན། མཁན་ཆེན་ངག་དབང་རྣམ་རྒྱལ། མཁན་ཆེན་བཟང་པོ་རྒྱལ་མཚན།
རྨོར་ཆེན་ཆོས་ཀྱི་རྒྱལ་པོ་ཀུན་དགའ་ལྷུན་གྲུབ། གནས་གསར་བ་ཆེན་པོ་ངག་དབང་ཀུན་དགའ་ལེགས་པའི་འབྱུང་གནས། ཡབ་ཆེན་ཀུན་དགའ་བློ་གྲོས། ཀུན་དགའ་

མཁས་གྲུབ་དབང་པོ། བྱམས་པ་ཀུན་དགའ་བསྟན་འཛིན། རྡོ་རྗེ་འཛིན་པ་འཇམ་དབྱངས་བློ་གསལ། དྲིན་ཆེན་རྩ་བའི་བླ་མ་དམ་པ་འཇམ་མགོན་བླ་མ་ཐམས་ཅད་
མཁྱེན་པ་འཇམ་དབྱངས་མཁྱེན་བརྩེའི་དབང་པོ་ཐེག་མཆོག་བསྟན་པའི་རྒྱལ་མཚན་དཔལ་བཟང་པོ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་དབང་བསྐུར་རྒྱུད་བཤད་མན་
ངག་གནང་བའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཨོཾ་ཡ་རཱ་ཛ། ས་དོ་མེ་ཡ། ཡ་མེ་དོ་རུ།
ཎ་ཡོ་ད་ཡ། ཡ་དྭ་ཡོ་ནི། ར་ཡ་ཀྵེ་ཡ། ཡཀྵེ་ཡཙྪ། ནི་རཱ་མ་ཡ། ཧཱུྃ་ཕཊ། ༀ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲ་ཛྙཱ་
དྷྲྀཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་དཱེ་ཥ་རྭ་ཏི་ཧཱུྃ་ཕཊ། ཨོཾ་རཱ་ག་རཱ་ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུངྒ་ར་དྷྲྀཀ་ཧཱུྃ་ཕཊ། ཨོཾ་དཎྜ་དྷྲྀཀ་ཧཱུྃ་ཕཊ། ཨོཾ་
པདྨ་དྷྲྀཀ་ཧཱུྃ་ཕཊ། ༀ་ཁཌྒ་དྷྲྀཀ་ཧཱུྃ་ཕཊ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་

༄༅། །ཡང་གསང་སྔགས་ཕྱི་ནང་གི་ཡི་དམ་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། དེ་ནས་བར་ཕུད་བླངས་ལ། རང་གི་ལྕེ་རྩེ། སྨིན་མཚམས། སྤྱི་བོ་རྣམས་སུ་ཐིག་ལེ་བྱས་ལ། ཨོཾ་ཨཱཿཧཱུྃ།
ཞེས་ལུས་ཀྱི་ལྷ་མཆོད། ཨོཾ་ཤྲཱི་མ་ཧཱ་ཀཱ་ལ་ཡ་མ་ཧཱ་ཀཱ་ལི་དེ་ཝཱི་ཡེ། དྷརྨ་པཱ་ལ་ཙ་ཏུརྨུ་ཁ་ས་པ་རི་ཝཱ་ར། རྡོ་རྗེ་ནག་པོ་ཆེན་པོ་ལྕམ་དྲལ་གདོང་བཞི་པ་སོགས་དམ་ཅན་རྒྱ་མཚོ་
འཁོར་དང་བཅས་པའི་ཞལ་དུ་ཨོཾ་ཨཱཿཧཱུྃ། ཨོཾ་ཀཱ་ལ་རཱུ་པ་ཧཱུྃ་ཕཊ། འཆི་བདག་ལས་ཀྱི་གཤིན་རྗེ་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་ཆོས་འཁོར་
བསྲུང་ཞིང་བསྟན་པ་སྐྱོང་བའི་བཀའ་སྟོད་ཆོས་སྐྱོང་སྲུང་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ ལྷ་ཆེན་པོ་བརྒྱད། ཀླུ་ཆེན་པོ་བརྒྱད། གཟའ་ཆེན་པོ་བརྒྱད། རྒྱུ་སྐར་ཉི་ཤུ་
རྩ་བརྒྱད། ཕྱོགས་སྐྱོང་བ་བཅུ། རྒྱལ་པོ་ཆེན་པོ་སྡེ་བཞི། འཇིགས་བྱེད་དགུ་སྟེ་གཙང་རིས་ཀྱི་མགོན་པོ་བདུན་ཅུ་རྩ་ལྔ་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།
གཞན་ཡང་གནོད་སྦྱིན། སྲིན་པོ། འབྱུང་པོ། ཡི་དྭགས། ཤ་ཟ། སྨྱོ་བྱེད། བརྗེད་བྱེད། མ་མོ། མཁའ་འགྲོ། ཕོ་ཉ། འཕྲོག་མ། གྲུབ་པ་རྣམས་

ཀྱི་ཞལ་དུ་ཨོཾ་ཨཱཿཧཱུྃ། བོད་ཁམས་སྐྱོང་བའི་བརྟན་མ་བཅུ་གཉིས་ལ་སོགས་པ་གནས་བདག་གཞི་བདག་གྲོང་བདག་ཡུལ་བདག་གཉུག་མར་གནས་པ་རྣམས་ཀྱི་ཞལ་དུ་ཨོཾ་
ཨཱཿཧཱུྃ༑ འགྲོ་བ་རིགས་དྲུག །ལམ་རྒྱུད་ལྔ། སྐྱེ་གནས་རྣམ་པ་བཞིས་བསྡུས་པའི་སེམས་ཅན་ཐམས་ཅད་ཚིམ་ཞིང་ཟག་པ་མེད་པའི་བདེ་བ་ཕུན་སུམ་ཚོགས་པ་དང་
ལྡན་པར་གྱུར་ཅིག །དེ་ནས་རང་གིས་མྱངས་ལ། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭཱ་ད་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་བརྗོད། རྡོ་རྗེ་དྲིལ་བུ་འཛིན་པས། ཧཱུྃ་དུར་ཁྲོད་རྒྱན་གྱིས་རྣམ་བརྒྱན་
པའི༑ །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་
མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་
ཕྱག་འཚལ་ལོ། །རྩ་བའི་ཞལ་ནི་མ་ཧེ་ཁྲོས། །བར་མ་སྲིན་པོ་ཁྲོས་དམར་ཞལ། །སྟེང་མ་གསེར་མདོག་འཇམ་དབྱངས་ཞལ། །སྔོན་པོ་དམར་པོ་སེར་པོ་དང་། །

༄༅། །དཀར་པོ་དུད་ཀ་ནག་པོ་སྟེ། །ཞལ་དགུ་ལྡན་ལ་ཕྱག་འཚལ་ལོ། །གཡས་ཀྱི་དང་པོས་གྲི་གུག་འཛིན། །གཉིས་པས་མཚོན་རྩེ་གཅིག་པ་འཛིན། །
གསུམ་པའི་ཕྱག་གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་འཛིན། །ལྔ་པས་རྡོ་རྗེ་རྩེ་གཅིག་པ། །དྲུག་པ་ན་ནི་སྟ་རེ་སྟེ། །བདུན་པའི་ཕྱག་གིས་མདུང་ཐུང་
འཛིན༑ །བརྒྱད་པ་ཡིས་ནི་མདའ་འཛིན་ཅིང་། །དགུ་པའི་ཕྱག་གིས་ལྕགས་ཀྱུ་འཛིན། །བཅུ་པའི་ཕྱག་གིས་དབྱུག་ཐོ་འཛིན། །བཅུ་གཅིག་པ་ན་ཁ་ཊྭཱཾ་ག །བཅུ་
གཉིས་པས་ནི་འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །བཅུ་བཞིས་རྡོ་རྗེ་ཐོ་བ་འཛིན། །བཅོ་ལྔས་དགྲ་གསོད་རལ་གྲི་འཛིན། །བཅུ་དྲུག་པས་ནི་ཅང་
ཏེའུ་འཛིན། །དེ་ལྟར་འཛིན་ལ་ཕྱག་འཚལ་ལོ། །གཡོན་གྱི་དང་པོས་ཐོད་ཁྲག་འཛིན། །གཉིས་པས་ཚངས་པའི་མགོ་བོ་འཛིན། །གསུམ་པས་ཤེས་རབ་ཕུབ་ཆུང་
འཛིན༑ །བཞི་པས་བསྒྲུབ་བྱའི་རྐང་བ་འཛིན། །ལྔ་པས་རྡོ་རྗེ་ཞགས་པ་འཛིན། །དྲུག་པས་གཞུ་འཛིན་ཐབས་ཀྱི་དོན། །བདུན་པས་ཉོན་མོངས་རྒྱུ་མ་འཛིན། །

བརྒྱད་པས་ཤེས་རབ་དྲིལ་བུ་འཛིན། །དགུ་པས་བརྡེག་དོན་ལག་པ་འཛིན། །བཅུ་པས་དབྲི་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ། །བཅུ་གཉིས་
བསྲེག་དོན་མེ་ཐབ་འཛིན། །བཅུ་གསུམ་པ་ཡིས་ཐོད་ཚལ་འཛིན། །བཅུ་བཞིས་སྡིགས་མཛུབ་བསྡིགས་པར་མཛད། །བཅོ་ལྔས་འཕན་རྩེ་དུག་གསུམ་འཇོམས། །
བསྒྲུབ་བྱ་རླུང་བསྐུར་བཅུ་དྲུག་རས། །ཐ་མའི་ཕྱག་གཉིས་གླང་ཆེན་གྱི། །ཀོ་རློན་བརྒྱངས་ནས་ན་བཟར་གསོལ། །ཡོན་ཏན་འཛིན་ལ་ཕྱག་འཚལ་ལོ། །མི་དང་མ་
ཧེ་གླང་བོང་བུ། །རྔ་མོ་ཁྱི་ལུག་ཝ་དང་བརྒྱད། །འདི་བརྒྱད་གཡས་པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་འཇོམས་ལ་ཕྱག་
འཚལ་ལོ། །བྱ་རྒོད་འུག་པ་ཁྭ་ནེ་ཙོ། །ཁྲ་དང་ཁྱུང་དང་རི་སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། །ཁྱབ་འཇུག་དྲག་པོའི་སྟེང་ནས་གནོན།།
གདོན་བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་ཡས་མེ་དཔུང་དབུས་ན་བཞུགས། །

༄༅། །འཇིགས་མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་མགོ་བོའི་དོ་ཤལ་ཅན། །དབུ་ལ་ཐོད་སྐམ་ལྔ་ལྔས་བརྒྱན། །དབུ་སྐྲ་སེར་པོ་གྱེན་དུ་འབར། །ཞལ་
དགུ་ལྡན་ལ་ཕྱག་འཚལ་ལོ། །སྤྱན་མིག་ཉི་ཤུ་རྩ་བདུན་དམར། །ལྗགས་འདྲིལ་ཞལ་ནས་ཧ་ཧ་བཞད། །མཚན་དང་དཔེ་བྱད་ཡང་དག་ལྡན། །མ་ཧེའི་ཞལ་ལ་ཕྱག་
འཚལ་ལོ། །གཙོ་བོའི་འཁོར་རྣམས་ལ་བསྟོད་པ་ནི། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་
རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་
ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་
ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་

འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་
མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་
པའི་༑ །གཤེད་པོ་བཞི་ལ་ཕྱག་འཚལ་བསྟོད། །ཅེས་པས་བསྟོད་དོ། །དེ་ནས་སློབ་དཔོན་གྱིས་ལག་པ་གཡས་རྡོ་རྗེ་དང་བཅས་པས་སྤོས་གཟུང་། གཡོན་པས་དྲིལ་བུ་གསིལ། གཞན་རྣམས་ཀྱིས་མེ་ཏོག་གཟུང་ཞིང་
རོལ་མོ་དང་བཅས་པས། རྡོ་རྗེ་འཇིགས་བྱེད་བཅོམ་ལྡན་འདས། །རིག་སྔགས་རྒྱལ་ལ་ཕྱག་འཚལ་ལོ། །སློབ་མ་རྣམས་ལ་བརྩེ་བ་དང་། །ཁྱེད་རྣམས་ལ་ཡང་མཆོད་པའི་
ཕྱིར༑ །སང་ནི་དཀྱིལ་འཁོར་བྲི་བར་བྱ། །བཅོམ་ལྡན་འདས་ལ་བདག་གུས་པས། །བཀའ་དྲིན་ཞུ་བས་གནང་བ་དང་། །སངས་རྒྱས་འཇིག་རྟེན་མགོན་བརྩེ་དང་། །
བྱང་ཆུབ་སེམས་དཔའ་དགྲ་བཅོམ་དང་། །སྔགས་ཀྱི་ལྷ་གཞན་གང་ལགས་དང་། །གང་ཡང་འབྱུང་པོ་མཐུ་ཆེན་དང་། །སེམས་ཅན་བསྟན་ལ་དགའ་བ་རྣམས། ། 

༄༅། །བདག་ལ་དགོངས་པར་མཛད་དུ་གསོལ། །བདག་ནི་རིག་པ་འཛིན་པ་ཡིས། །སང་ནི་དཀྱིལ་འཁོར་ཆེན་པོའི་མིང་། །རྡོ་རྗེ་འཇིགས་བྱེད་ཅེས་བྱ་བ། །ཆོ་
ག་བཞིན་དུ་བགྱིད་ལགས་ན། །བདག་དང་སློབ་མར་བཅས་པ་ལ། །ཐུགས་ནི་བརྩེ་བར་དགོངས་ནས་ནི། །ཚོགས་པ་ཐམས་ཅད་དཀྱིལ་འཁོར་དུ། །བྱིན་གྱིས་
བརླབ་པར་མཛད་དུ་གསོལ། །རེ་རེའི་མཐར་མེ་ཏོག་འཐོར་ཞིང་རོལ་ཆེན་དང་བཅས་པ་ལན་གསུམ་བརྗོད། བཞི་པ་བུམ་པ་སྟ་གོན་ལ། རྒྱས་པར་ནི་རྭ་ལོའི་དབང་ཆུ་ལས། ལྷ་བུམ་བཅུ་གསུམ། རྣམ་རྒྱལ་དང་། ལས་
ཐམས་ཅད་པའི་བུམ་པ་དང་བཅོ་ལྔ། ཨོཾ་ཨཱཿབིགྷྣཱནྟ་ཏ་ཀྲྀཏ་ཧཱུྃ་ཕཊ། ཅེས་བརྗོད་ཅིང་གུ་གུལ་གྱིས་བདུག །ཡུངས་ཀར་གྱིས་བྲབ་ཅིང་བགེགས་བསྐྲད། བུམ་པ་བཅུ་གསུམ་ལ་ལྷ་རང་རང་གི་མཚན་མ་དགོད། རྣམ་པར་རྒྱལ་
བའི་བུམ་པ་ལ་རིགས་ལྔའི་ཕྱག་མཚན། ལས་བུམ་ལ་རྡོ་རྗེ་རྒྱ་གྲམ་བྲི། རས་ཁ་ཚར་མ་ཉམས་པས་མགུལ་ཆིངས་བྲོག་ལྔའམ་བདུན། ཆུ་གཙང་མ་སྲོག་ཆགས་མེད་པ་དང་། སྨན་ལྔ། འབྲུ་ལྔ། སྤོས་ལྔ། རིན་པོ་ཆེ་ལྔ། སྙིང་པོ་ལྔ།
དྲི་ལྔ་ལ་སོགས་པ་བླུག །ཀུ་ཤའམ་འབྲས་བུ་ཅན་གྱི་ཤིང་གི་ཁ་རྒྱན་དང་། སྟེང་ནས་སྐུ་ཙཀ་དང་། གདུགས་ལ་སོགས་པས་བརྒྱན། ཁ་རྒྱན་གསེབ་ཏུ་དྲིའི་དུང་ཞལ་སྟེང་དུ་རྡོ་རྗེ་ལ་གཟུངས་ཐག་བཏགས་པ་གཞག་གོ །དེ་ནས། སྭ་བྷཱ་ཝའི་

སྔགས་ཀྱིས་བུམ་པ་སྟོང་པར་བསྒོམ་པའི་ངང་ལས་བྷྲཱུྃ་ལས་རིན་པོ་ཆེའི་བུམ་པ། ལྟོ་བ་ལྡིར་བ། ཞབས་ཞུམ་པ། དཔག་བསམ་གྱི་ཤིང་གིས་ཁ་བརྒྱན་པ། ལྷ་རྫས་ཀྱི་ན་བཟས་མགུལ་པ་དཀྲིས་པ། ཕྱི་བུམ་པ་ལ། ནང་གཞལ་ཡས་ཁང་གི་
རྣམ་པར་བསྐྱེད། ལྷ་བུམ་བཅུ་གསུམ་དུ་ལྷ་སོ་སོར་བསྐྱེད། རྣམ་རྒྱལ་དུ་ལྷ་ཚང་བར་བསྒོམ་ལས་བུམ་དུ་གཙོ་བོ་ཕྱག་གཉིས་པར་བསྒོམ། དེ་ནས་ཡེ་ཤེས་པ་གཞུག །དབང་བསྐུར་ཞིང་རྒྱས་གདབ་པའི་བར་བྱ། དེ་ནས་གཟུངས་ཐག་ནས་
བཟུང་སྟེ་བཟླས་པ་བྱ་བ་ནི། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་སོང་བས་བུམ་པའི་ནང་གི་ལྷའི་ཐུགས་བརྒྱུད་བསྐུལ། བདུད་རྩིའི་རྒྱུན་བབས་པས་བུམ་པ་གང་བར་བསམ་ཞིང་བཟླས་པ་བྱ། དེ་ནས་མཆོད་བསྟོད་
བྱས་ལ། ལྷ་རྣམས་འོད་དུ་ཞུ་བའི་ཆུར་གྱུར་པར་བསམས་ལ། དྲིའི་དུང་ཆོས་བུམ་པར་བླུག་པར་བྱའོ། །ཞེས་གསུངས་པས་འདིའི་ངག་འདོན་ནི་བསང་སྦྱང་ནས་བཟུང་། དཀྲིས་པ། ཞེས་པའི་བར་གོང་བཞིན་ལ། ཕྱི་བུམ་པ་ལ་ནང་གཞལ་
ཡས་ཁང་གི་རྣམ་པར་གྱུར་པའི་ལྷ་བུམ་བཅུ་གསུམ་དུ་ལྷ་སོ་སོའི་གདན། རྣམ་རྒྱལ་བུམ་པའི་དབུས་སུ་སྣ་ཚོགས་པདྨ་དང་། ཞེས་པ་ནས། རླུང་གི་དཀྱིལ་འཁོར་ཞེས་པའི་བར་འོག་ནས་འབྱུང་བ་བཞིན་ལ། གཙོ་བུམ་དང་རྣམ་རྒྱལ་བུམ་པའི་
དབུས་ཀྱི་གདན་གྱི་སྟེང་དུ་ཧཱུྃ་ལས་རྡོ་རྗེ་ནག་པོ་རྩེ་ལྔ་པ། ཞེས་སོགས་ཀྱིས་གཙོ་བོ་ཡབ་ཡུམ་བསྐྱེད་པ་ནས་བཟུང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཞེས་པའི་བར་གོང་བདག་བསྐྱེད་བཞིན་ལ། ཡབ་གཉིས་ཀྱི་

༄༅། །ཞལ་དུ་ཞུགས། ཐུགས་ཀ་ནས་སྲོག་དག་པའི་ལམ་ནས་བརྒྱུད་སོ་སོའི་ཡུམ་གྱི་མཁར་བབས་པས་ཐིག་ལེ་བཅུ་གཉིས་སུ་གྱུར། སོགས་འོག་ནས་འབྱུང་བ་བཞིན་ལ་ཤར་བུམ་དང་རྣམ་རྒྱལ་བུམ་པའི་ཤར་དུ་གཏི་མུག་གཤིན་
རྗེའི་གཤེད་སོགས། ལྷོ་བུམ་དང་རྣམ་རྒྱལ་བུམ་པའི་ལྷོར་སེར་སྣ་གཤིན་རྗེའི་གཤེད་སོགས་འོག་མ་རྣམས་ལའང་རིགས་འགྲེ་ཤེས་པར་བྱས་ལ། རིགས་བཞི་དང་ཡུམ་བཞི་བསྐྱེད། སྒོ་བ་བཞི་བསྐྱེད་པའི་སྐབས་ཀྱང་། ཤར་བུམ་དང་རྣམ་རྒྱལ་
བུམ་པའི་ཤར་སོགས་ཕྱོགས་གོང་བཞིན་ཤེས་པར་བྱས་ལ་བསྐྱེད། ལས་བུམ་བསྐྱེད་ཆོག་ནས་བཟུང་གཞན་ཚང་མ་འོག་ནས་འབྱུང་བ་བཞིན་བྱ། ལྷ་བུམ་སོ་སོ་དང་རྣམ་རྒྱལ་བུམ་པ་ལ་དམིགས་ནས་གཙོ་སྔགས་གསུམ་བརྒྱ་རྩ་རེ་དང་
སྔགས་ཉི་ཤུ་རྩ་གཅིག་རེ་བཟླ་སོགས་ནི་འོག་ནས་བཤད་པ་བཞིན་གྱིས་གོ་ཆོད་དོ། །མཐར་མཆོད་ཡོན་འབུལ་བའི་ཚེ་བུམ་པ་ཐམས་ཅད་ལ་ཐིགས་པ་རེ་བླུག་གོ །བསྡུ་ན་ཚར་ཆེན་རིན་པོ་ཆེའི་ལྷན་ཐབས་སུ། དཀྱིལ་ཆོག་གི་གཞུང་ལས། །
བུམ་པ་བཅོ་ལྔར་བཤད་ཀྱང་དེང་སང་ལག་ལེན་ལ། རྣམ་རྒྱལ་དང་ལས་བུམ་གཉིས་སུ་བསྡུ་བར་མཛད་པས། དེ་གཉིས་སུམ་ཆ་མན་ཆད་ཆུ་གཙང་མས་དགང་། མགུལ་ཆིངས། ཁ་རྒྱན། ལྷ་མཚན་སོགས་ཚུལ་བཞིན་བཤམ། དེའི་ནང་དུ་
སླེ་ཏྲེས། ཀཎྜ་ཀ་རི། ཤུ་དག་དཀར་པོ། རྒྱ་མཚོ་ལྦུ་བ། དབང་ལག་སྟེ་སྨན་ལྔ། ཙནྡན་དཀར་དམར། གླ་རྩི། གུར་གུམ། ག་བུར། ཛཱ་ཏི་སྟེ་དྲི་ལྔ། གསེར། དངུལ། བྱི་རུ། མུ་ཏིག །མུ་མན་ཏེ་རིན་པོ་ཆེ་ལྔ། ནས།

གྲོ༑ སྲན་མ། སོ་བ། ཏིལ་དཀར་པོ་སྟེ་འབྲུ་ལྔ། ལན་ཚྭ། བུ་རམ། འོ་མ། མར། སྦྲང་རྩི་སྟེ་སྙིང་པོ་ལྔ། བདུད་རྩི་རིལ་བུ་མཚན་ལྡན་ལ་བདུད་རྩི་ལྔ་ཚང་བས་དེ་རྣམས་བླུག་གོ །དེ་ལྟ་བུའི་རྣམ་རྒྱལ་བུམ་པ་གཡས་དང་།
ལས་བུམ་གཡོན་དུ་བཀོད་པའི་རྣམ་རྒྱལ་གྱི་སྟེང་དུ་དུང་ཆོས་གཟུངས་ཐག་དང་བཅས་པའང་ལག་ལེན་ལྟར་གཞག །ཨོཾ་ཨཱཿབིགྷྣཱནྟ་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷ་ཝ་ཤུདྡྷོ྅ཧཾ།
གིས་སྟོང་པར་སྦྱང་། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་བུམ་པ་གཉིས་ལྟོ་བ་ལྡིར་བ། ཞབས་ཞུམ་པ། མགྲིན་པ་རིང་བ། ཁ་གཡེལ་བ། མཆུ་འཕྱང་བ། དཔག་
བསམ་གྱི་ཤིང་གིས་ཁ་བརྒྱན་པ། ལྷ་རྫས་ཀྱི་ན་བཟས་མགུལ་པ་དཀྲིས་པ། ཕྱི་བུམ་པ་ལ་ནང་གཞལ་ཡས་ཁང་གི་རྣམ་པར་གྱུར་པའི་དབུས་སུ་སྣ་ཚོགས་པདྨ་དང་ཉི་
མའི་གདན། དེའི་ཕྱི་རོལ་གྱི་ཤར་དང་གྲྭ་བཞིར་པདྨ་དང་ཟླ་བའི་གདན། ལྷོ་ནུབ་གཉིས་དང་སྒོ་བཞིར་པདྨ་དང་ཉི་མའི་གདན། ནང་གི་བྱང་དུ་པདྨ་དང་རླུང་གི་དཀྱིལ་
འཁོར༑ དབུས་ཀྱི་གདན་གྱི་སྟེང་དུ་ཧཱུྃ་ལས་རྡོ་རྗེ་ནག་པོ་རྩེ་དགུ་པ་རྭ་གདེངས་པའི་ལྟེ་བ་ལ་ཧཱུྃ་གིས་མཚན་པ། དེ་ཡོངས་སུ་གྱུར་པ་ལས། བཅོམ་ལྡན་འདས་དཔལ་རྡོ་

༄༅། །རྗེ་འཇིགས་བྱེད་སྐུ་མདོག་ཆར་སྤྲིན་གྱི་མདོག་ལྟར་གནག་ཅིང་། ནམ་མཁའི་འོད་ལྟར་གསལ་བ། ཞལ་དགུ་ཕྱག་སུམ་ཅུ་རྩ་བཞི་པ། ཞབས་བཅུ་དྲུག་
དང་ལྡན་པ། རྩ་ཞལ་ནག་པོ་མ་ཧེའི་གདོང་པ་ཅན། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་དང་བཅས་པ། ར་སྔོན་པོ་རྣོ་ཟེངས་པ་ལ་རུས་པའི་རྒྱན་
འཁྲོལ་བ། ཕཊ་དང་ཕེེཾ་གྱི་སྒྲ་སྒྲོགས་པ། དེའི་སྟེང་ན་སྲིན་པོའི་ཞལ་དམར་པོ་ཁྲག་འཛག་ཅིང་མཆེ་བ་གཙིགས་པ། དེའི་སྟེང་ན་འཇམ་དཔལ་གྱི་ཞལ་སེར་བོ་འཛུམ་
ཞིང་ཅུང་ཟད་ཁྲོ་བ། སྙན་གོང་ན་ཨུཏྤལ་དང་རིན་པོ་ཆེའི་རྒྱན་གྱིས་བརྒྱན་པ། རྭའི་གཡས་ཀྱི་ཞལ་དང་པོ་སྔོན་པོ་མཆེ་བ་གཙིགས་པ། དེའི་སྟེང་ན་གཉིས་པ་དམར་པོ་
ལྗགས་འདྲིལ་བ། དེའི་སྟེང་ན་གསུམ་པ་སེར་པོ་ཁྲོ་གཉེར་བསྡུས་པ། རྭའི་གཡོན་གྱི་ཞལ་དང་པོ་དཀར་པོས་རྨོངས་པར་བྱེད་པ། དེའི་སྟེང་ན་གཉིས་པ་དུད་ཀས་
རེངས་པར་བྱེད་པ། དེའི་སྟེང་ན་གསུམ་པ་ནག་པོས་གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་གསུམ་མེ་སྟག་གི་ཕུང་པོ་ལྟར་དམར་ལ་ཟླུམ་པ། མཆེ་བ་

གཙིགས་ཤིང་ལྗགས་འདྲིལ་བ། ཁྲོ་གཉེར་བསྡུས་པ། སྨ་ར་དང་སྨིན་མ་དམར་སེར་གྱེན་དུ་འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་བརྒྱན་པ། །
ཐམས་ཅད་ཀྱི་དབུ་སྐྲ་ཁམ་ནག་འཇམ་དཔལ་གྱི་སྤྱི་གཙུག་ཏུ་འཁྱིལ་བ། ཧཱུྃ་དང་ཕཊ་དང་ཧ་ཧའི་གད་རྒྱངས་རྣམ་པར་སྒྲོགས་པའོ། །ཕྱག་སུམ་ཅུ་རྩ་བཞིའི་གཡས་པ་
རྣམས་ཀྱིས་རིམ་པ་བཞིན་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་དང་། ཆུ་གྲི་དང་། རྡོ་རྗེ་རྩེ་གཅིག་པ་དང་། དགྲ་སྟ་དང་། མདུང་ཐུང་དང་།
མདའ་དང་། ལྕགས་ཀྱུ་དང་། དབྱུག་པ་དང་། ཁ་ཊྭཱཾ་ག་དང་། འཁོར་ལོ་དང་། རྡོ་རྗེ་རྩེ་ལྔ་པ་དང་། རྡོ་རྗེ་ཐོ་བ་དང་། རལ་གྲི་དང་། རྡེའུ་ཆུང་རྣམས་
བསྣམས་པའོ། །གཡོན་པ་རྣམས་ཀྱིས་རིམ་པ་བཞིན་དུ་ཁྲག་གིས་གང་བའི་ཐོད་པ་དང་། མགོ་བོ་དང་། ཕུབ་དང་། རྐང་པ་དང་། ཞགས་པ་དང་། གཞུ་དང་།
རྒྱུ་མ་དང་། དྲིལ་བུ་དང་། ལག་པ་དང་། དུར་ཁྲོད་ཀྱི་རས་དང་། སྐྱེས་བུ་གསལ་ཤིང་ལ་བཙུགས་པ་དང་། མེ་ཐབ་དང་། ཐོད་ཚལ་དང་། སྡིགས་མཛུབ་

༄༅། །དང་༑ འཕན་རྩེ་གསུམ་པ་དང་། རླུང་གིས་འཕྱར་བའི་རས་རྣམས་བསྣམས་པའོ། །ཕྱག་ཐ་མ་གཉིས་ཀྱིས་གླང་པོ་ཆེའི་པགས་པ་རློན་པ་བརྒྱངས་ནས་།
འཛིན་པ། ཞབས་བཅུ་དྲུག་གི་གཡས་པ་རྣམས་བསྐུམས་པས་རིམ་པ་བཞིན་དུ་མི་དང་། མ་ཧེ་དང་། གླང་དང་། བོང་བུ་དང་། རྔ་མོ་དང་། ཁྱི་དང་། ལུག་
དང་༑ ཝ་རྣམས་མནན་པའོ། །གཡོན་པ་བརྒྱད་བརྐྱངས་པས་རིམ་པ་བཞིན་དུ་བྱ་རྒོད་དང་། འུག་པ་དང་། ཁྭ་ཏ་དང་། ནེ་ཙོ་དང་། ཁྲ་དང་། ཁྱུང་དང་།
རི་སྐེགས་དང་། བཞད་རྣམས་མནན་པའོ། །དེ་རྣམས་ཀྱི་འོག་ཏུ་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ། གཞོན་ནུ་གདོང་
དྲུག་ལྗང་གུ་རྣམས་ཁ་སྦུབ་ཏུ་མནན་པ། གཅེར་བུ་མཚན་མ་གྱེན་དུ་སྒྲེང་བ། མིའི་ཁྲག་དང་། ཚིལ་དང་། ཞག་དང་། རྐང་རྣམས་ཞལ་དུ་གསོལ་བ། འཇིག་
རྟེན་དང་འཇིག་རྟེན་ལས་འདས་པའི་ལྷ་ལ་བསྡིགས་པར་མཛད་པ། མི་མགོ་རློན་པ་ཁྲག་འཛག་པ་ལྔ་བཅུའི་ཕྱང་འཕྲུལ་དང་། སྦྲུལ་དང་རུས་པའི་རྒྱན་གྱིས་བརྒྱན་པ།

ཐལ་ཆེན་གྱི་ཚོམ་བུ་དང་། ཁྲག་གི་ཐིག་ལེ་དང་། ཞག་གི་ཟོ་རིས་དང་ལྡན་པ། ཁམས་གསུམ་ཟ་བར་ནུས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་
འཇིགས་སུ་རུང་བ། །སྙིང་རྗེ་རྔམ་དང་ཞི་བ་སྟེ། །གར་དགུའི་ཉམས་དང་ལྡན་པའོ། །དེ་དག་ནི་འབྲས་བུའི་གཤིན་རྗེ་གཤེད་དོ། །དེའི་ཐུགས་ཀར་པདྨ་དང་ཉི་མའི་སྟེང་དུ་ཡེ་
ཤེས་སེམས་དཔའ་རྗེ་བཙུན་འཇམ་པའི་དབྱངས་སྐུ་མདོག་གསེར་གྱི་མདོག་ཅན། ཕྱག་གཡས་རལ་གྲི་དཔུང་པའི་ཐད་དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་
ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་
ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པའི་ལྟེ་བ་
ལ་ཧཱུྃ་མཐིང་ནག་གིས་མཚན་པ། དེའི་པང་ན་ཡུམ་རྡོ་རྗེ་རོ་ལངས་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཉིས་ཀྱིས་གྲི་གུག་དང་ཐོད་

༄༅། །ཁྲག་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱུན་ལྔ་དང་ལྡན་པ། ཞབས་
གཡས་བརྐྱང་ཞིང་གཡོན་པས་བཅོམ་ལྡན་འདས་ལ་འཁྲིལ་བ་གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡབ་ཀྱི་གསང་བའི་གནས་མི་
དམིགས་ཏེ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨྃ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨྃ་གིས་མཚན་པ།
གཉིས་ཀའི་བུ་གར་ཕཊ་ཀྱིས་བཀག་པ། ཡབ་ཡུམ་སྙོམས་པར་ཞུགས་པའི་སྒྱུ་མ་ལྟ་བུའི་དགའ་བའི་སྒྲས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་
དྲངས༑ ཡབ་ཀྱི་ཞལ་དུ་ཞུགས། ཐུགས་ཀ་ནས་སྲོག་དག་པའི་ལམ་ནས་བརྒྱུད། ཡུམ་གྱི་མཁར་བབས་པས་ཐིག་ལེ་བཅུ་གཉིས་སུ་གྱུར་ཏེ། དེ་རྣམས་ཡོངས་སུ་གྱུར་
པ་ལས། གཏི་མུག་གཤིན་རྗེའི་གཤེད་ལ་སོགས་པའི་ལྷ་བཅུ་གཉིས་སུ་གྱུར་ཏེ། ཡུམ་གྱི་པདྨ་ནས་ཕྱིར་ཐོན་ནས་གདན་སོ་སོའི་སྟེང་དུ་འཁོད་པ་ནི། ཤར་དུ་གཏི་མུག་

གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་
པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། 
གསུམ་པ་ན་པདྨ་འཛིན་པ། ལྷོར་སེར་སྣ་གཤིན་རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་བ།
ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི།
གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་ཏུ་འདོད་ཆགས་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་
དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་

༄༅། །གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་དུ་ཕྲག་དོག་གཤིན་རྗེའི་གཤེད་སྐུ་
མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་
ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ།
ཤར་ལྷོར་ཙ་རྩི་ཀཱ་སྐུ་མདོག་དཀར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་
འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་
འཛིན་པ། ལྷོ་ནུབ་ཏུ་ཕག་མོ་སྐུ་མདོག་སྔོན་མོ་ཞལ་གསུམ་ཕྱག་དྲུག་མ། རྩ་ཞལ་སྔོ་བའི་སྟེང་ན་ཕག་ཞལ་ཁ་གྱེན་དུ་ལྟ་བ། གཡས་དཀར། གཡོན་དམར་བ། 

ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་
གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་བྱང་དུ་དབྱངས་ཅན་མ་སྐུ་མདོག་དམར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དམར་བ། གཡས་སྔོ།
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་
གྲི༑ གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་ཤར་དུ་གཽ་རཱི་སྐུ་མདོག་ལྗང་གུ་ཞལ་གསུམ་ཕྱག་དྲུག་མ། རྩ་བའི་ཞལ་ལྗང་བ།
གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི།
གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་སྒོར་ཐོ་བ་གཤིན་རྗེའི་གཤེད་སྐུ་མདོག་སྔོན་པོ་ཞལ་གསུམ་ཕྱག་དྲུག་པ། 

༄༅། །རྩ་བའི་ཞལ་སྔོ་བ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་
པར་སྦྱོར་བ། གཡས་ཀྱི་གཉིས་པ་ན་ཐོ་བ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ལྷོ་སྒོར་དབྱུག་པ་གཤིན་རྗེའི་
གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་
རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་དབྱུག་པ། གསུམ་པ་ན་རལ་གྲི། གཡོན་གྱི་གཉིས་པ་ན་པདྨ། གསུམ་པ་ན་འཁོར་ལོ་
འཛིན་པ། ནུབ་སྒོར་པདྨ་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་
གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་

ན་འཁོར་ལོ། གསུམ་པ་ན་ནོར་བུ་འཛིན་པ། བྱང་སྒོར་རལ་གྲི་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ།
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་
པ་ན་འཁོར་ལོ། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ཐམས་ཅད་ཀྱང་ཐོད་པ་དང་སྤྲུལ་དང་མི་སྡུག་པའི་རྒྱན་གྱིས་བརྒྱན་པའོ། །ཞེས་དང་།
ལས་ཐམས་ཅད་པའི་བུམ་པར་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་མྃ་སྔོ་ནག་ཡོངས་སུ་གྱུར་པ་ལས། མ་ཧེ་སྔོན་པོ་རུས་པའི་དྲྭ་བས་རྒྱབ་
གཡོགས་པ། རྨིག་པ་འབར་བས་ས་བརྐོ་བ། རྭ་སྔོན་པོ་གདེངས་པ། སྨ་ར་རྣོ་ཞིང་ལྕེ་འགྱུར་བ། དེའི་སྟེང་དུ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་རྭ་གདེངས་པ་ལྟེ་བ་ལ་ཧཱུྃ་
གིས་མཚན་པ། དེ་ལས་འོད་ཟེར་འཕྲོས་པས་དགྲ་བགེགས་ཐམས་ཅད་ཚར་བཅད།ཚུར་འདུས་ཡོངས་སུ་གྱུར་པ་ལས་རྡོ་རྗེ་འཇིགས་བྱེད་གཅེར་བུ་སྐུ་མདོག་མཐིང་ནག་

ཨ ༄༅། །མ་ཧེ་རབ་ཏུ་ཁྲོས་པའི་གདོང་པ་ཅན། རྭ་སྔོན་པོ་རྣོ་ཟེངས་པ་ལ་རུས་པའི་རྒྱན་འཁྲོལ་བ། ཕཻཾ་ཞེས་པའི་སྒྲ་སྒྲོགས་པ། ཕྱག་གཡས་གྲི་གུག་དང་གཡོན་
ཐོད་པ་ཁྲག་གིས་གང་བ་ཐུགས་ཀར་སྟེང་འོག་ཏུ་འཛིན་པ། དམར་ལ་ཟླུམ་པའི་སྤྱན་གསུམ་དང་ལྡན་པ། མཚན་མ་གྱེན་དུ་སྒྲེང་བ། ཐོད་པ་སྐམ་པོ་ལྔས་དབུར་བརྒྱན་
ཅིང་༑ ཐོད་པ་རློན་པ་དང་སྦྲུལ་གྱི་ཕྱང་འཕྲུལ་བྱས་པ། ཁྲག་གི་ཐིག་ལེ་དང་། ཞག་གི་ཟོ་རིས་དང་། ཐལ་ཆེན་གྱི་ཚོམ་བུས་བརྒྱན་པ། ཞབས་གཡས་བསྐུམས་
པས་མ་ཧེའི་རྭ་བར་དང་། གཡོན་བརྐྱངས་པས་ཚང་རའི་སྟེང་ནས་བརྫིས་པ། མིའི་ཁྲག་དང་ཚིལ་དང་ཞག་ལ་དགེས་པ། ཁམས་གསུམ་ཟ་བར་ནུས་པ། དེ་ཐམས་
ཅད་ཀྱི་མིག་ཏུ་ཀྵིཾ་དང་འཁོར་ལོ་ལས་སའི་སྙིང་པོ། རྣ་བར་ཚིགས་དང་རྡོ་རྗེ་ལས་ཕྱག་ན་རྡོ་རྗེ། སྣར་ཁཾ་དང་རིན་པོ་ཆེ་ལས་ནམ་མཁའི་སྙིང་པོ། ལྕེར་གྃ་དང་པདྨ་ལས་
འཇིག་རྟེན་དབང་ཕྱུག །དཔྲལ་བར་ྈྐཾ་དང་རལ་གྲི་ལས་སྒྲིབ་པ་རྣམ་སེལ། ༼རྭ་ལོའི་མངོན་རྟོགས་ཡིད་བཞིན་གཏེར་མཛོད་ལས། ལྟེ་བར་སོ་དང་འཁོར་ལོ་ལས་ཀུན་ཏུ་བཟང་པོ་དཀར་པོ་གཏི་མུག་གཤིན་རྗེའི་

གཤེད་ལྟ་བུ་ཞེས་དང་། ཡང་མངོན་རྟོགས་དེ་ཉིད་ཀྱི་གཞལ་ཡས་ཁང་གི་འོག་གཞི་ཆོས་འབྱུང་བསྐྱེད་པའི་སྐབས་སུ་ཀུན་བཟང་དཀར་པོ་རྡོར་དྲིལ་འཛིན་པར་གསུང་ཞིང་། ཚར་ཆེན་རིན་པོ་ཆེའི་ལྷན་ཐབས་ལས་སྐྱེ་མཆེད་བྱིན་རླབས་སྐབས་རྡོ་རྗེ་
འབྱུང་བས་འཁོར་རྡོར་གང་རུང་གིས་འཐུས་སམ་སྙམ།༽ ལྟེ་བར་སཾ་དང་རྡོ་རྗེ་ལས་ཀུན་ཏུ་བཟང་པོ། སྤྱི་བོར་ཨོཾ་ལས་སྐུ་རྡོ་རྗེ། མགྲིན་པར་ཨཱཿ  ལས་གསུང་རྡོ་རྗེ། ཐུགས་ཀར་ཧཱུྃ་ལས་
ཐུགས་རྡོ་རྗེ། དེ་རྣམས་ལས་འོད་ཟེར་འཕྲོས་པས་རང་བཞིན་གྱི་གནས་ནས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དཔལ་རྡོ་རྗེ་འཇིགས་བྱེད་ལྷ་བཅུ་
གསུམ་གྱི་དཀྱིལ་འཁོར། དཔའ་བོ་གཅིག་པ་དང་བཅས་པའི་རྣམ་པར་ཨོཾ་བཛྲ་ས་མཱ་ཛཿ མཆོད་ནས་བསྟིམ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་བཛྲ་པུཥྤེ་ཨཱཿཧཱུྃ། །
བཛྲ་དྷུ་པེ་ཨཱཿ ཧཱུྃ། བཛྲ་ཨཱ་ལོ་ཀེ་ཧཱུྃ། བཛྲ་གནྡྷེ་ཨཱཿཧཱུྃ། བཛྲ་ན་ནེ་ཝི་དུ་ཨཱཿཧཱུྃ་གིས་མཆོད། ཨོཾ་བཛྲ་མུངྒ་ར་ཛཿ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་
འོད་བྱུང་བས་ཡེ་ཤེས་པ་དམ་ཚིག་པའི་སྤྱི་བོར་སྤྱན་དྲངས། ཨོཾ་བཛྲ་དཎྜ་ཧཱུྃ། ཞེས་པས་ལྷོའི་སྒོ་བ་ལས་ཞགས་པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་

༄༅། །པདྨ་བྃ། ཞེས་པས་ནུབ་ཀྱི་སྒོ་བ་ལས་ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོཾ་བཛྲ་ཁཌྒ་ཧོཿ ཞེས་པས་བྱང་གི་སྒོ་བ་ལས་དྲིལ་བུ་
ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། ལྕགས་ཀྱུ་ཞགས་པ་སོགས་ཀྱི་ཕྱག་རྒྱར་བཅས་པས་དགུག་གཞུག་བྱ། སླར་ཡང་དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས་པས། རང་བཞིན་གྱི་
གནས་ནས་དབང་བསྐུར་གྱི་ལྷ་རིགས་ལྔ། ཡུམ་བཞི། སེམས་དཔའ་བརྒྱད། ཁྲོ་བོ་བཅུ། རིག་པའི་ལྷ་མོ་དྲུག་དང་བཅས་པ་ཨོཾ་བཛྲ་ས་མཱ་ཛཿ ཨོཾ་སརྦ་ཏ་ཐཱ་ག་ཏ་
པཉྩ་ཀུ་ལ་ས་པ་རི་ཝཱ་ར་བཛྲ་པུཥྤེ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་དྷུ་པེ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ཨཱ་ལོ་ཀེ་ཨཱཿཧཱུྃ།
ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་གནྡྷེ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ན་ནཻ་ཝི་དྱཱ་ཨཱཿཧཱུྃ། བཅོམ་ལྡན་དེ་བཞིན་གཤེགས་པ་ཀུན། །
བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་གསོལ། །ཞེས་གསོལ་བ་བཏབ་པས། རིགས་

ལྔས་དབང་བསྐུར་བའི་དགོངས་པ་མཛད། ཡུམ་བཞིས་བུམ་པ་ཐོགས་ཏེ་དབང་བསྐུར། བྱང་ཆུབ་སེམས་དཔའ་རྣམས ་ཀྱིས་བཀྲ་ཤིས་བརྗོད། ཁྲོ་བོ་བཅུས་བགེགས་
བསྐྲད༑ རིག་མ་རྣམས་ཀྱིས་རྡོ་རྗེའི་གླུ་བླངས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་
པ༑ །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩམཱཾ། ཞེས་དབང་བསྐུར་བའི་ཆུ་རྒྱུན་དེ་སྤྱི་གཙུག་ནས་ཞུགས། རྐང་མཐིལ་ཡན་ཆད་
གང་༑ ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་དབང་རྟགས་སུ་གཙོ་བོ་ཡབ་ཡུམ་ལ་མི་བསྐྱོད་པ། གཏི་མུག་གཤིན་རྗེའི་གཤེད་དང་། 
ཙརྩི་ཀཱ །ཐོ་བ་གཤིན་རྗེའི་གཤེད་ཡབ་ཡུམ་རྣམས་ལ་རྣམ་པར་སྣང་མཛད། སེར་སྣ་གཤིན་རྗེའི་གཤེད་དང་། ཕག་མོ། དབྱུག་པ་གཤིན་རྗེའི་གཤེད་ཡབ་ཡུམ་
རྣམས་ལ་རིན་ཆེན་འབྱུང་ལྡན། འདོད་ཆགས་གཤིན་རྗེའི་གཤེད་དང་། དབྱངས་ཅན་མ། པདྨ་གཤིན་རྗེའི་གཤེད་ཡབ་ཡུམ་རྣམས་ལ་འོད་དཔག་མེད། ཕྲག་དོག་

༄༅། །གཤིན་རྗེའི་གཤེད་དང་། གོ་རཱི་རལ་གྲི་གཤིན་རྗེའི་གཤེད་ཡབ་ཡུམ་རྣམས་ལ་དོན་ཡོད་གྲུབ་པ། དཔའ་བོ་གཅིག་པ་ལ་མི་བསྐྱོད་པས་དབུར་བརྒྱན། །
ཅེས་བརྗོད། ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་པདྱྃ་པྲ་ཏིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎཱ་ལ་ས་པ་རི་ཝཱ་
ར་པུཥྤེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎཱ་ལ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎཱ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་
མཎཱ་ལ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མོཎྜ་ལ་ས་པ་རི་ཝཱ་ར་ནཻ་ཝི་དྱཱ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། 
ཞེས་བརྗོད་ཅིང་། ལྷ་སྔགས་ལ་པད་སྐོར། མཆོད་སྔགས་ལ་སོ་སོའི་ཕྱག་རྒྱ། མཐར་སེ་གོལ་གཏོགས་པ་དང་། ཤརྡ་ལ་རོལ་ཆེན་བྱ། །གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་
ལ༑ །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་

དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་
མཛོད༑ །ཧོཝཆགས་པ་མེད་བཞིན་ཆགས་པར་མཛོད། །ཅེས་ཡིད་བྱུང་དང་། ཧཱུྃ། དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་
པ མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་
ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །ཞེས་གཙོ་བོ་བསྟོད། གཏི་མུག་རྡོ་རྗེའི་
རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །
གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །

༄༅། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་
བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་
རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད།
བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །བར་གྱིས་
བསྟོད་ལ། ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་རྭ་ག་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་མཉེས་མཆོད་རྒྱ་བཅས་དང་། ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་བཅོམ་ལྡན་འདས་
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་དཔའ་བོ་གཅིག་པ་དང་བཅས་པའི་ཞལ་དུ་ཨོཾ་ཨཱཿཧཱུྃ། ཞེས་བས་ནང་མཆོད་དབུལ། གཟུངས་ཐག་སློབ་དཔོན་གྱིས་བད་སྐོར་དང་བཅས་པས་བླངས་ཏེ། རང་

གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ནས་སོང་བས་ལྷ་རྣམས་ཀྱི་ཐུགས་རྒྱུད་བསྐུལ། སྐུ་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར།
ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཧྲཱིཿ  ཥྚཱིཿ  ཝི་ཀྲི་ཏཱ་ན་ན་ཧཱུྃ་ཕཊ། ཨོཾ་ཡ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡཀྵེ་ཡཙྪ། ནི་རྭ་
མ་ཡ། ཧཱུྃ་ཕཊ། ཅེས་གཙོ་བོའི་སྔགས་གསུམ་པོ་བརྒྱ་རྩ་རེ་དང་། ༀ་ཛི་ན་ཛིཀ་ཧཱུྃ་ཕཊ། ཨོཾ་རཏཱ་དྷྲིཀ་ཧཱུྃ་ཕཊ། ཨོཾ་ཨ་རོ་ལིཀ་ཧཱུྃ་ཕཊ། ཨོཾ་པྲ་ཛྙཱ་དྷྲིཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཕྱོགས་
ཕཊ༑ ཨོཾ་དཱེ་ཥ་རཱ་ཏི་ཧཱུྃ་ཕཊ། ཨོ་རཱ་ག་རཱ་ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུངྒ་ར་དྷྲྀཀ་ཧཱུྃ་ཕཊ། ཨོ་དཎཱ་དྷྲྀཀ་ཧཱུྃ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁཌྒ་དྷྲྀཀ་
ཧཱུྃ་ཕཊ། ཅེས་འཁོར་རྣམས་ལ་རང་རང་གི་སྔགས་ཉི་ཤུ་རྩ་གཅིག་རེ་དང་། ལས་བུམ་གྱི་ལྷ་ལ། ཨོཾ་ཨཱཿ  བིགྷྣཱན་ཏ་ཀྲྀཏ་ཧཱུྃ་ཕཊ། ཅེས་བརྒྱ་རྩ་བརྒྱད་བཟླའོ། །མཆོད་བསྟོད་གོང་ལྟར་བྱ་གསུངས་པས། ཨོཾ་ཤྲཱི་བཛྲ་བྷཻ་
ར་ཝ་མཎྜ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་པདྡྷཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་པུཥྤེ་པྲ་ཏིཙྪ་སྭཱ་ཧཱ། 

༄༅། །ཨོཾ་ཤྲཱི་བཛྲ་བྷི་ར་ཝ་མཎྜ་ལ་ས་པ་རི་ཝཱ་ར་དྷུ་པེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་
པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ནེ་ཝི་དྱཱ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། གཟུགས་སྒྲ་
ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །
རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་
བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿ  ཆགས་པ་མེད་བཞིན་ཆགས་པར་མཛོད། །དུར་ཁྲོད་རྒྱུན་གྱིས་རྣམ་བརྒྱན་པའི། །ཞེ་སྡང་གཤིན་
རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་

བསྟོད༑ །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ།།
གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་
རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་
བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་
བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་
རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །བདུད་བཞི་སྒྲིབ་པ་

༄༅། །བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །ཅེས་བསྟོད་ལ། །
དུང་ཆོས་ཀྱི་ཆུ་བུམ་པར་ཕུལ་བས་ལྷ་རྣམས་འོད་དུ་ཞུ་བའི་ཆུར་གྱུར་པར་བསམ། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛ་དྲི་ཌྷོ་མེ་བྷ་ཝ། སུ་
ཏོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོབྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤེཿཡཿ  ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་ཡ་མཱནྟ་ཀ་
མཱ་མེ་མུཉྩ། ཡ་མཱན་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཞེས་ཡི་གེ་བརྒྱ་པ་ཚར་གསུམ་བཟླའོ། །འདིར་ཁ་ཅིག་ལས་བུམ་དུ་བདུད་རྩི་འཁྱིལ་པ་དང་བགེགས་མཐར་བྱེད་བསྐྱེད་པ་སོགས་རྭ་ལུགས་ཀྱི་
དགོངས་པ་ཡིན་མིན་རྭ་ཆེན་གྱི་དཀྱིལ་ཆོག་ལ་གཟིགས་པར་ཞུ། བུམ་བསྐྱེད་ཀྱི་སྐབས་སུ་ཕྱི་བུམ་པ་ལ་ནང་གཞལ་ཡས་ཁང་དུ་བསྐྱེད་པ་རྒྱུད་གཞུང་ནས་མ་བཤད་གསུངས་པ་རྣམས། སློབ་དཔོན་དྷ་རི་ཀ་པ་དང་། པྲཛྙཱ་རཀྵི་ཏའི་བདེ་མཆོག་གི་
རྒྱ་གཞུང་དང་། ཛེ་ཏཱ་རིའི་ཚེ་དཔག་མེད་ཀྱི་རྒྱ་གཞུང་རྣམས་ལ་གཟིགས་པར་ཞུ་ཞིང་། བོད་ཀྱི་སྔགས་འཆང་སྔ་མ་མང་པོ་ཕལ་ཆེས་ཀྱང་འདི་ལྟར་བཞེད་པར་སྣང་། དེས་ན་རིག་པའི་རྒྱལ་པོས། མ་མཐོང་ཕྱིར་ན་མེད་པ་མིན། །ཞེས་

གསུངས་པའང་ཚད་མར་གཟུང་བར་རིགས་༼བུམ་བསྐྱེད་སྐབས་སུ་ཆུ་ཉིད་ལྷར་བསྐྱེད་དམ། །ཡང་ན་ཆུ་ཡི་སྟེང་དུ་ལྷ་སོ་སོ། །གདན་དང་བཅས་པ་བསྐྱེད་པ་གང་ཡིན་གྱི། །གསལ་བའི་ཡིག་ཆ་ཚད་མ་གཟིགས་སམ་ཅི། །བུམ་པའི་ནང་དུ་བཛྲ་བྷཻ་
ར་ཝ། །སྐུ་མདོག་མཐིང་ནག་ཞལ་གཅིག་ཕྱག་གཉིས་པ། །བསྐྱེད་དང་ལས་བུམ་མིང་འདོགས་མི་འགལ་ལམ། །ལས་བུམ་ཞེས་པའི་ངེས་ཚིག་ཇི་ལྟར་ཡིན། །བུམ་པའི་ལྷ་རྣམས་ཡན་ལག་བཞི་རྫོགས་སུ། །བསྒྲུབས་ནས་མཆོད་བསྟོད་
སྐབས་སུ་གཙོ་བུམ་གྱི། །ལྷ་རྣམས་ཀུན་ལ་བསྟོད་ཚིག་བཤད་སྣང་མོད། །ལས་བུམ་ལྷ་ལ་བསྟོད་ཚིག་གང་ཡིན་ཅི། །ལུགས་འདིར་ལྷ་ནི་སོ་སོའི་བུམ་པ་ལས། །ལོགས་སུ་རྣམ་རྒྱལ་བཤད་འདི་ཇི་ལྟར་ཡིན། །ལྷ་གྲངས་དང་མཐུན་བུམ་པ་
བཤམ་པའི་ཚེ། །གཙོ་བུམ་ཉིད་ལ་རྣམ་རྒྱལ་མི་ཟེར་རམ། །ཞེས་པའི་ལན་ནི། རྭ་ལོ་ཆེན་པོས་ཕྱི་བུམ་པ་ལ་ནང་གཞལ་ཡས་ཁང་དུ་གྱུར་པའི་དབུས་སུ་ལྷ་གདན་དང་བཅས་པ་བསྐྱེད་ནས། བཟླས་པ་དང་མཆོད་བསྟོད་ཚར་བ་དང་ལྷ་རྣམས་
འོད་དུ་ཞུ་བའི་ཆུར་གྱུར་པར་གསུངས་པས། སྔར་ཆུ་ལྷར་བསྐྱེད་པ་རྣམས་ཕྱིས་བཟླས་པ་མཆོད་བསྟོད་ཚར་བ་དང་འོད་དུ་ཞུ་སྟེ་ཆུར་གནས་གྱུར་པ་དགོངས་བཞེད་ཡིན་པར་སྣང་ངོ་། །བླ་མེད་དུ་བུམ་པ་སྟ་གོན་གྱི་ཚེ་ཆུ་ལྷར་བསྐྱེད་པ་དང་། མི་
བསྐྱོད་པ་ཆུ་དབང་གི་དབང་རྫས་སྒྲུབ་པའི་ཚེའང་ཆུ་ལྷར་བསྐྱེད་པ་ལ་མཁས་པ་དགོངས་པ་མཐུན་པས་སོ། །ལས་བུམ་དང་གཙོ་བུམ་ལ་ཁྱད་པར་ཤིན་ཏུ་ཆེ་སྟེ། འདིའི་དཀྱིལ་འཁོར་གྱི་གཙོ་བོ་ཞལ་ཕྱག་ཡོངས་རྫོགས་དང་། ལས་བུམ་གྱི་ལྷ་དེ་

༄༅། །ཞལ་གཅིག་ཕྱག་གཉིས་པ་ཡིན་ཞིང་། བགེགས་བསང་པ་དང་དྲི་མ་འཁྲུད་པ་སོགས་ཀྱི་སྒོ་ནས་ལས་བུམ་དུ་གཞག་གོ །ལས་བུམ་གྱི་ལྷ་ལ་ཀྱེ་རྡོར་སོགས་བུམ་བསྐྱེད་གཞན་རྣམས་ནས་འབྱུང་བ་བཞིན་ཟུར་བསྟོད་བྱས་ཀྱང་
སྐྱོན་མེད་ལ། འོན་ཀྱང་ད་ལྟ་དཀྱུས་ལ་མ་བཤད་པ་འདིའང་ཆད་སྐྱོན་དུ་མི་འགྱུར་ཏེ། གཙོ་བསྟོད་ཀྱི་ཁོངས་སུ་སོང་བ་ལག་ལེན་བསྡུས་པའི་ལུགས་སོ། །རྭ་ཆེན་གྱི་བཞེད་པས་རྣམ་རྒྱལ་དུ་ལྷ་ཚང་མ་བསྐྱེད་ཅིང་། གཙོ་བུམ་དུ་གཙོ་བོ་རང་
བསྐྱེད་པས་རྣམ་རྒྱལ་དང་གཙོ་བུམ་གྱི་ཁྱད་པར་སོ་སོར་ངེས་པར་འཆད་དོ། །དཔེར་ན་ཀུན་རིག་ཏུ་རིགས་ལྔ་སོ་སོའི་བུམ་པ་ལྔ། དེའི་སྟེང་དུ་རྣམ་རྒྱལ་དང་དྲུག་བཤད་ནས་རྣམ་རྒྱལ་དུ་ལྷ་སོ་བདུན་པོ་ཚང་མ་དང་། རིགས་སོ་སོའི་དབུས་ཀྱི་བུམ་
པར་གཙོ་བོ་རྣམ་སྣང་དང་། ཤར་གྱི་བུམ་པར་སྦྱོང་རྒྱལ་དང་ཕྱོགས་གཞན་གསུམ་དུའང་རྒྱལ་མཆོག་རིན་ཆེན་སོགས་ཀྱི་ལྷ་དེ་དང་དེ་བསྐྱེད་པ་ལྟ་བུའོ། །ལུགས་འདི་ལ་བུམ་པ་དྲུག་བཤམ་པའི་ཚེ་རྣམ་རྒྱལ་བུམ་པ་གཉིས་ཐ་དད་དུ་ངེས་པ་འདི་དང་།
ར་ཆེན་གྱི་བཞེད་སྲོལ་གཉིས་སྒོ་མཐུན་པར་མངོན་ནོ། །༽  སོ། ལྔ་པ་སློབ་མ་སྟ་གོན་ནི། སྐབས་སུ་བབ་པའི་ཚེ། ར་ཆེན་གྱི་ཡི་གེ་གཞིར་བཞག་ལ། བླ་མའི་གསུང་སྒྲོས་ཀྱིས་བརྒྱན་ནས་བཤད་པར་བྱའོ། །གཏོར་མ་དབུལ་པའི་ཚུལ་ནི།
ཨོ་ཨཱཿ  བིགྷྣཱན་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷཱ་ཝ་ཤུདྡྷསརྦ་དྷརྨཱཿ  སྭ་བྷཱ་ཝ་ཤུདྡྷོ྅ཧཾ། གིས་སྟོང་པར་སྦྱང་། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུའི་

དབྱིབས་ཅན་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་ཐོད་པའི་སྒྱེད་པུ་གསུམ་གྱི་སྟེང་དུ་ཨ་
ལས་ཐོད་པའི་སྣོད་ཕྱི་དཀར་ལ་ནང་དམར་བ། ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ། དབུས་སུ་ན་ལས་མིའི་ཤ །ཤར་དུ་གོ་ལས་བ་ལང་གི་ཤ།
ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་ཀྵེ། ལྷོར་མ། ནུབ་ཏུ་མེ།
བྱང་དུ་ད་རྣམས་བསམ། ཡང་དབུས་སུ་ཤུ་ལས་བྱང་ཆུབ་ཀྱི་སེམས། ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། ནུབ་བྱང་དུ་མ་ལས་ཀླད་པ། བྱང་ཤར་དུ་ར་
ལས་རཀྟ། དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ། ཐུགས་ཀའི་ཧཱུྃ་ལས་འོད་
ཟེར་འཕྲོས་པས་རླུང་གཡོས། མེ་སྦར། ཤ་ལྔ། བདུད་རྩི་ལྔ། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བ་ལ་ཞེ་སྡང་གཤིན་རྗེའི་

༄༅། །གཤེད༑ ཤར་དུ་གཏི་མུག་གཤིན་རྗེའི་གཤེད། ལྷོར་སེར་སྣ་གཤིན་རྗེའི་གཤེད། ནུབ་ཏུ་འདོད་ཆགས་གཤིན་རྗེའི་གཤེད། བྱང་དུ་ཕྲག་དོག་གཤིན་
རྗེའི་གཤེད་རྣམས་རང་རང་གི་ཡུམ་དང་བཅས་པ། ཡབ་ལྔ་ཡུམ་ལྔ་སྙོམས་པར་ཞུགས་པས་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
སྤྱན་དྲངས། ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད། སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་
འོད་དུ་ཞུ་བ་ལས་བྱུང་བའི་རྫས་ཁ་དོག་དྲི་རོ་ནུས་པ་བཅུད་ཕུན་སུམ་ཚོགས་པ་འཆི་བ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། པར་བསམས་ཏེ། ཨོཾ་ཨཱཿཧཱུྃ་ཧ་ཧོ་ཧྲཱིཿ ལན་
གསུམ་གྱི་བྱིན་གྱིས་བརླབ། མདུན་གྱི་དཀྱིལ་འཁོར་གྱི་ལྷ་ཚོགས་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་བསམ་ཞིང༌། པད་སྐོར་སྔོན་དུ་འགྲོ་བའི་རྡོ་རྗེ་ཐལ་མོ་ཁ་གྱེན་དུ་
ཕྱེ་བའི་ཕྱག་རྒྱའི་མཐར་སེ་གོལ་གཏོགས་པ་དང་བཅས་པ་བྱས་ལ། ཨོ་ཧྲཱིཿ  ཥྚཱིཿ  ཝི་ཀྲི་ཏཱ་ན་ན་ཧཱུྃ་ཕཊ། སརྦ་བིགྷྣཱན་ཤ་ཏྲཱུཾ་མཱ་ར་ཡ་ཨི་དཾ་བ་ལིཾ་གྲིཧྞཱ་པ་ཡ་ཁ་ཁ་ཁཱ་ཧི་ཁཱ་ཧི། ཞེས་པ་ལན་གསུམ་གྱིས་གཙོ་བོ་

ལ་དབུལ། ༀ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲཛྙཱ་དྷྲྀཀ་ཧཱུྃ་ཕཊ། ཨོཾ་མོ་ཧ་རཱ་ཏི་ཧཱུྃ་ཕཊ། ཨོཾ་དྭེ་ཥ་རྭ་ཏི་ཧཱུྃ་ཕཊ། ཨོཾ་རཱ་ག་རཱ་ཏི་
ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོ་མུངྒ་རྭ་དྷྲྀཀ་ཧཱུྃ་ཕཊ། ཨོཾ་དཎཱདྷྲྀཀ་ཧཱུྃ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁརྦ་དྷྲྀཀ་ཧཱུྃ་ཕཊ། སརྦ་བི་གྷྣཱན་ཤ་ཏྲཱུཾ་མཱ་ར་ཡ་ཨི་དཾ་བ་ལིཾ་
གྲྀཧྞཱ་པ་ཡ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་གྱིས་འཁོར་རྣམས་ལ་དབུལ། ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱདྱཾ་པྲ་ཏཱིཙྪ་སྭཱ་ཧཱ། བཛྲ་པུབྦེ་ཨཱཿཧཱུྃ།
བཛྲ་དྷུ་པེ་ཨཱཿཧཱུྃ། བཛྲ་ཨཱ་ལོ་ཀེ་ཨཱཿཧཱུྃ། བཛྲ་གནྡྷེ་ཨཱཿཧཱུྃ། བཛྲ་ནེ་ཝི་དུ་ཨཱཿཧཱུྃ། བཛྲ་ཤཔྟ་ཨཱཿཧཱུྃ། གིས་ཕྱི་མཆོད། ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་ཨོ་ཨཱཿཧཱུྃ་
གིས་བདུད་རྩི་འཐོར་ཞིང་ནང་མཆོད་དབུལ། ཡང་ཨོཾ་ཨཱཿ ཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་རྭ་ག་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། འཁྱུད་རྒྱས་མཉེས་མཆོད་དང་། དེ་ནས་ཌ་མ་རུ་དང་དྲིལ་བུ་སོགས་རོལ་ཆེན་བྱ་ཞིང༌།
གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་

༄༅། །རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་
གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿ་ཆགས་པ་མེད་བཞིན་ཆགས་པར་མཛོད། །ཅེས་ཡིད་བྱུང་དང་། དུར་
ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་
འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །
འཇིགས་མཛད་སྐུ་ལ་ཕྱག་འཚལ་ལོ། །ཞེས་གཙོ་བསྟོད་བསྡུས་པ་དང་། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་
རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །

རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་
རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་
ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་
མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་
པའི༑ །གཤེད་པོ་བཞི་ལ་ཕྱག་འཚལ་བསྟོད། །ཅེས་འཁོར་གྱི་བསྟོད་པ་དང་། གཤིན་རྗེ་གཤེད་ཀྱི་ལྷ་ཚོགས་རྣམས། །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་
བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱལ་ཆེན་ཀུན་ཐོབ་ཅིང་། །ཞི་དང་རྒྱས་ལ་

༄༅། །སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་
དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་
ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང༌། །ཡིད་ལ་འདོད་པ་ཀུན་འགྲུབ་ཤོག །ཅེས་ཕྲིན་ལས་གཞོལ་བ་རྣམས་བྱ།
ཡི་དམ་ཆོས་སྐྱོང་གཞན་ལ་དབུལ་བར་འདོད་ནའང་། རང་རང་གི་གཞུང་བཞིན་དུ་བྱ། ཕྱོགས་སྐྱོང་གི་གཏོར་མ། ཨོཾ་ཨཱཿཧཱུྃ་ཧ་ཧོ་ཧྲཱིཿས་བྱིན་གྱིས་བརླབ། མདུན་དུ་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་
ཆེ་བའི་ནང་དུ་པདྨ་སྔོན་པོ་འདབ་མ་བརྒྱད་པ། ལྟེ་བ་མུ་ཁྱུད་དང་བཅས་པར་གྱུར། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལྕགས་ཀྱུ་ལྟར་བཀུག་ལ། ཨོ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། ཨིནྡྲ་
དུཥྚཾ་ས་པ་རི་ཝཱ་ར་ཨཱ་ཀཪྵ་ཡ་ཛཞེས་བརྗོད། རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས། ཕྱོགས་སྐྱོང་བ་བཅུ་རང་རང་གི་གནས་ནས་བཀུག་སྟེ་ཕྱོགས་མཚམས་ཀྱི་པདྨ་

འདབ་མ་བརྒྱད་དུ་འཁོད་པ་ནི། ཤར་དུ་བརྒྱ་བྱིན་མིག་སྟོང་དང་ལྡན་པ་དམར་སྐྱ་གླང་པོ་ཆེ་ལ་གནས་པ། གཡས་རྡོ་རྗེ་གཡོན་སྡིགས་མཛུབ་བསྒྲེང་བའོ། །ལྷོར་
གཤིན་རྗེ་སྔོན་པོ་མ་ཧེ་ལ་གནས་པ་དབྱུག་ཐོ་དང་སྡིགས་མཛུབ་མཛད་པ། སྐྲ་ཁམ་པ་གྱེན་དུ་ཕྱོགས་པའོ། །ནུབ་ཏུ་ཆུ་ལྷ་དཀར་པོ་སྦྲུལ་ལ་གནས་པ། གཡས་གཡོན་
གཉིས་ཀྱིས་སྦྲུལ་ཞགས་འཛིན་པའོ། །བྱང་དུ་ལུས་ངན་སེར་པོ་གཏེར་ལ་གནས་པ། བིཉྫཔཱུ་ར་དང་ནེའུ་ལེ་འཛིན་པའོ། །བྱང་ཤར་དུ་དབང་ལྡན་དཀར་པོ་གླང་ལ་
གནས་པ་རྩེ་གསུམ་དང་ཐོད་པ་འཛིན་པ། གོ་རཱི་ལ་འཁྱུད་པ་མིག་གསུམ་པའོ། །ཤར་ལྷོར་མེ་ལྷ་དམར་པོ་ར་སྐྱེས་ལ་གནས་པ། བགྲང་ཕྲེང་དང་སྤྱི་བླུགས་འཛིན་པའོ། །
ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་གནས་པ་གྲི་གུག་དང་ཐོད་པ་འཛིན་པའོ། །ནུབ་བྱང་དུ་རླུང་ལྷ་དུད་ཀ་ཤ་བ་ལ་གནས་པ། ལག་པ་གཉིས་ཀྱིས་རླུང་རས་འཛིན་
པའོ༑ །སྟེང་དུ་ཟླ་བ་དཀར་པོ་ཀུ་མུ་དའི་སྟེང་དུ་གནས་པ། ཀུ་མུ་ད་འཛིན་པའོ། །འོག་ཏུ་ཚངས་པ་གདོང་བཞི་པ་སེར་སྐྱ་ངང་པ་ལ་གནས་པ། གཡས་པ་གཉིས་ན་

༄༅། །མེ་ཐབ་དང་མི་འཇིགས་པ་སྦྱིན་པ། གཡོན་པ་གཉིས་ན་དབྱུག་པ་དང་ཕྲེང་བ་འཛིན་པའོ། །ལུས་ཀྱིས་ཕུར་བུ་འདེབས་པའི་ཕྱག་རྒྱ་བྱ་ཞིང་། ཨོཾ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུྃ་
ཕཊ༑ ཨིནྡྲ་དུཥྚཾ་ས་པ་རི་ཝཱ་ར་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཕྱོགས་སྐྱོང་བཅུའི་སྤྱི་བོར་ཕུར་བུས་བཏབ་པས། གྲུབ་པའི་དངུལ་ཆུས་རེག་པ་ལྟར་རྡོ་རྗེ་འཇིགས་བྱེད་མ་
ཧེའི་གདོང་པ་ཅན་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། དུར་ཁྲོད་ཀྱི་ཆས་ཀྱིས་བརྒྱན་པ། ཞབས་གཡོན་བརྐྱང་གི་སྟབས་ཀྱིས་རང་
རང་གི་ཞོན་པ་ལ་གནས་པའི་སྐུར་གྱུར། དེ་རྣམས་ཀྱི་མིག་ཏུ་ཀྵིཾ། རྣ་བར་ཚིགས། སྣར་ཁཾ། ལྕེར་གཾ །དཔྲལ་བར་ྈྐཾ། ལྟེ་བར་སཾ། སྤྱི་བོར་ཨོཾ། མགྲིན་པར་
ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྡོ་རྗེ་འཇིགས་བྱེད་འཁོར་དང་བཅས་པ་ཨོཾ་བཛྲ་ས་མཱ་ཛས་སྤྱན་དྲངས། ཨོཾ་
བཛྲ་མུངྒ་ར་ཛཿ ཨོ་བཛྲ་དཎྜ་ཧཱུྃ། ཨོཾ་བཛྲ་པདྨ་བྃ། ཨོཾ་བཛྲ་ཁཌྒ་ཧོཿ ཕྱག་རྒྱ་དང་བཅས་དགུག་གཞུག་བྱ། སླར་ཡང་ཐུགས་ཀ་ནས་འོད་འཕྲོས་པས་དབང་གི་ལྷ་རིགས་ལྔ་།

འཁོར་དང་བཅས་པ་བཛྲ་ས་མཱ་ཛཿས་སྤྱན་དྲངས། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །
ཁྱེད་ཀྱིས་བདག་ལ་དབང་བསྐུར་གསོལ། །ཅེས་པས་གསོལ་བ་གདབ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་
གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་
དག ཆུ་ལྷག་མ་ཡར་ལུད་པ་ལས་ལྷ་བཅུ་གསུམ་ལ་མི་བསྐྱོད་པས་དབུར་བརྒྱན། དེ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མ་དྲངས་ནས་གསོལ་བར་བསམ་ཞིང་། པད་སྐོར་སྔོན་དུ་འགྲོ་བས་
ལག་པ་རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱའི་མཐར་སེ་གོལ་གཏོགས་པ་དང་བཅས་པ་བྱ་ཞིང་། ཨོཾ་ཨིནྡྲ་ཡ་ཧྲཱིཿ ཡ་མཱ་ཡ་ཥྚྲིཿ བ་རུ་ཎཱ་ཡ་ཝི། ཀུ་བེ་རྭ་ཡ་ཀྲྀ། ཨཱི་ཤཱ་ནཱ་ཡ་ཏཱ། ཨགྣ་ཡེ་ཨཱ།
ནཻ རྼི ་ཏྱེ་ཡ་ན། བཱ་ཡ་བེ་ན། ཙནྡྲཱ་ཡ་ཧཱུྃ། པྲདྨ་ཎཱ་ཡ་ཕཊ། ཧ་ཧཱ། ཧི་ཧཱི། ཧུ་ཧཱུྃ། ཧེ་ཧེ། ཧོ་ཧོ།ཕཻཾ་ཕཻཾ། ཕཊ་ཕཊ་སྭཱ་ཧཱ། ཞེས་ལན་གསུམ་གྱིས་དབུལ། ད་

༄༅། །ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ། ཨོབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་
གནེ་ཨཱཿཧཱུྃ། ཨོཾ་བཛྲ་ནཻ་ཝི་དུ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། ཅེས་དང་། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱ། བཏགས་པས་ནང་མཆོད་དབུལ། རོལ་ཆེན་བྱ་ཞིང་།
གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་
རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་
མཛོད༑ །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿཆགས་པ་མེད་བཞིན་ཆགས་པར་མཛོད། །ཅེས་པས་ཡིད་མཆོད་དང་། དུར་ཁྲོད་རྒྱན་
གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་

པ༑ །དུད་ཀ་མུན་འཇིགས་ཁྱོད་ལ་བསྟོད། །འཇིག་རྟེན་སྐྱོང་བ་འཁོར་བཅས་རྣམས། །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་
ལ༑ །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱལ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་
ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་
བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་
ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང༌། །ཡིད་ལ་འདོད་པ་ཀུན་འགྲུབ་ཤོག །ཅེས་ཕྲིན་ལས་གཞོལ། ལས་གཤིན་གྱི་གཏོར་ཆོག་བསྡུས་པ་ནི། སྔར་བཞིན་ཕྱག་རྒྱ་
བཅས་ལ། ཨོཾ་ཨཱཿཧཱུྃ་ཧོཿ གཏོར་མ་དགྲ་བགེགས་ཀྱི་ཤ་ཁྲག་གི་ཕུང་པོ་ཆེན་པོར་གྱུར། མདུན་དུ་པདྨ་དང་ཉི་མ་མ་ཧེའི་སྟེང་དུ། ཡ་ལས་ཐོད་དབྱུག་ཡས་མཚན་པ། དེ་

༄༅། །ལས་འོད་ཟེར་འཕྲོས་པས་དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་ཐོད་དབྱུག་ལ་ཐིམ། དེ་ཡོངས་སུ་གྱུར་པ་ལས་ལས་ཀྱི་གཤིན་
རྗེ་ནག་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན། དམར་ཞིང་ཟླུམ་པའི་སྤྱན་གསུམ་དང་ལྡན་པ། ཕྱག་གཡས་ཐོད་དབྱུག་དང་། གཡོན་ཞགས་པ་འཛིན་པ།
དབུ་སྐྲ་ཁམ་པ་གྱེན་དུ་བརྫེས་པ། ལིངྒ་དཀར་པོ་གྱེན་དུ་ལངས་པ། དུར་ཁྲོད་ཀྱི་ཆས་ཀྱིས་བརྒྱན་པ། གཤིན་རྗེའི་ཚོགས་དཔག་ཏུ་མེད་པས་བསྐོར་བ། དེའི་སྤྱི་
བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། ལྷོ་ཕྱོགས་རིམ་པ་བདུན་གྱི་ས་འོག །འཇིགས་རུང་གཤིན་རྗེའི་གྲོང་
ཁྱེར་ལྕགས་མཁར་སྒོ་མེད་མུན་ཁང་ནག་པོ་ནས་འཆི་བདག་ལས་ཀྱི་གཤིན་རྗེ་འཁོར་དང་བཅས་པ་ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨེ་ཧྱེ་ཧི་བཛྲ་ས་མཱ་ཛས་སྤྱན་དྲངས། ཛཿཧཱུྃ་བྃ་ཧོཿ
གཉིས་སུ་མེད་པར་བསྟིམ། སླར་ཡང་རང་གི་ཐུགས་ཀ་ནས་འོད་ཟེར་འཕྲོས་པས། དབང་གི་ལྷ་གཤིན་རྗེའི་གཤེད་རིགས་ལྔ་འཁོར་དང་བཅས་པ་བཛྲ་ས་མཱ་ཛས་སྤྱན་དྲངས།

ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར།
སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས། རྡོ་རྗེ་རྩེ་ལྔ་པས་དབུར་བརྒྱན། ལག་པ་རྡོ་རྗེ་བསྡམས་པའི་སྲིན་ལག་གཉིས་གཤིགས་ཏེ་བརྐྱངས་པ་དམ་ཚིག་
གི་ཕྱག་རྒྱ་དང་། ཨོ་ཀཱ་ལ་རཱུ་པ་ས་མ་ཡ་སྟྭཾ་གྱིས་དམ་ལ་གཞག །གཡས་ཁྲོ་བོའི་སྡིགས་མཛུབ་དང་གཡོན་མཆོད་པ་སོ་སོ་དང་གཏོར་འབུལ་གྱི་ཕྱག་རྒྱ་བཅས་ལ། ཨོཾ་
ཀཱ་ལ་རཱུ་པ་གྲྀཧྞ་དཾ་བཛྲ་པུཥྤེ་ཨཱཿཧཱུྃ། ཨོཾ་ཀཱ་ལ་རཱུ་པ་གྲྀཧྞ་དཾ་བཛྲ་དྷུ་པེ་ཨཱཿཧཱུྃ། ཨོཾ་ཀཱ་ལ་རཱུ་པ་གྲིཧྞ་དཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་ཀཱ་ལ་རཱུ་པ་གྲྀཧྞ་དཾ་བཛྲ་གནྡྷེ་ཨཱཿཧཱུྃ། ཨོཾ་ཀཱ་ལ་རཱུ་པ་གྲིཉྩ་དཾ་བཛྲ་ནེ་ཝི་དྱ་ཨཱཎཱཧཱུྃ། ཨོཾ་ཀཱ་ལ་རཱུ་པ་གྲིཉྩ་དཾ་བཛྲ་ཤབྡ་ཨཱཙཱཧཱུྃ། གིས་མཆོད། ཨོཾ་ཀཱ་ལ་རཱུ་པ་སརྦ་བི་གྷཱན་ཤ་ཧཱུྃ་མཱ་ར་ཡ་ཨི་དཾ་བ་ལིཾ་གྲིཏྟཱ་པ་ཡ་ཁ་ཁ་ཁཱ་ཧི་ཁཱ་ཧི།
ལན་གསུམ་མམ་བདུན་གྱིས་གཏོར་མ་དབུལ། ཨོཾ་ཀཱ་ལ་རཱུ་པ་ཨོཾ་ཨཱཿཧཱུྃ། ཞེས་པས་ནང་མཆོད་འཐོར། འཆི་བདག་ལས་ཀྱི་གཤིན་རྗེ་ནག་པོ་འཁོར་དང་བཅས་པ་རྣམས་མཆོད་སྦྱིན་གྱི་གཏོར་མ་

༄༅། །རྒྱ་ཆེན་པོ་འདི་བཞེས་ལ། རྩ་བརྒྱུད་བླ་མ་དམ་པ་རྣམས་དང་། འཇམ་དཔལ་གཤིན་རྗེའི་གཤེད་ཀྱི་བཀའ་དང་དམ་ལས་མ་འདའ་བར་སངས་རྒྱས་ཀྱི་།
བསྟན་པ་སྲུངས། དཀོན་མཆོག་གི་དབུ་འཕང་བསྟོད། དགེ་འདུན་གྱི་སྡེ་སྐྱོངས། རྣལ་འབྱོར་པ་བདག་ཅག་འཁོར་དང་བཅས་པའི་འགལ་རྐྱེན་སོལ། མཐུན་རྐྱེན་
སྒྲུབས། བདག་ལ་སྡང་ཞིང་གདུག་པའི་སེམས་འཆང་བའི་དགྲ་བགེགས་ལོག་འདྲེན་ཐམས་ཅད་ད་ལྟ་ཉིད་དུ་གསད་ཅིང་བསྒྲལ་བའི་ཕྲིན་ལས་མཛོད་ཅིག །ཅེས་བརྗོད་ལ་
ཐལ་མོ་ལན་གསུམ་བརྡབ། དེ་ནས་རྡོ་རྗེ་དྲིལ་བུ་འཛིན་པས། བསྟོད་ཅིང་བསྐུལ་བ་ནི། ཧཱུྃ་འཆི་བདག་ནག་པོ་ལྷོ་ཕྱོགས་ཀྱི། །རིམ་པ་བདུན་གྱི་ས་འོག་ནས། །སྲོག་ལ་རྔམས་པའི་གཤིན་རྗེ་°
ནི༑ །ནག་པོ་མ་ཧེའི་གདན་སྟེང་དུ། །ཡ་ལས་བྱུང་བའི་དབྱུག་པ་ནི། །ཐོད་པས་མཚན་པ་ལས་བྱུང་བ། །གཏིང་ནས་ཁྲོས་པ་མ་ཧེའི་གདོང་། །ཟ་བྱེད་ཞལ་
གདངས་མཆེ་བ་གཙིགས། །ཁྲོས་པའི་སྤྱན་རྩ་དམར་པོ་འཁྲུག །སྐྲ་སེར་སྨ་ར་གྱེན་དུ་བརྗེས། །ལག་གཡོན་ཞགས་པས་དགྲ་བགེགས་ཆིངས། །ལག་གཡས་དབྱུག་

པས་རྡུལ་དུ་རློག །ཆོས་ཀྱི་རྒྱལ་པོ་གཤིན་རྗེའི་ཚོགས། །བྲན་དང་བཅས་པའི་དུས་ལ་བབ། །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པར་བཞེས། །
རྒྱལ་བས་བསྒོས་པའི་དམ་ཚིག་དང་། །སྙིང་རྗེས་དགྲ་བགེགས་མྱུར་དུ་སྒྲོལ། །སྡང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པ་རྣམས། །
ཟུངས་ཤིག་ཆིངས་ཤིག་རྣམ་པར་སྡོམས། །ཁུག་ཅིག་དྲོངས་ཤིག་དབང་དུ་སྡུས། །གསོད་ཅིག་སྐྲོད་ཅིག་བརླག་པར་གྱིས། །ཆོད་ཅིག་གནོན་ཅིག་རྨུགས་པར་གྱིས། །
ཐུལ་ཞིག་ཆོམས་ཤིག་རྣམ་པར་ཤིག །རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀཱ་ལ་རཱུ་པ་དགྲ་བགེགས་མཱ་ར་ཡ་ཧཱུྃ་ཕཊ། ཅེས་བརྗོད་པར་བྱའོ། །དེ་ནས་དེས་ཁས་བླངས་པར་བསམ་
མོ༑ །མཁའ་འགྲོ་སྤྱི་གཏོར་ནི། ཨོཾ་ཨཱཿཧཱུྃ་ཧོཿ བྱིན་རླབས་དྲན་པ་གོང་ལྟར་བྱས་ལ། ཨོཾ་ཨཱཿ  ཧཱུྃ་ཧ་ཧོ་ཧྲཱིཿ ལན་གསུམ་དང་། ལག་པའི་མཛུབ་མོ་གཉིས་ལུ་གུ་རྒྱུད་དུ་སྦྲེལ། མཐེ་བོང་གཉིས་དང་གུང་མོ་གཉིས་སོ་སོར་སྦྱར་
སོར་མོ་ལྷག་མ་རྣམས་འབར་བ་ལྟར་བྱས་ལ་དཔྲལ་བའི་སྟེང་དུ་གཡོན་དུ་བསྐོར། གདོང་བསྒྱུར་ཞིང་མིག་གྱེན་དུ་བལྟ་བ་དང་བཅས་པས། ཕཻཾ། ཞེས་དང་། ཨོཾ་བཛྲ་ཨ་རལླི་ཧོཛ་ཧཱུྃ་བཾ་ཧོཿ བཛྲ་ཌཱ་ཀི་ནྱཿ ས་

༄༅། །མཱ་ཡ་སྟེ་དྲི་བྱ་ཧོཿ ཞེས་བརྗོད་དེ། སྙིང་གའི་ཧཱུྃ་གི་འོད་ཟེར་གྱིས་འཛམ་བུའི་གླིང་ན་གདོད་ནས་གྲུབ་པའི་དུར་ཁྲོད་བརྒྱད་མདུན་གྱི་ནམ་མཁའ་བྱོན་པར་བསམས་ལ་
དེ་རྣམས་ལ་གཏོར་མ་ཕུལ་བར་བསམ་ཏེ། ཐལ་མོ་ཁ་གྱེན་དུ་ཕྱེ་ལ། ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡཀྵ། རཀྵ་ས། བྷུ་ཏ། པྲེ་ཏ། པི་ཤཱ་ཙ། ཨུན་ད། ཨ་བ་སྨཱ་ར།
ཌཱ་ཀ །ཌཱ་ཀི་ཎྱ་ད་ཡ། ཨི་མཾ་བ་ལིཾ་གྲྀ་ཧྞ་བ། ས་མ་ཡ་རཀྵ་ནྟུ། ན་མ་སརྦ་སི་དྷྲྀ་མྨེ་པྲ་ཡ་ཙྪནྟུ། ཡ་ཐེ་པོ་ཡ་ཐེ་ཥྚཾ། བྷ་ལྗཐ། ཛི་གྷ་ཐོ། པི་པ་ཐ། མ་
ཏི་པྲ་མཱ་ཐ། མ་མ་སརྦ་ཀཱརྟ་ཡ། སདྶུ་ཁཾ་བི་ཤུདྡྷ་ཡེ། ས་ཧཱ་ཡི་ཀ་བྷ་ཝ་ནྟུ། ཧཱུྃ་ཧཱུྃ་ཕཊ་ཕཊ། སྭཱ་ཧཱ། ཞེས་ལན་གསུམ་གྱིས་དབུལ། ཨོཾ་ཨརྒྷཾ་སྭཱ་ཧཱ། པ་དྱཾ་སྭཱ་ཧཱ།
བཛྲ་པུཥྤེ་ཨཱཿ་ཧཱུྃ། ནས། ཨོཾ་བཛྲ་ཤབྡ་ཨཱཿཧཱུྃ་གི་བར་བརྗོད། ཨོཾ་ཨཱཿཧཱུྃ། སངས་རྒྱས་མཁར་འགྲོ། རྡོ་རྗེ་མཁའ་འགྲོ། རིན་ཆེན་མཁར་འགྲོ། པདྨ་མཁའ་འགྲོ།
སྣ་ཚོགས་མཁའ་འགྲོ་ལ་སོགས་པ་གནས་གསུམ་གྱི་དཔའ་བོ་མཁའ་འགྲོ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། སངས་རྒྱས་ཀྱི་བསྟན་པ་དར་བ་དང་། འཇིག་

རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་འགལ་རྐྱེན་བར་ཆད་ཐམས་ཅད་ཞི་ཞིང་། མཐུན་རྐྱེན་ཐམས་ཅད་
ཡིད་བཞིན་དུ་འགྲུབ་པར་མཛད་དུ་གསོལ། ཞེས་བརྗོད། དེ་ནས་གཞི་བདག་གཏོར་མ་ལ། ཨོཾ་ཨཱཿཧཱུྃ་གིས་བྱིན་རླབས་དྲན་པར་བྱས་ལ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་གཡབ་ཅིང། བྷུ་མི་པ་ཏི་ས་པཱ་རི་
ཝཱ་ཨ་ཀར་ཡ་ཛ། ཞེས་པས་གཞི་བདག་དབང་ཐོབ་པ་རྣམས་སྤྱན་དྲངས་པར་བསམས་ལ། རྡོ་རྗེ་ཐལ་མོ་ཁ་གྱེན་དུ་ཕྱེ་སྟེ། ཨོཾ་བྷཱུ་མི་པ་ཏི་ས་པཱ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨ་དྱ་ནུ་ཏྠ་ནྣ་ཏྭད་ཨོཾ་
ཨཱཿཧཱུྃ་ཕཊ་སྭཱ་ཧཱ། ལན་གསུམ། བྷཱ་མི་པ་ཏི་ས་པཱ་རི་ཝཱ་ར་ཨོཾ་ཨཱཿཧཱུྃ་གིས་ནང་མཆོད་བཏོར་ལ། མཆོད་སྦྱིན་གྱི་མཏོར་མ་རྒྱ་ཆེན་པོ་འདི་གནས་བདག །གཞིག་བདག །ཡུལ་བདག །
གྲོང་བདག །དཀོར་བདག་གཉུག་མར་གནས་པ་རྣམས་ལ་འབུལ་ལོ། མཆོད་དོ། བདྲེན་ནོ། གསོལ་ལོ། སྦྱིན་ནོ། བསྔོའོ། བསྟན་པ་དར་བ་དང།
འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་རྣམས་ཀྱི་བསམ་སྦྱོར་ཆོས་མཐུན་ཡིད་བཞིན་དུ་འགྲུབ་པར་མཛད་དུ་གསོལ། །གཞི་བདག་

༄༅། །ཆེན་པོ་ཁྱེད་རྣམས་ལ། །མཆོད་སྦྱིན་གཏོར་མ་འདི་བསྔོས་པས། །རུ་ཕྲག་དོག་མ་མཛད་པ། །དགེས་པས་སྟོང་གྲོགས་ཉིད་དུ་མཛོད། ཅེས་བརྗོད། དྲིལ་
བུ་ཆིག་བརྡུང་བྱ་ཞིང་། །ལྷ་ཡི་ཚོགས་རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི་ཚོགས་རྣམ་མ་ལུས་དང་། །
པའབྱུང་པོའི་ཚོགས་རྣམས་མ་ལུས་དང་། །ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །སྨྱོ་བྱེད་ཚོགས་རྣམས་མ་ལུས་དང་། །བརྗེད་
བྱེད་ཚོགས་རྣམས་མ་ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །དེ་ལ་སོགས་ཏེ་འབྱུང་པོའི་ཚོགས། །མ་ལུས་པ་
ནི་ཐམས་ཅད་དག །འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་བཞེས་པ་
རྣམས་༑ །དཔལ་ཆེན་བཀའ་སྡོད་ཡིད་ལྟར་འགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཚོགས་རྣམས་

འཇོམས༑ །རྣལ་འབྱོར་ལས་ལ་འབྲས་བུ་སྟེར་མཛད་ཅིང་། །མ། མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་རྣམས་ལ་ཕྱག་འཚལ་
བསྟོད༑ །སྡེ་བརྒྱད་བཙུན་མོ་སྲས་དང་གཡོག་བཅས་ཀྱིས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་
ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་
ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་
པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །
དགེ་ལེགས་ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་པས་ཕྲིན་ལས་གཞོལ། སྐབས་འདིར་རྫོང་སར་ལུགས་ལ། བཤགས་སྔགས་དང་ལས་གཤིན་བསྐང་གསོ་སྦྱར་སྲོལ་འདུག་

༄༅། །པ་ནི། རང་ཡི་དམ་དུ་གསལ་བའི་ཐུགས་ཀ་ནས་འོད་འཕྲོས། ཆོས་སྐྱོང་འཁོར་བཅས་ཀྱི་ཐུགས་ཀར་ཕོག་པས། ཐུགས་མ་མཉེས་པ་དང་། ཉམས་གྲིབ། ཉམས་ཆག་ཐམས་ཅད་སྦྱང་བར་བསམས་ལ། ཨོཾ་ཤྲཱི་ཡ་
མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛ་དྲྀ་ཌྷྲོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ།
སརྦ་ཀརྨ་སུ་ཙ་མེ་ཙིཥྚཾ། ཤྲེཿ  ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨ་ཧཱུྃཕཊ། ཅེས་ཅི་འགྲུབ་དང་། རང་
ཡི་དམ་དུ་གསལ་བའི་ཐུགས་ཀ་ནས་ཚ་ཞིང་རྩུབ་པ་མེ་སྟག་ལྟ་བུའི་འོད་ཟེར་འཕྲོས་པས་ཆོས་སྐྱོང་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ནས་ཕྲིན་ལས་གང་བཅོལ་སྒྲུབ་པར་བསམས་ལ། ཨོཾ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུྃ་
ཕཊ༑ ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡ་ཀྵེ་ཡཙྪ ནི་རཱ་མ་ཡ་ཧཱུྃ་ཕཊ། ཨོཾ་
ཛི་ན་ཛིཀ་ཧཱུྃ་ཕཊ། ཨོ་རན་དྷྲྀཀ་ཧཱུྃ་ཕཊ། ཨོཾ་ཨ་རོ་ལིཀ་ཧཱུྃ་ཕཊ། ཨོཾ་པྲ་ཛྙཱ་དྷྲཱིཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་དཱེ་ཥ་རཱ་ཏི་ཧཱུྃ་ཕཊ། ཨོཾ་རཱ་ག་རཱ་ཏི་ཧཱུྃ་ཕཊ།

ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུངྒ་རཱ་དྷྲྀཀ་ཧཱུྃ་ཕཊ། ཨོ་དཎཱ་དྷྲྀཀ་ཧཱུྃ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁཌྒ་དྷྲྀཀ་ཧཱུྃ་ཕཊ། ཨོཾ་ཨིནྡྲ་ཡ་ཧྲཱིཿ ཡ་མཱ་ཡཥྚྲཱིཿ ཝ་རུ་ཎཱ་ཡ་ཝི། །
ཀུ་བེ་རྭ་ཡ་ཀྲྀ །ཨི་ཤཱ་ནཱ་ཡ་ཏཱ། ཨག་ཡེ་ཨཱ། ནཻ་རྗེ་ཏྱེ་ཡ་ན། བཱ་ཡ་ཝེ་ན། ཙནྡྲ་ཡ་ཧཱུྃ། བྲ་ཧྥ་ཎཱ་ཡ་ཕཊ། ཧ་ཧཱ། ཧི་ཧཱི། ཧུ་ཧཱ། ཧེ་ཧེ། ཧོ་ཧོ། ཕོ་
ཕཻཾ༑ ཕཊ་ཕཊ། སྭཱ་ཧཱ། ཨོཾ་ཀཱ་ལ་རཱུ་པ་ཧཱུྃ་ཕཊ། ཞེས་པ་རྣམས་སོ་སོར་ཅི་ནུས་བཟླས་ལ། འདོད་དོན་དམིགས་བསལ་དུ་གསོལ་བ་འདེབས་པ་ནི། བདེ་བར་གཤེགས་པ་ཐམས་ཅད་ཀྱིས་
བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་རྡོ་རྗེ་འཇིགས་བྱེད་ཆེན་པོའི་གོ་
འཕང་ཚེ་འདི་ཉིད་ལ་ཐོབ་ཅིང་། གནས་སྐབས་སུ་ལས་བཞིའི་ཕྲིན་ལས་ཐམས་ཅད་འབད་མེད་དུ་འགྲུབ་པར་བྱིན་གྱིས་བརླབ་ཏུ་གསོལ། ཞེས་དང་། དེ་ནས་ལས་གཤིན་བསྐང་
གསོ་ནི། ཨོཾ་ཨཱཿབིགྷྣཾ་ཏ་ཀྲྀ་ཏ་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨ་སྭ་བྷ་ཝ་ཤུདྡྷོ྅་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་གནས་ཁང་འཇིགས་ཤིང་སྐྱི་གཡའ་བར་

༄༅། །གྱུར་པའི་དུར་ཁྲོད་རོལ་པའི་གཞལ་ཡས་ཁང་དུ་གྱུར། དེའི་ནང་དུ་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེའི་ནང་དུ། བསྟན་དགྲའི་སྙིང་ཁྲག་གི་།
མཆོད་ཡོན། འདར་ཞིང་འཁྲིགས་པའི་དབང་པོ་ལྔའི་མེ་ཏོག །ཤ་རུས་དང་ཚིལ་ཆེན་གྱི་བདུག་སྤོས། རྐང་མར་དང་ཞུན་ཆེན་གྱི་སྒྲོན་མེ། མཁྲིས་ཆེན་དང་ཞག་གི་
དྲི་ཆབ། ཁུ་ཁྲག་དང་ཤ་རུས་ཀྱི་ཞལ་ཟས། རྐང་གླིང་དང་ཐོད་རྔའི་རོལ་མོ། ཁྲག་འཛག་ཞིང་ལྤགས་ཀྱི་བླ་རེ། རྒྱུ་རློན་གྱི་ལྡ་ལྡི། བདུད་མགོའི་སྐྲའི་རྔ་ཡབ།
པ རྐང་ལག་དང་གློ་སྙིང་གི་འཕྱང་འཕྲུལ། དུག་སྦྲུལ་ནག་པོའི་འཕན་ཆེན། ཀེང་རུས་ཀྱི་གྲམ་ཁྲོད། དར་ནག་གི་རུ་མཚོན། ཞིང་ཆེན་གྱི་རྒྱལ་མཚན། གླང་སྟག་
དོམ་དྲེད་ཀྱི་ལྤགས་རློན། མི་རུས་ཀྱི་རྒྱན་དྲུག དམར་ཆེན་མཾ་སའི་གཏོར་མ། གཞན་ཡང་དངོས་འབྱོར་ཡིད་ཀྱིས་སྤྲུལ་པའི་ཕྱི་ནང་གསང་བ་དེ་ཁོ་ན་ཉིད་ཀྱི་སྐོང་རྫས་
དང་མཐུན་པའི་དམ་རྫས་ཡིད་དུ་འོང་བ་དངས་ཤིང་ཐོགས་པ་མེད་པ། བཟང་ཞིང་རྒྱ་ཆེ་བ། ས་དང་ནམ་མཁའ་བར་སྣང་ཐམས་ཅད་ཁྱབ་པ་འདི་ཉིད། བླ་མ་དང་དམ་

ཅན་ཆོས་ཀྱི་རྒྱལ་པོ། འཆི་བདག་གཤིན་རྗེའི་དབང་ཕྱུག ཡུམ་ཙ་མུནྡྲི། ལས་ཀྱི་གཤེད་བཞི། སྲིད་པའི་མ་བཞི། སྒྲོལ་བའི་གྱིང་བཞི། འཇིག་རྟེན་དྲེགས་
པའི་ཚོགས་དང་བཅས་པ་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པུ་ར། སུ་ར་སུ་ར། ཨ་བརྟ་ཡ་ཨ་བརྟ་ཡ། བཛྲ་སྤ་ར་ཎ་ཁཾ་སྭཱ་ཧཱ།
ཞེས་པ་འདི་ནི་སྔགས་འཆང་བསླབ་གསུམ་གྱིས་སྦྱར་བའོ།། ༈ ན་མོ་བཛྲ་བྷཻ་ར་ཝ་ཡ། ཧཱུྃ་ཡ། །མི་བཟད་འཇམ་དཔལ་ཁྲོས་པའི་ཕོ་ཉ་བ། །མི་ཟློག་དུས་ཀྱི་དབང་ཕྱུག་དགྲ་བོའི་
གཤེད༑ །མི་སྲུན་དྲེགས་པའི་དེད་དཔོན་ཉི་མའི་། །མི་སྡུག་མ་ཧེའི་ཞལ་ལྡན་ཆོས་ཀྱི་རྒྱལ། །སྔོན་གྱི་ཐ་ཚིག་དྲག་པོ་དེ་དགོངས་ལ། །བསྟན་ལ་སྡང་བ་རྣམས་ཀྱི་
དཔུང་འཇོམས་ཤིང་། །དམ་ལྡན་རྣལ་འབྱོར་རེ་བ་བསྐང་བའི་ཕྱིར། །འཇིགས་རུང་ས་འོག་གྲོང་ནས་སྐུ་བཞེངས་ཤིག །སྡིག་ཅན་ངུ་འབོད་ཆེན་པོའི་གྲོང་ཁྱེར་ནས། །
མི་ཟློག་གཤིན་རྗེའི་གཡུལ་ངོ་མཐུ་བོ་ཆེ། །སྲོག་འཕྲོག་མ་མོ་བྱེ་བའི་འཁོར་དང་བཅས། །རྫུ་འཕྲུལ་མྱུར་བའི་ཤུགས་ཀྱིས་འདིར་བྱོན་ཅིག །ཨོཾ་ཀ་ལ་རཱུ་པ་ཡ་མ་རཱ་ཛ་

༄༅། །ས་པ་རི་ཝཱ་ར་བཛྲ་ས་མཱ་ཛཿ ཡཿ། ཁྱོད་སྔོན་འཇམ་དཔལ་རྡོ་རྗེའི་བཀའ་ཡིས་ནི། །རྒྱལ་བའི་བསྟན་དང་བསྟན་འཛིན་སྲུང་མར་བསྐོས། །རྩ་བརྒྱུད་
བླ་མའི་ཚོགས་ཀྱིས་བཀའ་བསྒོས་ཤིང་། །རང་གིས་ཇི་ལྟར་ཁས་བླངས་དམ་བཅས་དགོངས། །རབ་འཇིགས་དུར་ཁྲོད་རོལ་པའི་ཕོ་བྲང་འདིར། །རབ་རྒྱས་པདྨ་ཉི་
མའི་དཀྱིལ་འཁོར་དང་། །རབ་སྡང་དགྲ་བོའི་བམ་ཆེན་སྒྱེལ་བའི་སྟེང་། །རབ་ཁྲོས་མ་ཧེའི་གདན་ལ་དགྱེས་པར་བཞུགས། །ཨོཾ་ཀ་ལ་རཱུ་པ་ཡ་མ་རཱ་ཛ་ས་པ་རི་ཝཱ་ར་
པདྨ་སཱུརྱ་མ་ཧེ་ཤཱ་ཨ་ས་ན་ཏིཥྛནྟུ། ཧཱུྃ་ཡཿ། །འཇམ་དཔལ་རབ་ཏུ་ཁྲོས་པ་མ་ཧེའི་ཞལ། །ཐུགས་ལས་སྤྲུལ་པའི་འཆི་བདག་ཉི་མའི་བུ། ཁྲག་འཐུང་བཙུན་མོ་གཞིན་
རྗེ་མ་མོའི་ཚོགས། །བདག་ལ་བརྩེར་དགོངས་དམ་རྫས་མཆོད་གཏོར་བཞེས། །ཤུགས་དྲག་རྦ་ཀློང་གཡོ་བ་ཁྲག་མཚོའི་རྫིང་། །དུས་ཀྱི་འཐོར་རླུང་གཡོ་བཞིན་མེ་
དཔུང་འབར། །དམ་ཉམས་བསུར་ཆེན་ན་བུན་འཇིགས་པའི་དབུས། །རབ་བརྟན་ཀེང་རུས་རི་རབ་ཆེན་པོའི་སྤོར། །འཇིགས་རུང་ཐོད་པ་ལྕགས་ཀྱི་གྲོང་ཁྱེར་ཆེ། །

གྲངས་མེད་འདྲེ་དང་སྲིན་པོ་རྒྱུག་ཅིང་འདྲལ། །རོ་དང་རོ་ལངས་ཀེང་རུས་གར་གྱིས་རོལ། །ཤིན་ཏུ་མ་རུངས་དུར་ཁྲོད་ཕོ་བྲང་འདིས། །ཡ་མ་རཱ་ཛ་འཁོར་བཅས་
ཐུགས་དམ་བསྐང་། །ལྕང་ལོ་འཁྱིལ་པའི་བྷནྡྷ་རབ་ཡངས་པར། །བསྟན་དགྲའི་སྙིང་དམར་ཁྲག་དྲོན་རྒྱ་མཚོར་འཁྱིལ། །འཕྲལ་བསད་དབང་པོའི་མེ་ཏོག་འདར་ཞིང་
འཕྲིགས༑ །ཤ་རུས་ཚིལ་ཆེན་བསུར་དུད་སྟོང་གསུམ་ཁེངས། །རྐང་མར་ཞུན་ཆེན་ལྷ་བའི་སྒྲོན་མེ་འབར། །མཁྲིས་ཆེན་གསེར་ཞུན་འཁྱིལ་བའི་དྲི་མཆོག་དང་། ཁུ་
ཁྲག་ཤ་རུས་དོན་སྙིང་ཞལ་ཟས་བཀོད། །རྐང་གླིང་ཐོད་རྔ་བཤུད་པའི་རྒྱང་གླུ་དང་། །སྡིག་ཅན་ཉམ་ཐག་དུད་མོའི་འུར་དིར་སོགས། །ལྷ་ཁྱོད་དགྱེས་པ་མཆོག་སྐྱེད་
ཉེར་མཆོད་འདིས། །ཡ་མ་རཱ་ཛ་འཁོར་བཅས་ཐུགས་དམ་བསྐང་། །ཁྲག་འཛག་གཡང་གཞིའི་བླ་རེས་མཁའ་ལ་ལྡིང་། །བར་སྣང་རྒྱུ་རློན་གསར་པའི་ལྡ་ལྡིས་མཛེས། །
ཉམ་ཐག་བདུད་མགོ་སྐྲ་ཡི་རྔ་ཡབ་གཡོབ། །རྐང་ལག་གློ་སྙིང་མཁལ་མཚེར་འཕྱང་འཕྲུལ་དཔྱངས། །དུག་སྦྲུལ་ཁྲོས་པའི་ཕོན་ཆེན་ཕུད་སྒྲ་སྒྲོག །སྐྱི་གཡའི་ཀེང་རུས་

༄༅། །གྲམ་ཁྲོད་ས་གཞི་ཁེབས། །མེ་འབར་དར་ནག་རུ་མཚོན་འཕྱར་ཞིང་གཡོ། །འཇིགས་རུང་ཞིང་གི་རྒྱལ་མཚན་མཐོ་ཞིང་བརྗིད། །གླང་ཆེན་དོམ་དྲེད་
སྟག་སྨྱོན་ལྤག་རློན་དང་། །རུས་པའི་རྒྱན་དྲུག་མགོ་ཕྲེང་གསར་པ་སོགས། །དུར་ཁྲོད་རོལ་པའི་རྒྱན་མཆོག་དཔག་མེད་ཀྱིས། །ཡ་མ་རཱ་ཛ་འཁོར་བཅས་ཐུགས་དམ་
བསྐང༑ །སྟོང་གསུམ་ཁྱོན་མཉམ་ཐོད་ཆེན་སྣོད་ནང་དུ། །དམ་ཉམས་བམ་ཆེན་གསར་རྙིང་རི་ལྟར་སྤུངས། །བཅུད་ལྡན་རུས་རྐང་མགོ་ཐོད་རྫ་ལྟར་ཉིལ། །བྱེད་
མའི་ཁྲག་ཞག་ཀླད་པ་རྒྱ་མཚོར་འཁྱིལ། །ཁྲག་འཛག་དོན་སྙིང་ནང་ཁྲོལ་ལོང་ལོང་འཁྲུག །ཁ་དོག་དྲི་རོ་ནུས་པ་ཕུན་སུམ་ཚོགས། །དམ་རྫས་གཏོར་ཆེན་མཁའ་
དབྱིངས་མཉམ་པ་འདིས། །ཡ་མ་རཱ་ཛ་འཁོར་བཅས་ཐུགས་དམ་བསྐང་། །མདོར་ན་དངོས་བཤམས་ཡིད་ཀྱིས་རྣམ་འཕྲུལ་པའི། །ཕྱི་ནང་གསང་བ་དེ་ཉིད་མཆོད་པའི་
སྤྲིན༑ །ཡིད་འོང་སྤྱན་གཟིགས་མཐུན་པའི་དམ་རྫས་ཚོགས། །ས་དང་ནམ་མཁའ་བར་སྣང་ཁྱབ་པ་འདིས། །བདུད་ཀྱི་བདུད་གཅིག་དམ་ཅན་སྐྱོང་བའི་ལྷ། །དགྲ་

ཡི་དགྲ་གྱུར་ཁམས་གསུམ་ཟ་བ་པོ། །ལྷ་ཡི་ལྷ་མཆོག་འཆི་བདག་གཤིན་རྗེའི་དབང་། །ཆོས་སྲུང་ཆོས་ཀྱི་རྒྱལ་པོའི་ཐུགས་དམ་བསྐང་། །བརྩེ་མེད་སྲིད་གསུམ་འགྲོ་
བའི་སྲོག་འཕྲོག་ཅིང་། །རབ་འབྱམས་བདུད་སྡེའི་སྙིང་ཁྲག་འཐུང་བ་མོ། །གྲངས་མེད་མ་མོའི་གཙོ་མོ་ཙ་མུནྚི། །མདུང་ཐོགས་སྲིན་པོ་མི་ཟན་ཐུགས་དམ་བསྐང་། །
ཁམས་གསུམ་སྐྱེ་འགྲོའི་སྲོག་བདུད་ཡ་བ་ཏི། །ཕྱ་སངས་རྨིག་པ་ཚར་དགུ་ལས་ཀྱི་གཤེད། །རྒྱལ་བློན་དེད་དཔོན་ཕོ་ཉ་བྲན་འཁོར་བཅས། །སྲོག་གཅོད་གཤིན་རྗེ་བྱེ་
བའི་ཐུགས་དམ་བསྐང་། །དགྲ་བོའི་སྲོག་འཕྲོག་དུས་མཚན་གསོད་བྱེད་དང་། །ནག་མོ་ཆེན་མོ་ནམ་གྲུ་སྲིད་པའི་མ། །རང་རང་འཁོར་དང་བྲན་གཡོག་སྤྲུལ་པའི་
ཚོགས༑ །ནད་བདག་མ་མོ་བྱེ་བའི་ཐུགས་དམ་བསྐང་། །ཟློག་མེད་དུས་ཀྱི་ཕོ་ཉ་ཞགས་པ་དང་། །དབྱུག་པ་མཆེ་བའི་མིང་འཛིན་སྒྲོལ་བའི་གྱིང་། །སོ་སོའི་བཀའ་
ཉན་འཇིགས་རུང་སྡེ་དང་དཔུང་། །ལས་བྱེད་ཕོ་ཉའི་ཚོགས་ཀྱི་ཐུགས་དམ་བསྐང་། །ལྷ་ཀླུ་གཟའ་སྐར་ཕྱོགས་སྐྱོང་རྒྱ་ཆེན་དང་། །འཇིགས་བྱེད་དྲེགས་པ་སྡེ་བརྒྱད་

༄༅། །དཔུང་དང་བཅས། །རབ་ཡངས་ས་གསུམ་སྤྱོད་པ་འབྱུང་པོའི་ཚོགས། །མ་ལུས་འཁོར་དང་བཅས་པའི་ཐུགས་དམ་བསྐང་། ཁྱོད་ཀྱི་ཐུགས་དམ་
དབྱིངས་སུ་བསྐངས་གྱུར་ནས། །རྡོ་རྗེ་ཐེག་པའི་བསྟན་པ་རྒྱས་པ་དང་། །དྲིན་ཆེན་བླ་མ་མཆོག་གི་ཞབས་བརྟན་ཞིང་། །འགྲོ་ཀུན་བདེ་སྐྱིད་འཕེལ་བར་མཛད་དུ་
གསོལ༑ །ཁྱད་པར་ཞི་བས་འདུལ་བ་མི་འོས་པའི། །དམ་ཉམས་སྡིག་ཅན་རྩ་ལག་བཅས་པ་ཀུན། །འཇིགས་རུང་ལྟས་དང་ཆོ་འཕྲུལ་མི་བཟད་པས། །མྱུར་དུ་
གསད་གཅད་བསྒྲལ་བའི་ཕྲིན་ལས་མཛོད།། ༈ ཧོ་རང་བཞིན་ཆོས་སྐུ་ཞི་བའི་དབྱིངས་བརྙེས་ཀྱང་། །བསྟན་ལ་སྡང་བའི་བདུད་དཔུང་དཔའ་བཀང་ཕྱིར། །སྲིན་པོའི་
གཟུགས་འཆང་དམ་ཅན་ཆོས་ཀྱི་རྒྱལ། །མི་གཤིན་དྲེགས་པའི་དཔུང་བཅས་དགོངས་སུ་གསོལ། །ཐོག་མེད་འཁྲུལ་པའི་བག་ཆགས་ཤུགས་ཆེ་བས། །བག་མེད་ཆོས་
བཞིན་མ་ཡིན་བྱ་བ་ཡིས། །ཚད་མེད་སྡིག་པའི་ལས་རྣམས་ཅི་བགྱིས་པ། །ཟོལ་མེད་འགྱོད་པའི་ཡིད་ཀྱིས་མཐོལ་ལོ་བཤགས། ཁྱད་པར་རྡོ་རྗེ་ཐེག་པའི་སྒོར་ཞུགས་

ནས༑ །རྩ་བ་ཡན་ལག་མཉམ་བཞག་རྗེས་ཐོབ་དང་། །མི་འབྲལ་བཟའ་བསྲུང་དམ་ཚིག་ཉམས་པ་རྣམས། །མི་འཆབ་མི་སྦེད་གནོང་ཞིང་འགྱོད་པས་བཤགས། །
སྲུང་མའི་དབང་པོ་དམ་ཅན་ཁྱོད་བརྟེན་ནས། །བསྙེན་སྒྲུབ་མ་ཐེམ་ཚོགས་དང་མཆོད་གཏོར་ཆག །སྣོད་མིན་ཆོས་བཤད་ཉམས་དང་སྤྱོད་ལམ་འདྲེས། །ཁྱོད་ཀྱི་ཐུགས་
དང་འགལ་བ་མཐོལ་ལོ་བཤགས། །ལེགས་ཉེས་ཆོས་བཞིན་སྤྱོད་པའི་ལྷ་ཁྱོད་ལ། །རང་འདོད་དབང་གིས་ལས་ལ་བསྐུལ་བ་སོགས། །མདོར་ན་ཉེས་པའི་ཚོགས་
ཀུན་མཐོལ་ལོ་བཤགས། །དམིགས་མེད་ཐུགས་རྗེས་བྱང་ཞིང་དག་པར་མཛོད། །ཡཿ དྲེགས་པའི་དབང་ཕྱུག་ཡབ་ཡུམ་འཁོར་བཅས་རྣམས། །ཕྱི་ནང་རྟེན་དང་
མཆོད་པས་མཉེས་བྱས་ཤིང་། །བག་མེད་ནོངས་པའི་ཚོགས་རྣམས་བཤགས་བྱས་ཤིང་། །ད་ནི་བདག་གིས་བཅོལ་པའི་ཕྲིན་ལས་མཛོད། །རྒྱལ་བའི་བསྟན་དང་
བསྟན་འཛིན་མཆོག་རྣམས་དང་། །བདག་ཅག་དཔོན་སློབ་འཁོར་དང་བཅས་པ་ཡི། །ཕྱི་ནང་བདུད་དང་བར་ཆད་མི་མཐུན་ཕྱོགས། །མ་ལུས་སྐད་ཅིག་ཉིད་ལ་ཞི་བར་

༄༅། །མཛོད༑ །ཆོས་དང་འཇིག་རྟེན་ཕུན་ཚོགས་ཀུན་རྒྱས་ཤིང་། །དྲེགས་པའི་འགྲོ་བ་ཐམས་ཅད་དབང་དུ་བསྡུས། །ཆོས་མཐུན་བསམ་པ་ཐམས་ཅད་མྱུར་
འགྲུབ་ཅིང་། །དངོས་གྲུབ་ཡིད་ཀྱི་ཤིང་རྟ་གང་བར་མཛོད། །བན་བོན་གདུག་པའི་རིག་སྔགས་རྦོད་གཏོང་དང་། །གཤིན་རྗེའི་ཁྲམ་ཁ་སྡེ་བརྒྱད་གདུག་པའི་དབལ། །
དལ་ཡམས་དམག་འཁྲུག་དགྲ་ཇག་ཆོམ་རྐུན་སོགས། །གཞན་གྱི་བསམ་སྦྱོར་ངན་པ་བཟློག་ཏུ་གསོལ། །ལོ་ཟླ་ཞག་དང་ཟ་མའི་སྲི་དང་སྐེག །རྨི་ལྟས་མཚན་ངན་བྱུར་
དང་སྐལ་བ་ངན། །ཕྱི་དང་ནང་གི་བར་ཆད་མི་མཐུན་ཕྱོགས། །བདུད་དང་བདུད་ཀྱི་ལས་ཀུན་བཟློག་པར་མཛོད། ཁྱད་པར་ཞི་བས་འདུལ་བར་མི་འོས་པའི། །
དམ་ཉམས་སྡིག་ཅན་རྩ་ལག་བཅས་པ་ཀུན། །འཇིགས་རུང་ལྟས་དང་ཆོ་འཕྲུལ་མི་བཟད་པས། །མྱུར་དུ་གསད་གཅད་བསྒྲལ་བའི་ཕྲིན་ལས་མཛོད། །ཡཿ །བདག་
ནི་འཇམ་དཔལ་གཞོན་ནུའི་རིག་པ་འཛིན། །རབ་འཇིགས་མ་ཧེའི་ཞལ་གྱི་རྣལ་འབྱོར་པས། །དམ་ཚིག་གནད་ཀྱི་བསྐུལ་མ་འདི་འདེབས་ན། །འཆི་བདག་ཡབ་ཡུམ་

འཁོར་བཅས་སྙན་གསོན་དགོངས་། །སྔོན་ཚེ་ཁྱབ་བདག་འཇམ་དཔལ་ཁྲོས་པ་ཡིས། །ཁྱོད་ནི་དྲེགས་པའི་དཔུང་བཅས་སྲོག་འཕྲོག་སྟེ། །ཡེ་ཤེས་དཀྱིལ་འཁོར་ཆེན་
པོར་དབང་བསྐུར་ནས། །རབ་འབྱམས་རྒྱུད་སྡེའི་དཀྱིལ་འཁོར་སྲུང་མར་བསྐོས། །ལྷོ་ཕྱོགས་རྒྱ་མཚོ་ཆེན་པོའི་བས་མཐའ་རུ། །རྒྱལ་ཡུམ་རྡོ་རྗེ་རོ་ལངས་ཁྲོ་མོའི་
བཀས༑ །རབ་འགྱིངས་རྡོ་རྗེའི་བྲན་དུ་ཁྱོད་བསྐོས་ནས། །གཤིན་རྗེའི་གཤེད་ཀྱི་བསྟན་པ་གཉེར་དུ་གཏད། །དེ་ནས་རྒྱ་བལ་བརྒྱུད་པ་མཆོག་རྣམས་དང་། །འཇམ་
དབྱངས་རྣམ་འཕྲུལ་རྭ་ཆེན་རྡོ་རྗེ་གྲགས། །ཤར་ནུབ་སྲས་སློབ་བརྒྱུད་འཛིན་ཚོགས་རྣམས་ཀྱིས། །ལྷ་ཁྱོད་རྟེན་སྒྲུབ་མཆོད་པའི་དམ་ཚིག་དགོངས། །ཁྱད་པར་རྒྱལ་བ་
ཀུན་དངོས་མ་ཧེའི་ཞལ། །དུས་དགྲའི་དབང་པོ་ཚར་པ་ཆོས་རྗེའི་བཀས། །རྣལ་འབྱོར་བདག་གིས་བཅོལ་པའི་ལས་བསྒྲུབ་ཞེས། །བཀའ་བསྒོས་དམ་ལ་གཞག་པའི་
ཐ་ཚིག་བཞིན། །ཤ་ཆེན་དམར་གྱིས་བརྒྱན་པའི་གཏོར་མ་ལོངས། །དངོས་འབྱོར་ཡིད་ཀྱིས་སྤྲུལ་པའི་མཆོད་པ་ཟུངས། ཛ་གད་བདུད་རྩིའི་གསེར་སྐྱེམས་བཏུང་བ་

༄༅། །བཞེས༑ །དམ་ཉམས་སྙིང་དམར་ཁྲག་དྲོན་འདི་རོལ་ལ། །བཞེངས་ཤིག་མངོན་སྤྱོད་དྲག་པོའི་ལས་ལ་བཞེངས། །བསྐྱོད་ཅིག་ས་འོག་མུན་པའི་གླིང་།
ནས་བསྐྱོད། །ཆོས་ཤིག་ཟོད་གཏོང་བཟློག་པའི་དམག་ལ་ཆོས། །མཛོད་ཅིག་བྱད་མཁན་སྒྲོལ་བའི་བཤན་པ་མཛོད། ཁྱོད་ནི་ཁམས་གསུམ་སྐྱེ་འགྲོའི་སྲོག་གི་བདུད། །
ལེགས་ཉེས་ཆོས་བཞིན་སྤྱོད་པའི་བྱ་ར་བ། །མི་ཟློག་དུས་ཀྱི་ཕོ་ཉ་མཐུ་བོ་ཆེ། །ཉེས་མེད་སེམས་ཅན་རྣམས་ཀྱང་ཟ་བྱེད་ན། །རྒྱལ་བའི་བསྟན་པ་མཆོག་ལ་སེམས་
སྡང་ཞིང་། །སྙན་བརྒྱུད་འཛིན་པའི་དམ་པ་རྣམས་ལ་སྨོད། །གྲངས་མེད་འགྲོ་བའི་བདེ་བ་འཇོམས་བྱེད་པ། །ནག་ཕྱོགས་མི་དང་མི་མིན་ཐམས་ཅད་དང་། །ཁྱད་
པར་ལས་འབྲས་ཟབ་མོ་ཁྱད་བསད་ནས། །ལྟོ་གོས་གཏམ་གྱི་ཆེད་དུ་དྲག་སྔགས་ཀྱི། །བྱད་དང་འཁྲུལ་འཁོར་བརྩམས་པའི་རྦོད་གཏོང་མཁན། །ཉེས་མེད་འགྲོ་ལ་
སྡང་བ་འདི་དག་ཀུན། །འཆི་བདག་ཡབ་ཡུམ་འཁོར་བཅས་ཟས་སུ་གཏད། །ཡུམ་རིང་ལོ་ཟླར་བཞག་པའི་ལོང་མེད་པས། །མ་ཐོག་ཞག་དང་ཟ་མིའི་དུས་ཉིད་ལ། །

ཟློག་མེད་དུས་ཀྱི་དབྱུག་པས་ད་ཆོམ་ཞིག །སྲུང་བའི་ལྷ་ཕྲོལ་རྡོ་རྗེའི་གུར་ཁང་ཤིག །དྲག་སྔགས་དམོད་པའི་མཚོན་ཆ་རང་ལ་ཕོབ། །དྲག་ཤུལ་སྦྱོར་བ་ངན་པ་ནང་
ནས་ཤིག །བསྒྲུབས་པའི་ལྷ་སྲུང་སྲོག་གི་བདུད་དུ་ཕོབ། །འཇིགས་རུང་ལྟས་དང་ཆོ་འཕྲུལ་དངོས་སུ་ཐོང་། །ཤ་རུས་དོན་སྙིང་དྲོན་མོ་ཧབ་ཀྱིས་ཐོབ། །སྙིང་ཁྲག་
ཀླད་པ་ཆུ་སེར་ཧུབ་ཀྱིས་འཐུང་། །ལུས་ངག་ཐལ་བའི་རྡུལ་བཞིན་རབ་བཅོམ་སྟེ། །རྣམ་ཤེས་བདེ་ཆེན་ཆོས་སྐུའི་ཞིང་དུ་དྲོངས། །མདོར་ན་རྩ་བརྒྱུད་བླ་མའི་དམ་ཚིག་
དང་༑ །རབ་ཁྲོས་དུས་དགྲ་ནག་པོའི་བཀའ་བཞིན་དུ། །རྒྱལ་བའི་བསྟན་དང་བསྟན་འཛིན་སྐྱེས་བུ་རྣམས། །ནག་ཕྱོགས་བདུད་ཀྱི་གཡུལ་ལས་རྒྱལ་བར་མཛོད། །
ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པ་བཞེས། །རྒྱལ་བས་བསྒོས་པའི་དམ་ཚིག་དང་། །སྙིང་རྗེའི་དགྲ་བགེགས་མྱུར་དུ་སྒྲོལ། །སྡང་བའི་དགྲ་
དང་གནོད་པའི་བགེགས། །བདུད་ཀྱི་བར་དུ་གཅོད་པ་རྣམས། །ཟུང་ཤིག་ཆིངས་ཤིག་རྣམ་པར་སྡོམས། ཁུག་ཅིག་དྲོངས་ཤིག་དབང་དུ་བསྡུས། །སོད་ཅིག་སྐྲོད་

༄༅། །ཅིག་བརླག་པར་གྱིས། །ཆོད་ཅིག་གནོན་ཅིག་རྨུག་པར་གྱིས། །ཐུལ་ཅིག་ཆོམས་ཤིག་རྣམ་པར་ཤིག །རྡུལ་ཕྲན་ཙམ་ཡང་མེད་པར་མཛོད། ཨོཾ་ཀཱ་ལ་
རཱུ་པ་དགྲ་བགེགས་མཱ ཕཊ། ཞེས་དང་། ཚོགས་བྱེད་པར་སྤྲོ་ན། རྭ་ཆེན་གྱི་གཞུང་ལས་ཚོགས་གཏོར་མ་ལྟར་བྱིན་གྱིས་བརླབས་ལ་དཀྱིལ་འཁོར་ལ་སྐལ་བ་གཅིག་དྲང་། ཕུད་ལ་གཏོར་མ་གཅིག་བཅའ། ཚོགས་ལ་
ལོངས་སྤྱད། དེ་ནས་ལྷག་མ་བསྡུས་ལ། སྔར་ཕུད་ལ་བཤམས་པའི་གཏོར་མ་ཆང་ཟན་གསུམ་བྱིན་གྱིས་བརླབ་པ་མཚུངས། ཨོཾ་ཧ་རི་ཏི་པིཎྜ་ཀཾ་པྲ་ཏཱིཙྪ་སྭཱ་ཧཱ། ཞེས་བརྗོད་པས་འཕྲོག་མ་ལ་ཆང་ཟན་གསུམ་གྱི་གཏོར་མ་སྦྱིན། ཨོཾ་ཧཱུྃ་ཏི་ཀེ་ཨ་གྷ་
གྲ་ས་པྲ་ཏཱིཙྪ་སྭཱ་ཧཱ། ཞེས་པས་ཆང་ཕུད་ཀྱི་གཏོར་མ་ཕུལ་ལ། ཨོཾ་ཁ་ཁ་ཁཱ་ཧི་ཁཱ་ཧི་ཨུཙྩིཏྟ་བ་ལིཾ་ཏ་བྷཀྵ་སྭི་སྭཱ་ཧཱ། ཞེས་པས་ལྷག་མ་ལ་དབང་བ་རྣམས་ལ་གཏོར་མ་དབུལ་ལོ་ཞེས་གསུངས་པ་བཞིན་བྱའོ། །ཞེས་གསུངས་པས་དེའི་ཚུལ་ལ།
ཚོགས་བྱིན་གྱིས་བརླབས་པ། ཚོགས་མགྲོན་སྤྱན་འདྲེན་པ། ཚོགས་མཆོད་པའོ། །དང་པོ་ནི་ཚོགས་རྫས་རྣམས་ནང་མཆོད་ཆུ་ཆང་གིས་སྦྱངས་ལ། ཚོགས་པ་མང་པོ་ཡོད་ན་ལས་ཀྱི་རྡོ་རྗེས་ཕྱག་གསུམ་བཙལ་ལ། ཚོགས་ཀྱི་ཡོ་བྱད་
རླབས་གནང་བར་ཞུ། ཞེས་བརྗོད། དེ་ནས་རྭ་ཆེན་གྱིས་ཚོགས་གཏོར་མ་ལྟར་བྱིན་གྱིས་རླབས་པར་གསུངས་པས། སློབ་དཔོན་གྱིས་རྡོ་རྗེའི་རྗེས་ནང་མཆོད་ནས་གཏོར་ལ། ཨོཾ་ཨཱཿ  བིགྷྣནྟ་ཀྲྀ་ཏ་ཧཱུྃ་ཕཊ།

ཅེས་པས་བགེགས་བསངས། སྭ་བྷ་ཝས་སྟོང་བར་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུའི་དབྱིབས་ཅན་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་
འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པའི་སྣོད་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ་དཔྲལ་
བ་རང་ལ་བསྟན་པའི་ནང་དུ་དབུས་སུ་ན་ལས་མིའི་ཤ །ཤར་དུ་གོ་ལས་བ་གླང་གི་ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །
དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་ཀྵེ། ལྷོར་མ། ནུབ་ཏུ་མེ། བྱང་དུ་ད་རྣམས་བསམ། ཡང་དབུས་སུ་ཤུ་ལས་བྱང་ཆུབ་ཀྱི་སེམས། །ཤར་ལྷོར་
བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། །ནུབ་བྱང་དུ་མ་ལས་ཀླད་པ། བྱང་ཤར་དུ་ར་ལས་རཀྟ། དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། ཤར་ལྷོར་ཛ།
ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ། ཐུགས་ཀའི་ཧཱུྃ་ལས་འོད་ཟེར་འཕྲོས། རླུང་གཡོས་མེ་སྦར། ཤ་ལྔ་བདུད་རྩི་ལྔ་། ཡི་གེ་བཅུ་

༄༅། །རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བར་ཞེ་སྡང་གཤིན་རྗེ་གཤེད། ཤར་དུ་གཏི་མུག་གཤིན་རྗེ་གཤེད། ལྷོར་སེར་སྣ་གཤིན་རྗེ་
གཤེད༑ ནུབ་ཏུ་འདོད་ཆགས་གཤིན་རྗེ་གཤེད། བྱང་དུ་ཕྲག་དོག་གཤིན་རྗེ་གཤེད་རྣམས་རང་རང་གི་ཡུམ་དང་བཅས་པ། ཡབ་ལྔ་ཡུམ་ལྔ་སྙོམས་པར་ཞུགས་པའི་
དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད་སྲོག་དག་པའི་ལམ་རྡོ་རྗེའི་རྩེ་
མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་བཅུ་འོད་དུ་ཞུ་བ་ལས་བྱུང་བའི་རྫས་ཁ་དོག་དྲི་རོ་ནུས་པ་བཅུད་ཕུན་སུམ་ཚོགས་པ་འཆི་མེད་བདུད་
རྩིའི་རྒྱ་མཚོ་ཆེན་པོར་གྱུར་པར་བསམས་ཏེ། ཨོ་ཨཱཿ  ཧཱུྃ་ཧ་ཧོ་ཧྲཱིཿ ལན་གསུམ་བརྗོད། དེ་ལྟར་བྱིན་གྱིས་བརླབས་པས་ཚོགས་གཞོང་ཆོས་ཀྱི་དབྱིངས་དང་མཉམ་པ་པདྨ་བྷཉྫཡངས་
པའི་ནང་དུ་ཚོགས་གཏོར་ཚོགས་རྫས་རྣམས་ཤ་ལྔ་བདུད་རྩི་ལྔ་ལ་སོགས་པ་དམ་ཚིག་གི་རྫས་རྣམས་ངོ་བོ་ཟག་མེད་ཡེ་ཤེས་ཀྱི་བདུད་རྩི་ལ། །རྣམ་པ་འདོད་རྒུ་རབ་

འབྱམས་ཀྱི་མཆོད་སྤྲིན་མི་ཟད་པ་ཀུན་ཏུ་བཟང་པོའི་སྒྱུ་འཕྲུལ་དྲྭ་བ་ཆེན་པོའི་རང་བཞིན་དུ་གྱུར། ཨོཾ་སརྦ་བིད་སོགས་ལན་གསུམ་དང་། ཨོཾ་བཛྲ་སྤ་ར་ན་ཁཾ་སྭཱ་ཧཱ། །ཞེས་རྒྱས་པར་
སྤེལ། གཉིས་པ་ཚོགས་ཞིང་སྤྱན་དྲངས་ཤིང་བཞུགས་སུ་གསོལ་བ་ལ། ཐོག་མར་ཚོགས་ཁང་སོགས་བསྐྱེད་ཅིང་སྤྱན་འདྲེན་པར་གསོལ་བ་ནི། བདུག་སྤོས་དང་རོལ་མོ་སྣ་ཚོགས་སྦིར་ཞིང་རྣལ་འབྱོར་པ་བསྐྱེད་རིམ་བརྟན་ཅིང་ལྟ་བའི་གདེང་དང་
དད་གུས་དྲག་པོའི་ངང་ནས་དབྱངས་སྙན་པོས་འདི་སྐད་དོ། །ཧཱུྃ། རིག་འཛིན་གསང་བའི་ཚོགས་ཆེན་གསོག་པའི་གནས། །ལྷུན་གྲུབ་ཡེ་ཤེས་རང་སྣང་དག་པའི་ཞིང་། །དུས་མེ་
འཁྲུགས་པའི་རྡོ་རྗེའི་གུར་ཁང་ནང་། །བྱང་ཕྱོགས་སོ་བདུན་དག་པའི་གཞན་ཡས་ཁང་། །རིན་ཆེན་ལས་གྲུབ་གྲུ་བཞི་སྒོ་བཞི་སོགས། །མཚན་ཉིད་ཀུན་རྫོགས་ཕྱི་ནང་
འཇའ་སྤྲིན་དང་། །ལྷ་རྫས་མེ་ཏོག་བདུན་རྩིའི་ཆར་པ་འབེབས། །ལྷ་དང་ལྷ་མོ་མང་པོ་སྤྲིན་ལྟར་གཏིབས། །འདོད་རྒུ་འབྱུང་བའི་ཡེ་ཤེས་བདུད་རྩི་ཡི། །ཐབས་
ཤེས་ཚོགས་མཆོད་རི་གླིང་རྒྱ་མཚོར་བཤམས། །འགྲོ་ཀུན་སྒྲིབ་བྱང་ཚོགས་གཉིས་རྫོགས་ཕྱིར་དུ། །དམ་ལྡན་རིམ་གཉིས་ཏིང་འཛིན་གསལ་ཞིང་བརྟན། །དད་གུས་

༄༅། །ལྷག་བསམ་དག་པས་སྤྱན་འདྲེན་ན། །དོན་དམ་གཤེགས་བཞུགས་སྤྲོས་པ་མི་མངའ་ཡང་། །ཀུན་རྫོབ་ཐུགས་རྗེས་གང་འདུལ་གཟུགས་ཀྱི་སྐུ། །མཐུ་
སྟོབས་རྫུ་འཕྲུལ་དམ་ཚིག་དབང་གིས་བྱོན། །སྤྱན་འདྲེན་དངོས་ནི། ཧཱུྃ། འོག་མིན་ལ་སོགས་ཞིང་མཆོག་དམ་པ་ནས། །གར་དབང་རྡོ་རྗེ་འཆང་དང་བེ་ཏཱ་ལི། །
ལ་ལི་ཏ་སོགས་རྒྱ་བལ་པཎ་གྲུབ་རྣམས། །བྱིན་རླབས་སྤྲིན་ཕུང་ཐིབས་སེ་སྤྱན་འདྲེན་གཤེགས། །རྭ་ཆེན་ལོ་ཙཱ་ཚར་ཆེན་ཆོས་རྗེ་སོགས། །དུས་དགྲའི་དབང་པོ་རྩ་
བའི་བླ་མའི་བར། །བྱོན་པའི་ཤར་ནུབ་སྲས་སློབ་བརྒྱུད་འཛིན་བཅས། །བྱིན་རླབས་སྤྲིན་ཕུང་ཐིབས་སེ་སྤྱན་འདྲེན་གཤེགས། །རྣམ་དག་སྤྲོས་བྲལ་ཆོས་སྐུའི་ཕོ་བྲང་
ནས༑ །ལོངས་སྐུ་འཇམ་དཔལ་ཡེ་ཤེས་སེམས་དཔའ་དང་། །ཤེས་རབ་ཕ་རོལ་ཕྱིན་ཡུམ་དབྱངས་ཅན་མ། །གཟུངས་སྤོབས་བློ་གྲོས་སྩོལ་ཕྱིར་སྤྱན་འདྲེན་གཤེགས། །
སོ་མ་པུ་རི་དྷརྨ་གཉྫ་ནས། །སྤྲུལ་སྐུ་བཅོམ་ལྡན་རྡོ་རྗེ་འཇིགས་བྱེད་དང་། །ཡུམ་མཆོག་ཌཱ་ཀིའི་གཙོ་མོ་རོ་ལངས་མ། །དངོས་གྲུབ་ཆར་རྒྱུན་སི་ལེར་སྤྱན་འདྲེན་

གཤེགས༑ །གཏི་མུག་གཤིན་རྗེ་གཤེད་སོགས་རིགས་བཞི་དང་། །ཙ་ཙི་ཀ་ལ་སོགས་པའི་ཡུམ་བཞི་དང་། །ཐོ་བ་གཤིན་རྗེ་གཤེད་སོགས་གཤེད་པོ་བཞི། །དངོས་གྲུབ་ཆར་རྒྱུན་སི་ལེར་སྤྱན་འདྲེན་གཤེགས། །ལྷོ་ཕྱོགས་རིམ་བདུན་ལྕགས་མཁར་འབར་བ་ནས། །འཇམ་དཔལ་གཤིན་རྗེ་གཤེད་ཀྱི་བཀའ་ཉན་མཆོག །ཆོས་རྒྱལ་
ལས་གཤིན་ཡུམ་མཆོག་ཙ་མུན་ཊི། རྣལ་འབྱོར་ཕྲིན་ལས་བསྒྲུབ་ཕྱིར་སྤྱན་འདྲེན་གཤེགས། །དེ་ཡི་བཀའ་འཁོར་ལས་ཀྱི་གཤེད་བཞི་དང་། །སྲིད་པའི་མ་མོ་བཞི་དང་
སྒྲོལ་གིང་བཞི། །ཕྱོགས་སྐྱོང་བཅུ་དང་ལྷ་སྲིད་སྡེ་བརྒྱད་སོགས། །རྣལ་འབྱོར་ཕྲིན་ལས་བསྒྲུབ་ཕྱིར་སྤྱན་འདྲེན་གཤེགས། །གཞན་ཡང་ལོངས་སྤྱོད་ཚོགས་ཀྱི་ཞིང་གྱུར་
པའི༑ །རྩ་བརྒྱུད་བླ་མ་ཡི་དམ་ཞི་ཁྲོ་དང་། །སངས་རྒྱས་བྱང་སེམས་ཉན་རང་ཆོས་སྲུང་ཚོགས། །ནོར་ལྷ་གཏེར་བདག་ལ་སོགས་སྤྱན་འདྲེན་གཤེགས། །སྔོན་གྱི་
དམ་བཅའ་བརྩེ་བའི་ཐུགས་དམ་གྱིས། །སེང་ཁྲི་པད་ཟླ་ཉི་མ་བདུད་བཞི་སོགས། །སོ་སོའི་གདན་ལ་འགྲོ་རྣམས་བསྒྲལ་བའི་ཕྱིར། །དགྱེས་ཤིང་མི་གཡོ་བརྟན་པར་

༄༅། །བཞུགས་སུ་གསོལ། །ཨོཾ་གུ་རུ་བཛྲ་བྷཻ་ར་ཝ་མཎྜ་ལ་ཀཱ་ལ་རུ་པ་ཡ་མ་རཱ་ཛ་ས་པཱ་རི་ཝ་ར་བཛྲ་ས་མ་ཛཿཛཿ ཧཱུྃ་བཾ་ཧོཿ ས་སྤྱན་དྲངས། པདྨ་ཀ་མ་ལ་ཡེ་སྟྭཾ་གྱིས་གདན་འབུ་
ལ། བཛྲ་ས་མ་ཡ་ཏིཥྛ་ལྷན་གྱིས་བཞུགས་སུ་གསོལ་བའོ། །གསུམ་པ་ལའང་ཚོགས་མཆོད་པ་དང་། འབུལ་བ་གཉིས་ལས། །དང་པོ་ཚོགས་མཆོད་པ་ནི། །ཧཱུྃ། བླ་མེད་ཚོགས་ཀྱི་འཁོར་ལོའི་མཆོད་པ་
འདི༑ །ངོ་བོ་ཤ་ལྔ་ཡེ་ཤེས་བདུད་རྩི་ལྔ། །རྣམ་པ་ཕྱི་ནང་གསང་བའི་མཆོད་སྤྲིན་དང་། །བཀྲ་ཤིས་རྫས་རྟགས་རིན་ཆེན་སྣ་བདུན་དང་། །སྨན་གཏོར་རཀྟ་བསྐང་
རྫས་རྟེན་རྫས་སོགས། །མཁོ་རྒུའི་མཆོད་རྫས་མ་ཚང་མེད་པ་ལས། །འདོད་ཡོན་ལྔ་ཡི་ལྷ་མོ་སྤྲིན་ལྟར་འཕྲོ། །མཛེས་པའི་གར་དང་གླུ་དབྱངས་རོལ་མོ་སོགས། །
གཟུགས་མཛེས་སྒྲ་སྙན་དྲི་ཞིམ་རོ་མངར་བ། །རེག་འཇམ་དགའ་བཞིའི་བདེ་བའི་མཆོད་པ་རྣམས། །ཟག་མེད་ཀུན་བཟང་རྣམ་འཕྲུལ་མཆོད་སྤྲིན་དུ། །སྤྲུལ་ཏེ་གུས་
པས་འབུལ་ལོ་བརྩེ་བས་བཞེས། ཨོཾ་ན་མཿསརྦ་ཏ་ཐཱ་ག་ཏ་བྷྱོ་སོགས་དང་། ཨོཾ་ཛྙཱ་ན་ཨ་མྲི་ག་ན་ཙཀྲ་པུ་ཛ་མེ་གྷ་ས་མ་ཡ་ཧོཿ ཞེས་བརྗོད་པས་མཆོད་སྤྲིན་རབ་འབྱམས་སུ་སྤྲུལ་ལ་འབུལ།

གཉིས་པ་ལའང་ཚོགས་ཕུད་འབུལ་བ། ཚོགས་ལ་ལོངས་སྤྱོད་པ་དང་གཉིས་ལས། དང་པོ་ཚོགས་རྒྱ་གཞུང་ལས། རྒྱལ་བ་འཇིག་རྟེན་འདས་ལ་འབུལ། །འཇིག་རྟེན་པ་དང་སྔགས་ལྷ་ལ། །དེ་ཉིད་རིག་པས་མཆོད་པ་བརྩམ། ཞེས་དང་། 
རྭ་ལོས། དཀྱིལ་འཁོར་ལ་སྐལ་པ་གཅིག་དྲངས་གསུངས་པས། ལས་རྡོར་གྱིས་དཀྱིལ་འཁོར་དང་གཏོར་མ་ཐམས་ཅད་ལ་ཚོགས་ཕུད་ལ་དཱ་ན་དང་བཅས་པ་ཕུལ་ལ་ཆབ་བྲན། ཕྱག་གསུམ་བཙལ་ཏེ། བླ་མ་ཡི་དམ་མཁའ་འགྲོ་
ཆོས་སྐྱོང་རྣམས་ལ་ཚོགས་ཕུད་འབུལ་བར་ཞུ། ཞེས་བརྗོད། དེ་ནས་གདངས་དང་བཅས་པས། ཧཱུྃ། ལམ་མཆོག་སྲོལ་འབྱེད་འཇམ་དཔལ་ཁྲོས་པ་དང་། །ལ་ལི་ཏ་སོགས་བརྒྱུད་
པའི་བླ་མ་རྣམས། །འདོད་ཡོན་ཟག་མེད་བདུད་རྩིའི་ཚོགས་མཆོད་འབུལ། །མཁྱེན་བརྩེ་ནུས་མཐུས་བྱིན་གྱིས་བརླབ་ཏུ་གསོལ། །མཁས་ཤིང་གྲུབ་བརྙེས་སུམ་ལྡན་
བཀའ་དྲིན་ཅན། །རྩ་བའི་བླ་མ་འཇམ་དཔལ་དཔའ་བོ་ལ། །འདོད་ཡོན་ཟག་མེད་བདུད་རྩིའི་ཚོགས་མཆོད་འབུལ། །མཁྱེན་བརྩེ་ནུས་མཐུས་བྱིན་གྱིས་བརླབ་ཏུ་
གསོལ༑ །རྒྱལ་ཀུན་བསྐྱེད་དང་རྒྱལ་ཀུན་མཁྱེན་པའི་གཏེར། །འཇམ་པའི་དབྱངས་དང་སྒྲ་དབྱངས་ལྷ་མོ་ལ། །འདོད་ཡོན་ཟག་མེད་༴ །ཇི་ལྟ་ཇི་སྙེད་མཁྱེན་པའི་

༄༅། །དངོས་གྲུབ་སྩོལ། །དྲག་ཤུལ་ཆེན་པོས་མཆོག་ཐུན་སྩོལ་མཛད་པའི། །ཡི་དམ་བཅོམ་ལྡན་རྡོ་རྗེ་འཇིགས་བྱེད་ལ། །འདོད་ཡོན་ཟག་མེད༴ མཆོག་
ཐུན་ལས་བཞིའི་དངོས་གྲུབ་སྩལ་དུ་གསོལ། །སྲས་བཅས་རྒྱལ་བ་བསྐྱེད་དང་རོལ་པའི་ཡུམ། །ཤེས་རབ་ཕར་ཕྱིན་རྡོ་རྗེ་རོ་ལངས་མར། །འདོད་ཡོན་ཟག་མེད༴
གནས་ལུགས་སྤྲོས་བྲལ་རྟོགས་པའི་དངོས་གྲུབ་སྩོལ། །རིགས་བཞིའི་གཤིན་རྗེ་ཡུམ་བཞི་གཤེད་པོ་བཞི། །བཅུ་གསུམ་དཀྱིལ་འཁོར་འཁོར་ལོའི་ལྷ་ཚོགས་ལ། །
འདོད་ཡོན་ཟག་མེད༴ མཆོག་ཐུན་ལས་བཞིའི་དངོས་གྲུབ་སྩལ་དུ་གསོལ། །བཀའ་སྡོད་ལས་ཀྱི་གཤིན་རྗེ་ཡབ་ཡུམ་དང་། །འཁོར་གྱི་མ་གཤིན་གིང་དང་ཕྱོགས་སྐྱོང་
སོགས༑ །འདོད་ཡོན་ཟག་མེད༴ བསྟན་དགྲ་དམ་ཉམས་སྒྲོལ་བའི་ཕྲིན་ལས་མཛོད། །གཞན་ཡང་བླ་མ་ཡི་དམ་མཆོག་གསུམ་དང་། །བསྟན་སྲུང་མཐུ་ལྡན་ནོར་
ལྷའི་ཚོགས་རྣམས་ལ། །འདོད་ཡོན་ཟག་མེད༴ བྱང་ཆུབ་བསྒྲུབ་པའི་གྲོགས་དང་མཐུན་རྐྱེན་མཛོད། །མ་གྱུར་རིགས་དྲུག་བར་དོའི་སེམས་ཅན་དང་། །ལན་

ཆགས་གདོན་བགེགས་བཅས་རྣམས་ལྷར་གསལ་བར། །འདོན་ཡོན་ཟག་མེད་བདུད་རྩིའི་མཆོད་པ་འབུལ། །བྱམས་དང་སྙིང་རྗེ་བྱང་ཆུབ་སེམས་བསྐྱེད་ཤོག །གདོད་
ནས་སྣང་སྲིད་འཁོར་འདས་ཆོས་ཉིད་དང་། །མཆོད་བྱ་མཆོད་བྱེད་གཟུང་འཛིན་སྤྲོས་ལས་འདས། །བསལ་བཞག་ཡེངས་སྒོམ་བྲལ་བའི་གནས་ལུགས་འདི། །དོན་
དམ་ཚོགས་ཀྱི་མཆོད་པ་བླ་ན་མེད། །དེ་ལྟར་དོན་དམ་འཁོར་གསུམ་སྤྲོས་བྲལ་ཡང་། །ཀུན་རྫོབ་སྒྱུ་མ་ལྟ་བུའི་ཚོགས་མཆོད་སྤྲིན། །འགྲོ་ཀུན་ཚོགས་གཉིས་རྫོགས་
ཕྱིར་འབུལ་གྱིས་བཞེས། །དོན་གཉིས་ལྷུན་གྲུབ་སྐུ་གཉིས་མངོན་འགྱུར་ཤོག །ཨོཾ་གུ་རུ་བུདྡྷ་བོ་དྷྲྀ་སཏྭ་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། ལན་
གསུམ་གྱིས་བླ་མ་དཀོན་མཆོག་ལ་ཕུལ། ཨོཾ་ཨཱརྱ་མཉྫ་ཤི་སྭ་ར་སྭ་ཏི་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། ཞེས་པ་ལན་གསུམ་གྱིས་འཇམ་དཔལ་ཡབ་ཡུམ་དང་། དཀྱིལ་འཁོར་སྒྲུབ་
མཆོད་དང་། གཞན་ཡང་རྒྱས་པར་འདོད་ན་ལྷ་སྔགས་ཡོངས་རྫོགས་ཀྱིས་འབུལ་བ་དཀྱིལ་ཆོག་བཞིན་དང་། བསྡུ་ན། ཨོཾ་ཤྲཱི་བཛྲ་བྷཻ་ར་ཝ་མཎྞལ་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། །

༄༅། །ཞེས་ལན་གསུམ་གྱིས་ཡི་དམ་གྱི་ལྷ་ཚོགས་རྣམས་དང་། ཨོཾ་ཀཱ་ལ་རུ་པ་ཡ་མ་རཱ་ཛ་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ལས་གཤིན་འཁོར་བཅས་
དང་། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་ཏྱ་ནུ་ཏྦ་སྣ་ཏྭད་ཨོཾ་ཨཱཿཧཱུྃ་ཕཊ་སྭཱ་ཧཱ། ལན་གསུམ་གྱིས་མཆོད་ཡུལ་ཐམས་ཅད་ལ་ཕུལ། དེ་ནས། ཨོཾ་གུ་རུ་བཛྲ་བྷཻ་ར་ཝ་མཎྜ་ལ་ཀཱ་ལ་རུ་པ་ས་པཱ་རི་ཝ་
ར་ཨརྒྷཾ་སོགས་ནས། ཤབྡ་པྲ་ཏཱིཙྪ་ཡེ་སྭཱ་ཧཱའི་བར་དང་། ཨོཾ་གུ་རུ་བཛྲ་བྷཻ་ར་ཝ་མཎྜ་ལ་ཀཱ་ལ་རུ་པ་ས་པཱ་རི་ཝ་ར་ཨོཾ་ཨཱཿཧཱུྃ་གིས་ནང་མཆོད་འབུལ། གཟུགས་སྒྲ་ལ་སོགས་དྲུག་པོ་འདི། །
དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་པ་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་
ཤོག ༑ཨ་ལ་ལ་ཧོ་རོལ་དུ་གསོལ། །གནས་པར་མཛོད། མི་འཛིན་སྒྱུ་མ་ལྟ་བུ་ལ། །དགེས་པའི་གར་གྱིས་རོལ་པར་མཛོད། །རེག་བྱ་འགགས་པ་མེད་པ་ལ། །
མི་གཡོ་བཞིན་དུ་རོལ་པར་མཛོད། །ཧོ་ཆགས་པ་མེད་བཞིན་ཆགས་པ་མཛོད། །ཞེས་ཡིད་འབྱུང་གི་མཆོད་པ་དང་། ཧཱུྃ། དུར་ཁྲོད་རྒྱན་གྱིས་ལེགས་བརྒྱན་པའི། །ཞེ་སྡང་

གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེ་སྤྲུལ་པའི་སྐུར་བསྟན་པའི། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་ཆེན་ཁྱོད་ལ་
བསྟོད༑ །ཅེས་སམ་ཡང་ན་བསྟོད་པའི་མཆོད་པ་རྒྱས་པ་དང་། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷ་ཝ་ཨཏྨ་ཀོ྅ཧཾ། ཞེས་པས་མཉེས་མཆོད་འབུལ་བ་སྟེ། དེ་རྣམས་ནི་ཚོགས་རྒྱ་གཞུང་ལས། ཐུན་
མོང་ཀུན་གྱི་མཆོད་པ་དང་། །ཀུན་ལ་གསང་བ་ཀུན་གྱིས་མཆོད། །སོགས་དང་། ས་པཎ་དང་འཕགས་པ་གཉིས་ཀྱིས། ཕྱི་ནང་ཡིད་འབྱུང་གི་མཆོད་པ་བསྟོད་པ་བཅས་དགོས་པར་གསུངས་པ་རྣམས་ཀྱི་དོན་ནོ། །གཉིས་པ་ལ་ལྔ། ཕྱི་ནང་
གསང་བ་གསུམ་གྱི་ཚོགས་ལ་ལོངས་སྤྱོད་པ། གླུ་དང་སྨོན་ལམ་བྱ་བ་སྟེ་ལྔ་ལས། དང་པོ་ཕྱིའི་ཚོགས་ལ་ལོངས་སྤྱོད་པ་ལ། རྡོ་རྗེ་སློབ་དཔོན་གྱི་དྲུང་དུ་མ་དཱ་ནའི་སྣོད་པདྨ་བྷཉྫ་དཔྲལ་བ་རང་ལ་བསྟན་ཏེ་བཞག །དེའི་སྟེང་དུ་བ་ལ་ཅུང་ཟད་
བཞག་ལ། ལས་ཀྱི་རྡོ་རྗེས་ཕྱག་གསུམ་བཙལ་ལ་པད་ཀོར་བྱས་ཏེ། རྡོ་རྗེ་འཛིན་སོགས་དགོངས་སུ་གསོལ། །བདག་གི་ཚོགས་ཀྱི་ཁྱད་པར་འདི། །དད་པའི་སེམས་ཀྱིས་འབུལ་ལགས་
ཀྱིས༑ །ཅི་བདེ་བར་ནི་བཞེས་སུ་གསོལ། །ཞེས་བརྗོད། སློབ་དཔོན་གྱིས། ཨེ་མ་ཞི་བ་ཆེན་པོ་ཀྱེ། །ཚོགས་ཆེན་འབར་བས་ཉོན་མོངས་བསྲེག །འདི་འདྲའི་བདེ་བ་ཆེན་

༄༅། །པོ་སྟེ། །ཀུན་ཀྱང་ཨ་ཧོ་སུ་ཁ་ཆེ། །ཨ་ཧོ་མ་ཧཱ་སུ་ཁ་ཧོཿ ཞེས་བརྗོད། ཡང་ཕྱག་གསུམ་དང་པད་སྐོར་བྱས་ལ། འདི་ནི་ཆོས་རྣམས་བཟང་པོར་ལྟོས། །འདུས་པ་ལ་
ནི་ཐེ་ཚོམ་མེད། །བྲམ་ཟེ་གདོལ་པ་ཁྱི་དང་ཕག །རང་བཞིན་གཅིག་ཏུ་རོལ་དུ་གསོལ། །ཞེས་པའི་ལན་དུ། བདེ་གཤེགས་ཆོས་ལ་རིན་ཐང་མེད། །འདོད་ཆགས་
ལ་སོགས་དྲི་མ་བྲལ། །གཟུང་དང་འཛིན་པ་རྣམ་སྤངས་པ། །དེ་བཞིན་ཉིད་ལ་གུས་ཕྱག་འཚལ། །ཨ་ཧོ་མཧཱ་སུ་ཁ་ཧོཿ ཞེས་བརྗོད། དེ་ནས་ལས་ཀྱི་རྡོ་རྗེས་ལག་པ་གཉིས་པདྨའི་
་ཕྱག་རྒྱ་ལས་སྲིན་ལག་གཡས་ཀྱིས་སྟེང་གི་བ་ལ་འཛིན་པས་རྡོ་རྗེ་སློབ་དཔོན་ནས་རིམ་བཞིན་མ་དཱ་ན་འགྲིམ་ཚར་བ་དང་། ཚོགས་ཀྱི་རྫས་རྣམས་ནས་མ་ཚང་བ་མེད་པར་སློབ་དཔོན་ལ་གཉིས་འགྱུར་སོགས་དཔོན་སློབ་ཐམས་ཅད་ལ་ལག་པ་གཉིས་
ཀས་འབུལ་ཞིང་། ལེན་པ་པོས་ཀྱང་ལག་པ་གཉིས་ཀས་པད་ཀོར་གྱིས་བླང་བར་བྱ། ཨ་ཧོ་མཧཱ་སུ་ཁ་ཧོ །ཞེས་བརྗོད་ཅིང་བླང་དགོས་ཏེ། ཚོགས་རྒྱ་གཞུང་ལས། སྒེག་པའི་ཚུལ་གྱིས་སྟེར་བ་དང་། ཞེས་དང་། ཧེ་བཛྲ་ལས།
པདྨའི་ལག་པས་བླང་བ་དང་། དེ་ཉིད་ཀྱི་ནི་ལག་པས་དབུལ། ཞེས་གསུངས་པའི་ཕྱིར་རོ། །དེ་ནས་ཐམས་ཅད་ལ་ཕུལ་ནས་ལས་རྡོར་གྱིས་མ་ཐོབ་པར་ས་རྗེན་ལ་མི་འཇོག་ཅིང་། དེ་ནས་སློབ་དཔོན་གྱིས། བདག་ལུས་ཡེ་ནས་རྡོ་

རྗེ་འཇིགས་བྱེད་ལ། །སྙིང་དབུས་བླ་མ་ཡི་དམ་ཆོས་སྐྱོང་སོགས། །ཀུན་འདུས་གཤིས་ལུགས་འཇམ་དཔལ་གཞོན་ནུའི་ཚུལ། །འདོད་ཡོན་ཚོགས་ཀྱི་ཐབས་ཤེས་དམ་
རྫས་རྣམས། །ཡེ་ཤེས་བདུད་རྩིར་བསྒྱུར་བའི་མཆོད་སྤྲིན་འདི། །མཉམ་ཉིད་ངང་མཆོད་ཟག་མེད་བདེ་བས་དགྱེས། །རང་སེམས་བླ་མ་འཇམ་དབྱངས་དབྱེར་མེད་དུ། །
ཡིན་བཞིན་མངོན་གྱུར་མཆོག་གི་དངོས་གྲུབ་སྩོལ། །ཅེས་བརྗོད་ཅིང་གསལ་འདེབས། རྭ་ལོས་ཕུད་ལ་གཏོར་མ་གཅིག་བཅའ། ཚོགས་ལ་ལོངས་སྤྱོད་གསུངས་པས། རང་སྐལ་གྱི་ཕུད་དེ་སྣོད་གཞན་དུ་བཞག སློབ་
དཔོན་གྱིས། ཐམས་ཅད་ཚོགས་ལ་རོལ་པར་ཞུ། །ཞེས་བརྗོད་ལ་དཔོན་སློབ་ཐམས་ཅད་ཀྱིས་གཙང་རྨེའི་རྣམ་རྟོག་མི་བྱ་བར་སྙིང་གའི་འཇམ་དཔལ་ཡེ་ཤེས་སེམས་དཔའ་སངས་རྒྱས་ཐམས་ཅད་འདུས་པའི་ངོ་བོར་མཆོད་པར་བསམ་པས་རྫས་
ཐམས་ཅད་ཚིམས་པར་ལོངས་སྤྱོད། ཁྱད་པར་དགེ་སློང་རྡོ་རྗེ་འཛིན་པ་ལྟ་བུའི་སྡོམ་པ་འོག་མའི་བཅས་པ་སྲུང་སེམས་ཀྱིས། མ་དཱ་ན་དང་། ཕྱི་དྲོའི་ཁ་ཟས་སྤོང་སེམས་ཀྱིས་ཚོགས་རྫས་ཁྱད་དུ་བསད་ན་རྩ་ལྟུང་དུ་འགྱུར་ཏེ། དམ་ཚིག་རྫས་ནི་
ཇི་བཞིན་རྙེད། །མི་བསྟེན་པ་ནི་བཅུ་གསུམ་པ། །ཞེས་གསུངས་པའི་ཕྱིར་རོ། །ཚོགས་ཀྱི་དུས་སུ་རྩོད་པ་དང་ཁ་ཤགས་འགྱེད་པ་སོགས་མི་བྱ་བར། ཆོས་ཀྱི་འབེལ་གཏམ་དང་སེམས་དགའ་བའི་གཏམ་སོགས་བྱ། སྔར་སྨོས་པའི་བརྡ་ཡི་སྐད་

༄༅། །ཀྱིས་བརྗོད་པ་ལས་ཐ་མལ་བའི་སྐད་ཀྱིས་མི་བརྗོད། སྣོད་ཁ་མི་སྒྲུབ། །སྟོང་པར་མི་བཞག །བཟའ་བཏུང་བག་ཙམ་འཇོག་པ་རྟེན་འབྲེལ་ཡིན་གསུངས། གཉིས་པ་ནང་གི་ཚོགས་འཁོར་ནི། རྩ་གསུམ་འཁོར་ལོ་ཡས་
མས་ཀྱི་ཧཾ་ཨ་ལས་བྱེད་པའི་འཁོར་ལོ་གཉིས་དང་བཅས་པ་གསལ་བཏབ་ནས་འབར་འཛག་སྒོམ་པ་ཡིན་ཏེ། འཇིགས་བྱེད་ཀྱི་ཚོགས་རྒྱ་གཞུང་དུ། རང་བྱུང་ཡེ་ཤེས་འབར་བ་ནི། །འོད་འཕྲོས་གདན་གྱི་ལུས་འབུད་བྱ། །བར་ནི་དེ་ཉིད་སྦྱིན་
བསྲེག་ཅིང་། །རོ་ལ་སོགས་པ་དབབ་པར་བྱ། །ཞེས་གསུངས་སོ། །གསུམ་པ་གསང་བའི་ཚོགས་འཁོར་ནི། འདུ་ཤེས་གསུམ་ལྡན་ཐབས་ཤེས་སྙོམས་པར་ཞུགས། །ཡས་བབས་མས་བརྟན་དགའ་བཞིའི་རིམ་པ་ཡིས། །རྩ་ཁམས་དཔའ་
བོ་ཌཱ་ཀིའི་ལྷ་ཚོགས་བཅས། །ལྷན་ཅིག་བདེ་ཆེན་ཡེ་ཤེས་ངང་དུ་ཨ། །ཞེས་བསམ་པ་ཡིན་ཏེ། རྒྱ་གཞུང་དང་ས་པཎ་གྱི་ཚོགས་འཁོར་ལས་ཀྱང་གསུངས་སོ། །ཡང་ན་སྙིང་གར་མ་དཱ་ན་ཅུང་ཟད་གཏོར་ལ་མཉེས་ཏེ། རང་ཉིད་ལྷ་སྤྱི་བོའི་བླ་མ་
སྣང་བ་ཐམས་ཅད་དཀྱིལ་འཁོར་དུ་དྲན་ཏེ་བདེ་སྟོང་གི་ཏིང་ངེ་འཛིན་ལ་མཉམ་པར་བཞག་པས་ཆོག་པར་ཡང་གསུངས། བཞི་པ་གླུ་གར་གྱི་མཆོད་པ་ནི། ཧེ་བཛྲ་གྱི་དགོངས་པ། སྐྱེས་པ་གླུ་ལེན་ན་སྣང་མཐའ། གར་བྱེད་ན་རྣམ་སྣང་། བུད་
མེད་གླུ་ལེན་ན་གོས་དཀར་མོ། གར་བྱེད་ན་སངས་རྒྱས་སྤྱན་མའི་ང་རྒྱལ་བྱ་དགོས་པར་གསུངས་པས་དེ་ལྟར་རམ། གང་ལྟར་ལྷ་ཡི་ང་རྒྱལ་མ་བྲལ་བས་གང་རུང་ངམ། ཡང་ན་ཀོལླ་ཨི་རེཊྛི་སོགས་ཀྱི་གླུ་གར་བྱ་བ་ཡིན་ཏེ། རྒྱ་གཞུང་དུ།

རང་གི་ཡིད་དུ་འོང་པའི་བཀྲ་ཤིས་ལ་སོགས་པ་ཡི་གླུ། །རྒྱལ་པ་མ་ལུས་པ་ལ་སོགས་ལ་གར་གྱིས་མཆོད་པར་བྱ། །ཞེས་གསུངས་པས་སོ། །ལྔ་པ་སྨོན་ལམ་གདབ་པ་ནི། བླ་མ་འཇམ་དཔལ་ཞི་ཁྲོའི་ལྷ་ཚོགས་ལ། །ཕྱི་
ནང་གསང་བའི་ཚོགས་ཀྱིས་མཆོད་པ་ཡིས། །བདག་གཞན་འགྲོ་ཀུན་འཇམ་དཔལ་དཔའ་བོ་དང་། །དབྱེར་མེད་དཀྱིལ་འཁོར་གཅིག་ཏུ་འགྲུབ་པར་ཤོག །ཅེས་དང་། 
སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་འགྲོ་འགྱུར་བ། །དེ་ཡིས་སངས་རྒྱས་མྱུར་ཐོབ་ཤོག །ཅེས་སྨོན་ལམ་
གདབ་དགོས་པ་ཡིན་ཏེ། ཚོགས་རྒྱ་གཞུང་ལས། འབྱུང་པོ་ཐམས་ཅད་སངས་རྒྱས་སུ། །བླ་ན་མེད་པར་སྨོན་ལམ་གདབ། །ལྷག་མའི་གཏོར་མས་ཚིམ་པར་བྱ། །ཞེས་གསུངས་པས། གསུམ་པ་རྗེས་ཀྱི་བྱ་བ་ལ། ལྷག་མ་གཏོང་བ།
བསྔོ་སྨོན་བྱ་བ། བཀྲ་ཤིས་ཀྱིས་མཐའ་བརྒྱན་པར་བྱ་བ་དང་གསུམ་ལས། དང་པོ་ལ་རྭ་ལོས་དེ་ནས་ལྷག་མ་བསྡུས་ལ། སྔར་ཕུད་ལ་བཤམས་པའི་གཏོར་མ་ཆང་ཟན་གསུམ་བྱིན་གྱིས་བརླབས་གསུངས་པས་ལས་ཀྱི་རྡོ་རྗེས་སྣོད་གཅིག་ཏུ་མས་
རིམ་གྱིས་ཚོགས་ལྷག་རྣམས་བསྡུས་ལ། སྔར་ཕུད་ལོགས་སུ་བཞག་པ་དེ་དུམ་བུ་གསུམ་བྱས་ལ་གཅིག་ལྷག་མ་ལ་བསྲེས། གཉིས་པོ་སྣོད་སོ་སོར་བཞག་ལ། དཔལ་འབར་རམ་སྤོས་བཙུགས་ཆབ་ཀྱིས་བྲན་ལ། ཕྱག་གསུམ་དང་། ཕུད་དང་

༄༅། །ལྷག་མའི་གཏོར་མ་རྣམས་ལ་བྱིན་རླབས་མཛད་དེ་སོ་སོར་འབུལ་བར་ཞུ། ཞེས་བརྗོད། སློབ་དཔོན་གྱིས་ཆང་གི་ཁ་ཐུ་འབར་བའི་ཕྱག་རྒྱའི་ནང་ནས་ཕཻཾ་བརྗོད་པས་ལྷག་གཏོར་ལ་བཏབ། དེ་ནས། ཨོཾ་ཨཱཿབིགྷྣཏྣ་ཀྲྀ་
ཏ་ཧཱུྃ་ཕཊ། ཅེས་པས་བགེགས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཕུད་དང་ལྷག་མའི་གཏོར་མ་ཤ་ལྔ་བདུད་རྩི་ལྔ་ཡེ་ཤེས་ལྔའི་ངོ་བོར་གྱུར་པ་ཁ་དོག་དྲི་རོ་ནུས་པ་ཕུན་
སུམ་ཚོགས་པ་བདུད་རྩིའི་རང་བཞིན་ཟད་མི་ཤེས་པར་གྱུར། ཨོཾ་ཨཱཿ་ཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་གྱིས་བརླབས་ལ། ཨོ་ཧ་རི་ཏི་པཎཱཀ་པྲ་ཏི་ཙྪ་སྭཱ་ཧཱ། ཞེས་ལན་གསུམ་གྱིས་འཕྲོག་མ་
ལ་ཆང་ཟན་གྱི་གཏོར་མ་སྦྱིན། ཡང་། ཨོཾ་ཧཱུྃ་ཏྲི་ཀེ་ཨ་གྷ་གྲ་པ་པྲ་ཏིཥྪ ་སྭཱ་ཧཱ། ཞེས་པ་ལན་གསུམ་གྱིས་ཆང་ཕུད་ཀྱི་གཏོར་མ་ཕུལ། ཡང་། ཨོཾ་ཁ་ཁ་ཁཱ་ཧི་ཁཱ་ཧི་ཨུཙྪིཥྛ་བྷ་ལཾ་ཏ་བྷཀྵ་སི་སྭཱ་ཧཱ། ཞེས་
ལན་གསུམ་གྱིས་ལྷག་མ་ལ་དབང་བ་རྣམས་ལ་གཏོར་མ་སྦྱིན་ལ། ཧཱུྃ། སྔོན་ཚེ་གནས་མཆོག་སོ་མ་པུ་རི་རུ། །འཇམ་དཔལ་ཁྲོས་པ་རྡོ་རྗེ་འཇིགས་བྱེད་ཀྱིས། །དབང་ཕྱུག་ལ་སོགས་
དྲེགས་པ་ཅན་རྣམས་བཏུལ། །དཀྱིལ་འཁོར་སྤྲུལ་ཏེ་རྒྱུད་རྣམས་གསུངས་པའི་ཚེ། །བཀའ་བསྒོས་དམ་གནས་འཁོར་དུ་གཏོགས་པ་ཡི། །ཕུད་ལ་མི་དབང་དྲེགས་བྱེད་

སྡེ་བརྒྱད་སོགས། །དཔལ་གྱི་ཕོ་ཉ་མཁའ་འགྲོ་དབང་ཕྱུག་དང་། །གིང་དང་ལངྐ་དུར་ཁྲོད་གནས་ཡུལ་བདག །མ་སྲིང་འབར་མ་སྦྱོར་མ་ལས་བྱེད་སོགས། །བཀའ་
ཡི་ཕམ་ཕབ་ལྷག་གཏོར་འདི་བཞེས་ལ། །སྔོན་ཚེ་ཞལ་བཞེས་དམ་བཅས་ཇི་བཞིན་དུ། །བཅོལ་བའི་ཕྲིན་ལས་མྱུར་དུ་འགྲུབ་པར་མཛོད། །གཞན་ཡང་རྒྱལ་བའི་སྤྱན་
སྔར་ཁས་བླངས་བཞིན། །གནོད་སྦྱིན་འཕྲོག་མ་མ་བུ་འཁོར་བཅས་དང་། །དེ་བཞིན་ཕུད་ལྷག་དབང་བའི་འཁོར་གྱི་ཚོགས། །བདུད་རྩིའི་རང་བཞིན་འདོད་ཡོན་ལྔ་
ལྡན་པའི། །ཕུད་ལྷག་ཆང་བུའི་གཏོར་མ་འདི་ལོངས་ལ། །འགྲོ་ལ་གནོད་འཚེའི་བསམ་པ་རབ་ཞི་ནས། །བྱང་ཆུབ་སྒྲུབ་པའི་འགལ་རྐྱེན་ཞི་བ་དང་། །མཐུན་རྐྱེན་
སྒྲུབས་ལ་སྲུང་སྐྱོབ་གཡེལ་མེད་མཛོད། །ཅེས་བརྗོད་ལ་གཏོར་མ་རྣམས་གཙང་སར་ཕུལ། གཉིས་པ་བསྔོ་སྨོན་བྱ་བ་དང་། གསུམ་པ་ཤིས་བརྗོད་བྱ་བ་སོགས་ནི་གཞུང་བཞིན་བྱའོ། །བྱིན་གྱིས་བརླབས་པའི་ཁ་ཟས་དབང་
མ་ཐོབ་པ་ལ་སྦྱིན་མི་རུང་ཞིང་གལ་ཏེ་སྟེར་དགོས་བྱུང་ན་ལྷག་མའི་སྔགས་ཀྱིས་ལྷག་མར་དབང་བའི་འབྱུང་པོ་ལ་བསྔོས་ནས་བྱིན་ན་ཉེས་པ་མེད་ཅེས་ཆོས་འཕགས་གསུངས། སྤྱིར་འདི་ནི་ཚོགས་གཉིས་གསོག་པ་དང་ལས་བཞི་བསྒྲུབ་པའི་དབང་དུ་

༄༅། །བྱས་ཀྱི་བྱེ་བྲག་བསད་ལས་བཞིའི་ནང་ཚན་ནུབ་ཏུ་ཚོགས་ཀྱི་བསད་ལས་ནི་གཞན་དུ་ཤེས་པར་བྱའོ། །ཞེས་པ་ནི་ངག་བློ་རིན་པོ་ཆེའི་གསུང་ཇི་ལྟ་བ་བཞིན་བཀོད་པའོ། །དེ་ནས་སྟ་གོན་གྱི་རྗེས་ཀྱི་ཆོ་ག་ནི། མཆོད་པ་རྣམས་
གསར་པ་སྤྲོ་བའམ། ཁ་གསོ་བ་གང་ཡང་རུང་བ་བྱས་ལ། ཨོཾ་ཨཱཿབིགྷྣཱན་ཏ་ཀྲྀ་ཏ་ཧཱུྃ་ཕཊ་ཅེས་པས་བསང་། སྭ་བྷ་ཝས་སྦྱང་། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ཁྲག་ཆེན་པོའི་ཨརྒྷཾ། དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་
རུས་ཀྱི་ཞལ་ཟས། རྐང་གླིང་གི་རོལ་མོ་ལ་སོགས་པ་མཆོད་རྫས་བསམ་གྱིས་མི་ཁྱབ་པ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་གྱི་ལྷ་
ཚོགས་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག། ཨོ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པདཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་
ཨཱཿཧཱུྃ༔ ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱཱ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། ཞེས་པའི་བར་གྱིས་བྱིན་གྱིས་བརླབ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ཨབྷཾ་པྲ་ཏཱིཙྪ་སྭཱ་ཧཱ།

ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་པདྱཾ་པྲ་ཏིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་པཥྤེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་དྷཱུ་པེ་པྲ་ཏཱི།
ཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་གནེ་པྲ་ཏིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་
རི་ཝཱ་ར་ནེ་ཝི་དྱཱ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ལྷ་སྔགས་ལ་པད་སྐོར། མཆོད་སྔགས་ལ་སོ་སོའི་ཕྱག་རྒྱ། མཐར་སེ་གོལ་གཏོགས་པ་དག་ཤབྡ་ལ་རོལ་
ཆེན་བྱ། གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་
དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་
མཛོད༑ །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿ ཆགས་པ་མེད་བཞིན་ཆགས་པར་མཛོད། །དུར་ཁྲོད་རྒྱན་གྱིས་རྣམ་བརྒྱན་པའི། །

༄༅། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །
དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་
སྐུ་ལ་ཕྱག་འཚལ་ལོ། །གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་
འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །
འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །
ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་

བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །།
ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་
བསྟོད༑ །ཅེས་པས་བསྟོད་དོ། །སྙོམས་འཇུག་གི་མཉེས་མཆོད་ནི། ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་རྭ་ག་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་བརྗོད་ཅིང་འཁྱུད་རྒྱ་བྱ། ནང་གི་མཆོད་པ་ནི། ཨོཾ་
ཨཱཿཧཱུྃ། ཞེས་པས་བྱིན་རླབས་དྲན་པར་བྱ། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་། ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་°
གསུམ་གྱི་ཞལ་དུ་ཨོཾ་ཨཱཿཧཱུྃ། ཞེས་པས་ནང་མཆོད་དབུལ། བདེ་བར་གཤེགས་པ་ཐམས་ཅད་ཀྱིས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་
པ་སྩལ་དུ་གསོལ། ཞེས་གསོལ་བ་གདབ། ཨོ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏེ་ནོ་པ་ཏིཥྛ་དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ།

༄༅། །སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཥྚཾ། ཤྲེཿ ཡཿ  ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་ཡ་མཱནྟ་ཀ་མཱ་མེ་མུ། ཡ་མཱནྟ་ཀོ་བྷ་
ཝ༑ མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཞེས་ཚར་གསུམ་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིད་པ་དང་ནི་བགྱིས་སྩལ་བ།།
དེ་ཀུན་མགོན་པོས་བཟོད་པར་མཛོད། །ཞེས་པས་བཟོད་གསོལ་བྱ་བའམ་གང་ཡང་བདག་ཅག་ལས་དང་པོ་པའི་ཞེས་སོགས་ཚིག་ལྷུག་བཅས་བརྗོད་ཀྱང་ཆོག །ལག་པ་གཉིས་རྡོ་རྗེ་ཁུ་ཚུར་ཁ་གྱེན་དུ་བསྟན་པའི་
མཐེའུ་ཆུང་གཉིས་སྦྲེལ། མཛུབ་མོ་གཉིས་རྩེ་སྦྱར་བ་སྨིན་མཚམས་ཀྱི་ཐད་ཀར་འདེགས་པའི་ཚུལ་དུ་བྱས་ལ། ཧཱུྃ་བཛྲ་ཨུཏྟིཥྛ། སྟ་གོན་གྱི་རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་སང་
ཉིན་སྤྱན་མ་དྲངས་ཀྱི་བར་དུ་ནམ་མཁའི་ཁམས་འདིར་བརྟན་པར་བཞུགས་ནས། བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་
དུ་གསོལ། ཞེས་བརྗོད། ཨོཾ་ཨཱཿབིགྷྣཱན་ཏ་ཀྲྀ་ཏ་ཧཱུྃ་ཕཊ་ཅེས་པས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་

བ་ལས་བྱུང་བའི་ཁྲག་ཆེན་པོའི་ཨརྒྷཾ། དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། །
རྐང་གླིང་གི་རོལ་མོ་ལ་སོགས་པ་མཆོད་རྫས་བསམ་གྱིས་མི་ཁྱབ་པ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་གྱི་ལྷ་ཚོགས་རྣམས་ཀྱི་སྤྱན་ལམ་
དུ་འབྱུང་ཞིང་རྒྱས་པར་གྱུར་ཅིག། ཨོ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པདྱཾ་ཨཱཿཧཱུྃ། ཨོཾ་བཛྲ་པཥྤེ་ཨཱཿཧཱུྃ། ཨོབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་
ཨཱཿཧཱུྃ༔ ཨོཾ་བཛྲ་ནཻ་ཝི་དྱཱ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་པདྱཾ་པྲ་
ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་དྷུ་པེཔྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་
ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་རི་ཝཱ་ར་ནཻ་ཝི་དྱཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷཻ་

༄༅། །ར་ཝ་མཎྜ་ལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་
སྣང་༑ །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད།
མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿ  ཆགས་པ་མེད་བཞིན་
ཆགས་པར་མཛོད། །དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་
པ༑ །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་
མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་

རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་
པ༑ །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་
མཆོག ༑རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །
ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་
རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་
སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །ཅེས་པས་བསྟོད་དོ། །སྙོམས་འཇུག་གི་མཉེས་མཆོད་ནི། ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་

༄༅། །ཨཱཏྨ་ཀོ྅ཧཾ། ཞེས་བརྗོད་ཅིང་འཁྱུད་རྒྱ་བྱ། ནང་གི་མཆོད་པ་ནི། ཨོཾ་ཨཱཿཧཱུྃ། ཞེས་པས་བྱིན་རླབས་དྲན་པར་བྱ། ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་བཅོམ་ལྡན་འདས་
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་ཞལ་དུ་ཨོཾ་ཨཱཿཧཱུྃ། ཞེས་པས་ནང་མཆོད་དབུལ། རྟེན་གཞན་རྣམས་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་
དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་གནས་ཁང་འདི་ཉིད་དུ་བསྐྱེད་ཅིང་སྤྱན་དྲངས་པའི་ལྷ་ཚོགས་ཐམས་ཅད། ཇི་
སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་ནས། བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་
གསོལ༑ ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་བརྗོད་ཅིང་མེ་ཏོག་དང་བཅས་པས་བརྟན་བཞུགས་བྱ། རྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས། ཨོཾ་ཁྱེད་ཀྱིས་སེམས་ཅན་དོན་ཀུན་

མཛད༑ རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །བཛྲ་མུ༔ ཞེས་བརྗོད་ཅིང་ལག་པ་ཁ་
ཕྱིར་བལྟས་ཏེ་བསྣོལ་བའི་མཐེབ་སྲིན་གྱི་སེ་གོལ་གཏོགས་ནས། ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་ཛཿཧཱུྃ་བྃ་ཧོཿས་བདག་ལ་ཐིམ། བདག་གི་མིག་ཏུ་
སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་
སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། འགྲོ་བ་ཐམས་ཅད་གཤིན་རྗེ་གཤེད་ཀྱི་རང་བཞིན་དུ་རྣམ་པར་དག །དགེ་བ་འདི་ཡིས་མྱུར་དུ་བདག །
འཇམ་དཔལ་ཁྲོ་བོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་
ཅད་སྐྱོན་མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་རྒྱས་མྱུར་ཐོབ་ཤོག །བགེགས་དང་ལོག་པར་འདྲེན་པ་རྣམས། །གདུལ་དཀའ་འདུལ་བྱེད་

༄༅། །དཔའ་བོ་ཡིས། །ཤིན་ཏུ་གཏུམ་པའི་ཁྲོ་གཟུགས་ཀྱིས། །མ་རུངས་པ་རྣམས་ཚར་གཅོད་ཤོག །བསོད་ནམས་འདི་ཡིས་ཐམས་ཅད་གཟིགས་པ་ཉིད། །
ཐོབ་ནས་ཉེས་པའི་དགྲ་རྣམས་ཕམ་བྱས་ནས། སྐྱེ་རྒ་ན་འཆི་རྦ་རླབས་འཁྲུགས་པ་ཡི། སྲིད་པའི་འཚོ་ལས་འགྲོ་ཀུན་བསྒྲོལ་བར་ཤོག །དགེ་བ་འདི་ཡིས་ནམ་མཁའི་
མཐའ་ཀླས་པའི། །ལུས་ཅན་ཀུན་གྱིས་བསོད་ནམས་ཡེ་ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། རྡོ་རྗེ་འཛིན་པའི་ས་ལ་འགོད་པར་ཤོག །བདག་
གིས་དུས་གསུམ་དགེ་བ་ཅི་བསགས་པ། །ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །བླ་མེད་ཐེག་པ་ཆེན་པོའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་
ས་ཐོབ་ཤོག །བར་ཚར་གསུམ། བདག་ཀྱང་སངས་རྒྱས་མ་ཐོབ་བར། སྐྱེ་དང་སྐྱེ་བར་གནས་བཟང་པོ། རིགས་བཟང་སྤྱོད་པ་བཟང་བ་དང་། །གྲོགས་བཟང་བླ་
མས་རྗེས་འཛིན་ཤོག །ཚུལ་ཁྲིམས་དག་ཅིང་མཁས་ལ་སྒྲིན། རྣམ་པར་དག་ཅིང་རྒྱུ་གཅིག་པ། །བསྐལ་བཟང་སྤྱོད་པས་རྣམ་བརྒྱན་ཏེ། །ཐོས་ནས་གཞན་ལ་སྟོད་

པར་ཤོག །མགོ་བོར་བླ་མའི་ཅོད་པན་འཆང་། །ལག་པས་ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་བཟླས། །ཡིད་ཀྱིས་ཟུང་འཇུག་བསྒོམ་པར་
ཤོག ༑འདི་ནས་བྱང་ཆུབ་སྙིང་པོའི་བར། །བླ་མ་ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་ལ་བྱ་བ་བྱེད་པར་ཤོག །བར་ཚར་གཅིག །ལྷ་
མོ་ཚད་མ་དམ་ཚིག་ཚད་མ་དང་། །དེ་ཆོས་གསུངས་ཀྱང་ཚད་མའི་མཆོག་ཡིན་པས །བདེན་པ་དེས་ཀྱང་ལྷ་མོ་དེ་དག་གིས། །བདག་ལ་རྗེས་སུ་འཛིན་པའི་རྒྱུར་གྱུར་
ཅིག ༑སྟ་གོན་གྱི་ཉིན་བཀྲ་ཤིས། བསྡུས་པ་འདི་བྱ་སྟེ། གར་དབང་རྡོ་རྗེ་འཆང་དང་བེ་ཏཱ་ལཱི། །རོལ་པའི་རྡོ་རྗེ་དོན་ཡོད་ཡེ་འབྱུང་སྦས། །པདྨ་བཛྲ་བལ་པོ་བྷ་རོ་སྟེ། །རྒྱ་བལ་
པཎ་གྲུབ་དབང་པོའི་བཀྲ་ཤིས་ཤོག །རྭ་ཆེན་ལོ་ཙཱ་ཐུགས་སྲས་ཆོས་རབ་བ། །ཡེ་ཤེས་སེང་གེ་འབུམ་སེང་དྷརྨ་དང་། །དཀོན་མཆོག་སེང་གེ་ཤེས་རབ་རྒྱལ་མཚན་ཏེ། །
རྭ་ཆེན་བརྒྱུད་པར་བཅས་པའི་བཀྲ་ཤིས་ཤོག །རྗེ་བཙུན་རྒྭ་ལོ་རོང་པ་དུས་འཁོར་བ། །བག་སྟོན་ཚུལ་རྒྱལ་ཀུན་མཁྱེན་ཤེས་རབ་དཔལ། །དགེ་བ་རྒྱལ་མཚན་ཤེས་

༄༅། །རབ་ཟླ་བའི་དབང་། །བོད་ཡུལ་གྲུབ་ཆེན་རྣམས་ཀྱི་བཀྲ་ཤིས་ཤོག །གངས་ཁྲོད་མཁས་པའི་དབང་པོ་རྡོ་རིང་པ། །ངེས་དོན་བསྟན་པའི་བདག་པོ་སྒོ་
རུམ་པ། །ས་གསུམ་གྲགས་པའི་དཔལ་འབར་ཚར་པ་རྗེ། །མཁྱེན་བརྩེའི་དབང་ཕྱུག་རྣམས་ཀྱི་བཀྲ་ཤིས་ཤོག །འཇམ་མགོན་གཤིན་རྗེའི་གཤེད་དངོས་རྟ་ར་བ། །
འཇམ་དབྱངས་རྣམ་སྤྲུལ་མཁས་གྲུབ་བསླབ་གསུམ་རྗེ། །འཇམ་པའི་རྡོ་རྗེ་དབང་ཕྱུག་རབ་བརྟན་དཔལ། །འཇམ་དཔལ་བསྟན་འཛིན་གསུམ་གྱི་བཀྲ་ཤིས་ཤོག །
རྒྱལ་བ་གཉིས་པ་ཁྱབ་བདག་བཀའ་འགྱུར་བ། །རྒྱལ་བའི་བསྟན་འཛིན་ངག་དབང་རྣམ་རྒྱལ་ཞབས། །རྒྱལ་བས་རྗེས་བཟུང་བཟང་པོ་རྒྱལ་མཚན་པ། །རྒྱལ་བའི་
རྒྱལ་ཚབ་གསུམ་གྱི་བཀྲ་ཤིས་ཤོག །མཁྱེན་བརྩེ་ནུས་ལྡན་རྨོར་ཆེན་ཆོས་ཀྱི་རྗེ། །མཁྱེན་རབ་མཐའ་ཡས་རྗེ་བཙུན་འཇམ་པའི་དབྱངས། །མཁྱེན་བརྩེའི་དབོན་རིགས་
ལས་སྤྲུལ་དྲིན་ཅན་རྗེ། །མཁྱེན་བཟང་རིམ་བྱོན་རྣམས་ཀྱི་བཀྲ་ཤིས་ཤོག །༼  འཇིགས་བྱེད་བཅུ་གསུམ་མའི་བཀྲ་ཤིས་ཁ་སྐོང་རྟ་ར་བ་ནས་གནས་གསར་རྡོ་རྗེ་འཆང་ལེགས་པའི་མཚན་ཅན་བར་གྱི་ཤིས་བརྗོད་།

འདིའང་ས་སྐྱ་པ་ངག་དབང་ཀུན་བློས་སྦྱར།༽ དབང་ཕྱུག་བརྒྱད་ལྡན་རྒྱ་སྟོན་རིན་པོ་ཆེ། །དབང་ཕྱུག་གྲགས་པ་ལྡོང་སྟོན་ཤེས་རབ་དཔལ། །ཤར་ནུབ་བརྒྱུད་པའི་སྲོལ་འཛིན་ཉི་ཟླ་
ལྟར༑ །ཡོངས་གྲགས་བརྒྱུད་པར་བཅས་པའི་བཀྲ་ཤིས་ཤོག །ཁྱབ་བདག་དུས་དགྲའི་དབང་པོ་མ་ཧེའི་ཞལ། །དྲན་པས་སྙིང་གི་གདུང་སེལ་རོ་ལངས་ཡུམ། །
རིགས་བཞི་ཡུམ་བཞི་ཁྲོ་རྒྱལ་སྒོ་བ་བཅས། །བཅུ་གསུམ་དཀྱིལ་འཁོར་འཁོར་ལོའི་བཀྲ་ཤིས་ཤོག །འཁྲུལ་འཁོར་མཐར་ཐུག་བཛྲ་བྷཻ་ར་ཝའི། །རྩ་བཤད་རྒྱུད་གཞུང་
རིམ་གཉིས་ཆ་ལག་བཅས། །རྒྱ་བོད་མཁས་གྲུབ་བྱེ་བའི་བགྲོད་པའི་ལམ། །གསང་ཆེན་ཟབ་མོའི་ཆོས་ཀྱི་བཀྲ་ཤིས་ཤོག །བདུད་སྡེའི་དཔུང་འཇོམས་ཆོས་རྒྱལ་གཟི་
ལྡན་སྲས། །བསྟན་དགྲའི་གཤེད་མ་ཁྲག་འཐུང་ཙ་མུཎྜི། །ཁམས་གསུམ་དྲེགས་པའི་དེད་དཔོན་ཕྱོགས་སྐྱོང་བཅུ། །མཐུ་ལྡན་བསྟན་སྲུང་རྒྱ་མཚོའི་བཀྲ་ཤིས་ཤོག །
༈ ༼བཀྲ་ཤིས་བསྡུས་པ་བྱིངས་འདི་འཇམ་དབྱངས་མཁྱེན་བརྩེའི་དབང་ཕྱུག་གིས་མཛད།༽ ནོར་གྱི་དབང་ཕྱུག་རིན་ཆེན་གཏེར་མངའ་ཞིང་། །གནོད་སྦྱིན་ནོར་འཆང་མང་པོའི་ཀུན་གྱི་རྗེ། །བྱང་

༄༅། །ཕྱོགས་སྐྱོང་བའི་མགོན་པོ་ཛམ་བྷ་ལ། །དངོས་གྲུབ་མཆོག་སྩོལ་མཛད་ཀྱི་བཀྲ་ཤིས་ཤོག །བགེགས་རིགས་སྟོང་ཕྲག་བརྒྱད་ཅུ་ཞི་བ་དང་། །མི་མཐུན་
གནོད་པའི་རྐྱེན་དང་བྲལ་བ་དང་། །འདོད་པ་འགྲུབ་ཅིང་ཕུན་སུམ་ཚོགས་པ་ཡི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །ཉིན་མོ་བདེ་ལེགས་མཚན་བདེ་
ལེགས༑ ཉི་མའི་གུང་ཡང་བདེ་ལེགས་ཤིང་། །ཉིན་མཚན་རྟག་ཏུ་བདེ་ལེགས་པ། །དཀོན་མཆོག་གསུམ་གྱི་བཀྲ་ཤིས་ཤོག །རོལ་མོའི་སྒྲ་རྒྱ་ཆེར་བྱའོ།། །།དྲུག་པ་ཐིག་ཚོན་སྟ་
གོན་ལ། ཐོག་མར་བྱིན་གྱིས་བརླབ་པ་ནི། ཐོད་པ་ལ་སོགས་པའི་ནང་དུ། དབུས་སུ་རྡུལ་ཚོན་སྔོན་པོ་ལ་ཧཱུྃ། ཤར་དུ་དཀར་པོ་ལ་ཀྵེ། ལྷོར་སེར་བོ་ལ་མ། ནུབ་ཏུ་དམར་པོ་ལ་མེ། བྱང་དུ་ལྗང་གུ་ལ་ད་བྲིས་ཏེ། དཀྱིལ་འཁོར་གྱི་
དབུས་དང་ཕྱོགས་བཞིར་ཡིག་མགོ་ཕྱིར་བསྟན་ལ་གཞག །དེ་རྣམས་ཀྱི་སྟེང་དུ་ཐིག་སྐུད་རྣམས་ཀྱང་ལག་བརྡོག་བྱས་ལ་སོ་སོར་གཞག །དེ་རྣམས་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤན་ཏཱ་ཏ། བར་གྱིས་སྟོང་པར་སྦྱང་།
སྟོང་པའི་ངང་ལས་པདྨ་དང་ཉི་མའི་གདན་ལྔའི་སྟེང་དུ། དབུས་སུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་

པ་མ་ཧེ་ཁྲོས་པའི་གདོང་ཅན་གྲི་གུག་དང་ཐོད་པ་འཛིན་པ། ཤར་དུ་ཀྵེཿ   ལས་འཁོར་ལོ་ཀེས་མཚན་པ་ལས་གཏི་མུག་གཤིན་རྗེའི་གཤེད་དཀར་པོ་འཁོར་ལོ་དང་དྲིལ་བུ་
འཛིན་པ། ལྷོར་མཿལས་རིན་པོ་ཆེ་མས་མཚན་པ་ལས་སེར་སྣ་གཤིན་རྗེའི་གཤེད་སེར་པོ་རིན་པོ་ཆེ་དང་དྲིལ་བུ་འཛིན་པ། ནུབ་ཏུ་མེཿལས་པདྨ་མེས་མཚན་པ་ལས་
འདོད་ཆགས་གཤིན་རྗེའི་གཤེད་དམར་པོ་པདྨ་དང་དྲིལ་བུ་འཛིན་པ། བྱང་དུ་དལས་རལ་གྲི་དས་མཚན་པ་ལས་ཕྲག་དོག་གཤིན་རྗེའི་གཤེད་ལྗང་གུ་རལ་གྲི་དང་དྲིལ་བུ་
འཛིན་པ། ཐམས་ཅད་ཀྱང་ཁྲོ་བོའི་རྒྱན་གྱིས་བརྒྱན་ཅིང་། སོ་སོའི་རིགས་ཀྱི་བདག་པོའི་ཅོད་པན་ཅན། ཞབས་གཡོན་བརྐྱང་གི་སྟབས་ཀྱིས་བཞུགས་པའི་མིག་ཏུ་ཀྵིཾ།
རྣ་བར་ཛྲཱིཾ། སྣར་ཁྃ། ལྕེར་གཾ །དཔྲལ་བར་ྈྐྃ། ལྟེ་བར་སཾ། སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་མིག་གཉིས་སུ་ཛཿཡིག་རེ་རེ་བསམ།
མིག་གཉིས་ཀྱི་རྫི་མ་ཐུར་དུ་བརྡབ་ཅིང་གྱེན་དུ་འབར་བའི་ལྟ་སྟངས་ཀྱིས་བལྟས་པས། སྟ་གོན་གྱི་ལྷ་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་ཐིག་

༄༅། །ཚོན་གཤིན་རྗེའི་གཤེད་རིགས་ལྔའི་རྣམ་པར་བྱོན། ཨོ་དིཔྟ་དྲིཥྚ་ཨཾ་ཀུ་ཤ་ཛཿ  ཛཿ དམ་ཚིག་གི་ཐིག་ཚོན་རྣམས་ལ་ཐིམ་པར་བསམ། ལག་པ་གཡོན་པའི་མཐེབ་
སྲིན་གྱིས་ཐིག་ཚོན་རྣམས་མཉེ་ཞིང་། ལྷ་རྣམས་འོད་དུ་ཞུ་བས། དེ་བཞིན་གཤེགས་པ་ཐམས་ཅད་ཀྱི་རྡུལ་ཕྲ་རབ་ལས་གྲུབ་པའི་ཐིག་ཚོན་དུ་གྱུརཅེས་བརྗོད། ཚོན་སྐུད་སྔོ་དཀར་སེར་
དམར་ལྗང་བའི་རིམ་པས་སློབ་དཔོན་གྱིས་ལས་ཀྱི་རྡོ་རྗེ་ལ་རེ་རེ་ནས་གཏད་ལ། དེ་བཞིན་གཤེགས་པ་རིགས་ལྔ་སོ་སོའི་ངོ་བོར་བསམ། དེ་རྣམས་གཅིག་ཏུ་བསྒྲིལ་ནས་བསྒྲིམས་ཏེ། ཨོ་ཨཱཿཨ་ནུ་རཱ་ག་ཏ་སརྦ་
དྷརྨཱཿ  སྥ་ར་ཎ་ཨ་ནུ་རྭ་ག་ཏ་སརྦ་དྷརྨཿ  ཨདྱནྟ་ཨ་ནུ་པྲ་བིཥྚཿ  སརྦ་དྷརྨཱཿ  ཧཱུྃ། ཞེས་བརྗོད་ཅིང་། དེ་བཞིན་གཤེགས་པ་རྣམས་རོ་གཅིག་ཏུ་འདྲེས་པར་བསམས་ནས་རྡོ་རྗེའི་ལྟེ་བ་ལ་དཀྲིས་ཏེ་བདུད་རྩི་ཅུང་ཟད་བྱུགས་ལ་
གཞག །ཡེ་ཤེས་ཀྱི་ཐིག་གདབ་ཚུལ་ནི། རང་དཀྱིལ་འཁོར་གྱི་ནུབ་ནས་ཤར་དུ་ཁ་བལྟས་ལ་ཚངས་ཐིག་རྐང་པ་གཉིས་ཀྱི་བར་དུ་འོང་བར་བྱས་ཏེ། གཙོ་བོའི་ང་རྒྱལ་གསལ་གདབ། ལས་ཀྱི་རྡོ་རྗེ་དཀྱིལ་འཁོར་གྱི་ཤར་ནས་ནུབ་ཏུ་ཁ་བལྟས་
ལ་གཏི་མུག་གཤིན་རྗེའི་གཤེད་ཀྱི་ང་རྒྱལ་དུ་བྱ། སློབ་དཔོན་གྱི་ལག་པ་གཡོན་པས་སྔར་གྱི་རྡོ་རྗེ་ལ་དཀྲིས་པའི་ཐིག་སྐུད་དེ་རྡོ་རྗེ་ཁུ་ཚུར་གྱིས་ལྟེ་བའི་ཐད་དུ་བཟུང་ཞིང་། ཛཛཛཿ ཞེས་བརྗོད་ནས་སློབ་མ་ལ་གཏད། སློབ་མས་ཀྱང་དེ་

བཞིན་དུ་བརྗོད་ཅིང་ཐིག་སྐུད་ལག་པ་གཡས་པས་བླངས་ལ། གཡོན་པས་ལྟེ་བའི་ཐད་ཀར་གཟུང་སློབ་དཔོན་གྱིས་ལག་པ་གཡས་པ་རྡོ་རྗེ་དང་བཅས་པའི་མཐེབ་སྲིན་གཉིས་ཀྱིས་ཐིག་སྐུད་ཀྱི་སྟེང་ནས་བཟུང་ལ་གཅུས་ཏེ་འོག་ཏུ་འཐེན་ནས་གྱེན་
དུ་གདབ་ཅིང་། ངག་ཏུ། ནམ་མཁའ་གང་བའི་བཅོམ་ལྡན་འདས། །ཁྱེད་ཀྱིས་འགྲོ་དོན་མཛད་དུས་ལགས། །ཁྱེད་རྣམས་འདིར་ནི་གཤེགས་གསོལ་བར། །ཐིག་སྐུད་སྒྲ་
ཡིས་བསྐུལ་མ་འདེབས། །ཨོཾ་ཨཱཿབཛྲ་ས་མ་ཡ་སཱུ་ཏྲ་མ་ཏི་ཀྲ་མ་ཧཱུྃ། ཞེས་བརྗོད་ཅིང་། ཐིག་སྐུད་ཀྱི་སྒྲ་ལས་ཀྱང་དེ་ལྟར་བྱུང་བས་དེ་བཞིན་གཤེགས་པ་ཐམས་ཅད་མདུན་གྱི་ནམ་མཁའ་ལ་བྱོན་པར་བསམ།
ཡང་ཐིག་སྐུད་ཀྱི་འོག་ནས་བཟུང་སྟེ་གཅུས་ལ་སྟེང་དུ་འཐེན་ཞིང་ཐུར་དུ་གདབ། དེ་བཞིན་དུ་འོག་མ་རྣམས་ལའང་། ངག་ཏུ་བརྗོད་པ་དང་སེམས་ཀྱི་ཏིང་ངེ་འཛིན་འདི་ཉིད་ཀྱིས་ཤེས་པར་བྱའོ། །དེ་ནས་གཡས་སྐོར་དུ། སློབ་དཔོན་ལྷོར་གནས་
སློབ་མ་བྱང་དུ་གནས་ཏེ་ཚངས་ཐིག་གཉིས་པ་གདབ། དེ་ནས་སློབ་མས་སློབ་དཔོན་གྱི་རྒྱབ་ནས་བསྐོར་ཏེ་དབང་ལྡན་དུ་གནས། སློབ་དཔོན་གྱིས་སློབ་མའི་རྒྱབ་ནས་བསྐོར་ཏེ་སྲིན་པོར་གནས་པས་ཟུར་ཐིག་དང་པོ་གདབ། སློབ་དཔོན་མེར་
གནས༑ སློབ་མ་རླུང་དུ་གནས་ཏེ་ཟུར་ཐིག་གཉིས་པ་གདབ་བོ། །ཨོཾ་བཛྲ་བེ་ག་ཀྲ་མ་ཧོཿ ཞེས་བརྗོད་ཅིང་ལག་པ་གཉིས་རྡོ་རྗེ་ཁུ་ཚུར་ཁ་གྱེན་དུ་བསྟན་པའི་མཐེའུ་ཆུང་གཉིས་སྦྲེལ། མཛུབ་མོ་གཉིས་རྩེ་སྦྱར་ལ་སྨིན་མཚམས་ཀྱི་

༄༅། །ཐད་ཀར་འདེགས་པའི་ཚུལ་དུ་བྱས་པས་ཡེ་ཤེས་ཀྱི་ཐིག་ནམ་མཁར་བཏེག་པར་བསམ། དེ་ནས་སློབ་དཔོན་དཀྱིལ་འཁོར་གྱི་དབུས་སུ་ཕྱིན་ལ། དབུས་ཀྱི་ཕུར་ཁུང་ཡོད་ན་ཚོན་སྣ་ལྔས་རིམ་པ་བཞིན་དགང་། དབང་ལྡན་གྱི་
མཚམས་སུ་སོར་བཞིའམ་མཁྱུད་གང་ཙམ་ཤར་ཕྱོགས་སུ་རྡོ་རྗེ་ཁུ་ཚུར་གྱིས་ཕྱིན་ནས་རིམ་པ་བཞིན་དུ་ཐོག་མར་དཀར་པོ་ཐོགས་ཏེ། འདི་ནི་ཆོས་དབྱིངས་ཡེ་ཤེས་ཏེ། །སེམས་ཅན་ཁམས་ནི་རབ་སྒྲོལ་བྱེད། །
རྒྱལ་བ་འཇམ་དབྱངས་རྡོ་རྗེ་ཉིད། །དེ་བཞིན་གཤེགས་པ་ཀུན་གྱི་གནས། །ཨོཾ་བུདྡྷ་ཙི་ཏྲ་ས་མ་ཡ་ཧཱུྃ། ལྗང་གུ་ཐོགས་ཏེ། འདི་ནི་བྱ་གྲུབ་ཡེ་ཤེས་ཏེ། །སེམས་ཅན་
ཁམས་ནི་རབ་སྒྲོལ་བྱེད། །རྒྱལ་བ་འཇམ་དབྱངས་རྡོ་རྗེ་ཉིད། །རིམ་པ་གཉིས་པར་ཡང་དག་གནས། །ཨོ་ཀརྨ་ཙི་ཏྲ་ས་མ་ཡ་ཧཱུྃ། དམར་པོ་ཐོགས་ཏེ། འདི་ནི་ཀུན་རྟོག་
ཡེ་ཤེས་ཏེ། །སེམས་ཅན་ཁམས་ནི་རབ་སྒྲོལ་བྱེད། །རྒྱལ་བ་འཇམ་དབྱངས་རྡོ་རྗེ་ཉིད། །རིམ་པ་གསུམ་པར་ཡང་དག་གནས། །ཨོཾ་པདྨ་ཙི་ཏྲ་ས་མ་ཡ་ཧཱུྃ། སེར་པོ་
ཐོགས་ཏེ། འདི་ནི་མཉམ་ཉིད་ཡེ་ཤེས་ཏེ། །སེམས་ཅན་ཁམས་ནི་རབ་སྒྲོལ་བྱེད། །རྒྱལ་བ་འཇམ་དབྱངས་རྡོ་རྗེ་ཉིད། །རིམ་པ་བཞི་པར་ཡང་དག་གནས། །ཨོཾ་རཏྣ་

ཙི་ཏྲ་ས་མ་ཡ་ཧཱུྃ། ནག་པོ་ཐོགས་ཏེ། འདི་ནི་མེ་ལོང་ཡེ་ཤེས་ཏེ། །སེམས་ཅན་ཁམས་ནི་རབ་སྒྲོལ་བྱེད། །རྒྱལ་བ་འཇམ་དབྱངས་རྡོ་རྗེ་ཉིད། །ཀུན་གྱི་ནང་ན་ཡང་དག་
གནས༑ །ཨོཾ་བཛྲ་ཙི་ཏྲ་ས་མ་ཡ་ཧཱུྃ། ཞེས་བརྗོད་ལ་ཐོད་པའམ་ཏིང་ཕོར་གྱིས་དག་པ། རྡོ་རྗེས་མནན་ལ་མི་འཕྱུགས་པར་བྱ། ཨོཾ་བཛྲ་པུཥྤེ་ཨཱཿཧཱུྃ། ཨོཾབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་
ཅེས་པས་མཆོད། དེ་ནས་སློབ་མ་ལ་སོགས་པས་དབུས་ནས་རིམ་པ་བཞིན་འབྲི་སྟེ། དེའང་། སྦོམ་པོར་བཀྱེ་ན་ནད་ཀྱིས་ཐེབས། །ཕྲ་མོས་ནོར་ནི་རྣམ་
པར་འཇིག །ཡོན་པོས་རྣམ་གྲངས་ཆད་འགྱུར་ཞིང་། །ཕྱོགས་འཁྲུལ་སློབ་མ་མྱོས་པར་འགྱུར། །ཞེས་གསུངས་པས་ཤིན་ཏུ་ལེགས་པར་འབྲི་སྟེ། དེའི་ཚུལ་ནི་མངོན་རྟོགས་རྒྱས་པ་བཞིན་ནོ། །༼ཐིག་ཚོན་སྐབས་སུ་བྱང་ཤར་དབང་ལྡན་གྱི། །མཚམས་ནས་
སོར་བཞིའི་ཚད་ཙམ་ཤར་ཕྱོགས་སུ། །ཕྱི་ནས་རིམ་བཞིན་དཀར་ལྗང་དམར་སེར་དང་། །ནག་པོའི་ཚོན་རྣམས་རྡོ་རྗེ་ཁུ་ཚུར་གྱིས། །བཀྱེ་ནས་ལྷག་མ་རྒྱུད་དང་མངོན་རྟོགས་ལྟར། །བྲི་ཞེས་རྭ་ཆེན་ལོ་ཙཱའི་དབང་ཆུར་བཤད། །འདི་དང་
མཐུན་པའི་ཕྱག་ལེན་ཇི་ལྟར་ཡོད། །འདོན་བྱའི་ཚིག་དང་འགལ་བ་སྤོང་ཚུལ་ཅི། །ལྷ་རྣམས་འབྲི་སྐབས་གཙོ་བོའི་མདུན་ཕྱོགས་སུ། །གཏི་མུག་གཤིན་རྗེའི་གཤེད་པོ་བྲིས་སྣང་མོད། །གཙོ་ཞལ་ཤར་བསྟན་བྱེད་ན་འདི་འཐད་ཀྱང་། །ཕྱག་ལེན་

༄༅། །ལྷོར་བསྟན་མཛད་དང་མི་འགལ་ལམ། །ཞེས་པའི་ལན་ནི། རྭ་ཆེན་གྱི་དབང་ཆུ་འདིར་ཕྱི་ནས་རིམ་བཞིན། དཀར་ལྗང་དམར་སེར་ནག་པོའི་རྩིག་པ་རྣམས་སོ་སོའི་ཚིགས་བཅད་བརྗོད་ནས་འབྲི་བར་གསུངས་པ་བཞིན།
ཚར་ཆེན་རིན་པོ་ཆེའི་ལྷན་ཐབས་སུའང་ཕྱག་ལེན་དེ་ལྟར་བཤད་ལ། བདག་བསྐྱེད་ཀྱི་སྐབས་སུ་རྩིག་པ་ནང་ནས་རིམ་པ་བཞིན། ནག་ལྗང་དམར་སེར་དཀར་པོ་བཤད་པའི་ངག་འདོན་དེ་མདུན་བསྐྱེད་ལ་བརྗོད་པས་བྲི་འདོན་གཉིས་མ་མཐུན་ཀྱང་།
མདུན་བསྐྱེད་ཀྱི་རྩིག་པ་འབྲི་ཚུལ་བསྒྱུར་བར་མི་བྱ་སྟེ། རྭ་ཆེན་རང་གི་དགོངས་བཞེད་ཡེ་ཤེས་ཀྱི་གོ་རིམ་དང་བསྟུན་པས་སོ། །ཡང་ན་ཁྲི་འདོན་གཉིས་མཐུན་པར་བྱས་ནས་མདུན་བསྐྱེད་ལ་ནང་ནས་རིམ་པ་བཞིན། ནག་པོ། སེར་པོ།
དམར་པོ། ལྗང་གུ། དཀར་པོའི་རྩིག་པ་ཞེས་བརྗོད་ན་ལེགས། གཙོ་བོའི་ཞལ་གཟིགས་ཕྱོགས་རྟོག་པ་དང་པོའི་དངོས་བསྟན་ལྟར་མདུན་བསྐྱེད་ཀྱི་དཀྱིལ་འཁོར་གྱི་གཙོ་བོ་ཐམས་ཅད་ཞལ་ལྷོ་བསྟན་དུ་ངེས་སམ་སྙམ་ན་དངོས་བསྟན་སྤྱིར་བཏང་
བ་ལ་དེ་ལྟར་ཡིན་མོད། ཤུགས་བསྟན་དམིགས་ཀྱིས་བསལ་ན་མདུན་བསྐྱེད་ཀྱི་གཙོ་བོའི་ཞལ་ཤར་བསྟན་ཡང་ཡོད་དེ། རྟོག་པ་དང་པོར། དཀྱིལ་འཁོར་བཞེངས་ཚུལ་དང་བཞེངས་ནས་དེར་སྒྲུབ་པ་པོ་བདག་ཉིད་འཇུག་ཅིང་སྔགས་བཟླ་བ་
དངོས་སུ་བསྟན་པ་འདིའི་ཤུགས་ལས། དཀྱིལ་འཁོར་བཞེངས་ནས་དེར་སློབ་དཔོན་བདག་ཉིད་འཇུག་ཅིང་དབང་ལེན་པ་དང་། སློབ་མ་གཞུག་ཅིང་དབང་བསྐུར་བའང་བསྟན་པས་དེའི་ཚེ་ན། སྒོ་གཅིག་པ་ནི་དབྱེ་བར་བྱ། །ཞེས་པ་དེ་དཀྱིལ་

འཁོར་གྱི་ཤར་སྒོ་གཅིག་པུ་དབྱེ་བའི་གནད་ཀྱིས་གཙོ་བོའི་ཞལ་ཡང་དཀྱིལ་འཁོར་གྱི་ཤར་ལ་གཟིགས་པར་གྲུབ་ཅིང་། རྒྱུ་མཚན་དེ་ལྟར་ན་དབང་བསྐུར་དང་འབྲེལ་བའི་ཚེ་ལྷ་བཅུ་གསུམ་མ་ལྟ་བུ་ལ་གཙོ་བོའི་མདུན་དུ་གཏི་མུག་གཤིན་རྗེའི་གཤེད་
འབྲི་བར་མཛད་པའི་ཕྱག་ལེན་ནི་སྐྱོན་མེད་ཅིང་འབྲེལ་ཆགས་པ་ཡིན་ནོ། །དེ་སྐད་དུ་རྭ་ཆེན་ཉིད་ཀྱི་ལག་ལེན་ཁྲིགས་ཆགས་ལས། ཤར་ཕྱོགས་དཀར་ལ་ལྷོ་ན་སེར། །ནུབ་དམར་བྱང་ལྗང་དབུས་སུ་ནི། །ཚོན་ནི་ནག་པོས་བྲི་བར་བྱ། །
དབང་བསྐུར་བྱེད་ན་ཤར་སྒོ་དབྱེ། །གཞན་ནི་གསུམ་པོ་རེ་ཁཱས་གཅད། །ཅེས་གསུངས་ལ། དེའི་དོན་ཡང་ལྷ་རང་གི་ངོས་ནས་དྲག་པོ་གཙོ་ཆེ་ཡང་། དབང་བསྐུར་བ་རྗེས་གཟུང་དང་འབྲེལ་བའི་ལས་ཡིན་པས་དེ་ལ་ཕྱོགས་ཀྱི་རྟེན་འབྲེལ་ཤར་
བསྟན་ཤིས་པ་ཡིན་ནམ་སྙམ་དུ་ཁོ་བོ་ཅག་སེམས་སོ། །དེ་ལ་དབང་ཆུར། རང་ཉིད་དབང་ལེན་པ་ན་ལྷོའི་ལག་སྟེང་ནས་ལེན་པར་གསུངས་པ་དང་། ཅུང་ཟད་མི་མཐུན་པ་ཡོད་དེ། འོག་ཏུ་འཆད་དོ། །དེས་ན་རྟོག་པ་དང་པོའི་དངོས་བསྟན་
ལྟར་དཀྱིལ་འཁོར་བྲིས་ནས་སྒྲུབ་བསྙེན་བྱེད་པ་སོགས་དྲག་ལས་དང་འབྲེལ་བ་ཀུན་ལ། མདུན་གྱི་དཀྱིལ་འཁོར་གཙོ་བོའི་ཞལ་ལྷོར་བསྟན་ཡིན་པ་འཐད་ཅིང་། དེའི་རྒྱུ་མཚན་གྱིས་སྤྱིར་བཏང་ལྷ་འདིའི་ཞལ་ལྷོར་བསྟན་གྲགས་ཚོད་གཙོ་ཆེ་བའང་
བྱུང་བ་ཡིན་ལགས། འོན་ཀྱང་དེའི་དཀྱུས་དབང་དང་འབྲེལ་བའི་དཀྱིལ་འཁོར་ལ་ཤོར་ན་ཕྱོགས་ཀྱི་རྟེན་འབྲེལ་ཅུང་ཟད་གོ་ལོག་པ་ཙམ་དུ་འགྲོ་བས། དབང་གི་ཚེ་ན་གཙོ་བོ་དང་ཤར་གྱི་གཏི་མུག་གཤིན་རྗེའི་གཤེད་ཞལ་སྤྲོད་དུ་བྱས་ནས་གཙོ་ཞལ་

༄༅། །ཤར་དྲང་བོར་བསྟན་ན་ལེགས་པའི་ཆར་འགྲོ་བ་ཡིན་ནོ། །བླ་མ་གོང་མ་རྣམས་ཕྱག་ལེན་ལ་ཤར་གྱི་ལྷ་རྣམས་དཀར་པོ་དང་། གཏི་མུག་གཤིན་རྗེའི་གཤེད་ལྷོ་དྲང་པོར་བྲིས་ནས་གཙོ་བོ་ཞལ་ལྷོར་བསྟན་པ་དང་ཞལ་སྤྲོད་མཛད་
པའང་༑ ཕྱོགས་ཀྱི་རྟེན་འབྲེལ་ཅུང་ཟད་མ་གཏོགས་དོན་ལ་ལས་ཆགས་པ་ལ་སྒྲིབ་བྱེད་ཀྱི་ནོར་འཁྲུལ་ཡེ་མེད་པས་ལུགས་འདི་ལ་འགལ་བ་ཆེར་མེད་ཚུལ་ཡང་དཔྱོད་ལྡན་དག་གིས་རྟོགས་པར་མཛོད་ཅིག །༽  སྔར་གྱི་དབང་ལྡན་གྱི་རྩིག་པའི་མཚམས་
སུ་སླེབས་པ་དང་། དེ་ཉིད་ཀྱི་ཁ་ཕྱེ་ལ། ཚོན་པྲ་བརྟག་ཅིང་རྩིག་རྒྱུན་སྦྲེལ་ནས་རོལ་ཆེན་བྱ། མཐར་རྡུལ་ཚོན་རྣམས་ཉེར་སྤྱོད་ལྔས་མཆོད་ལ། ཚོན་ལྷག་མ་རྣམས་ཀྱི་ཡེ་ཤེས་པ་གཤེགས། དམ་ཚིག་པ་རང་ལ་བསྡུའོ། །དེ་དག་གིས་ནི་སྟ་
གོན་གྱི་ཆོ་ག་མ་ཚང་བ་མེད་པར་བཤད་ཟིན་ཏོ།། །།གསུམ་པ་དངོས་གཞི་ལ། ར་ཆེན་གྱི་གཞུང་ལས། ནུབ་གསུམ་པ་དངོས་གཞིའི་ཆོ་ག་ལ་བཞི་སྟེ། སྔོན་དུ་འགྲོ་བའི་ཆོ་ག་བདག་བསྐྱེད་དང་བཅས་པ། མདུན་བསྐྱེད་དཀྱིལ་འཁོར་མཆོད་
བསྟོད་གཏོར་མ་དང་བཅས་པ་དང་། དཀྱིལ་འཁོར་དུ་འཇུག་པ་དང་། དབང་བསྐུར་བའོ། །དང་པོ་ལའང་གསུམ་སྟེ། སྔོན་དུ་འགྲོ་བ་དང་། བདག་བསྐྱེད་དངོས་དང་། བུམ་པ་བསྒྲུབ་པའོ། །ཞེས་གསུངས་པའི་དང་པོ་སྔོན་དུ་འགྲོ་བ་ལ།
བུམ་པ་དབུལ་བའི་ཚུལ་ནི། ལས་ཀྱི་རྡོ་རྗེས་སྤོས་དང་རོལ་མོར་བཅས་པས་སྣ་དྲངས། སློབ་དཔོན་གྱིས་ལག་པ་གཡས་རྡོ་རྗེ་དང་བུམ་པ་བཅོ་ལྔ་ཡོད་ན་གཙོ་བུམ་བཟུང་ལ། གཡོན་པས་དྲིལ་བུ་ག་སིལ། གཞན་རྣམས་ཀྱིས་བུམ་པ་ལྷག་མ་

རྣམས་ཁྱེར་ལ།ཧྲཱིཿ  ཥྚྲཱིཿ  བརྗོད་ཅིང་དཀྱིལ་འཁོར་ལ་བསྐོར་བ་ལན་གསུམ་བྱས་པའི་མཐར། གཙོ་བོའི་མཚན་མའི་ཐད་དུ་བུམ་པ་མ་རེག་ཙམ་དུ་འབུལ་ཚུལ་བྱས་ལ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་
ཡབ་ཡུམ་གྱིས་བདག་ལ་དབང་བསྐུར་བ་སྩལ་དུ་གསོལ། ཞེས་བརྗོད་ལ། དཀྱིལ་འཁོར་གྱི་དབུས་སུ་མཉྫི་བཙུགས་པར་རམ། ཡང་ན་ཤར་དུ་གཞག །དེ་བཞིན་དུ་གཏི་མུག་གཤིན་རྗེའི་གཤེད་ལ་སོགས་པའི་བུམ་པ་
རྣམས་ཀྱང་ལྷ་དེ་དང་དེ་ལ་འབུལ་ཚུལ་དང་སོ་སོའི་སྔགས་བརྗོད་ཅིང་། ལྷ་དེ་དང་དེས་བདག་ལ་དབང་བསྐུར་དུ་གསོལ། ཞེས་བརྗོད་ལ་ཕྱོགས་མཚམས་རྣམས་སུ་གཞག །རྣམ་རྒྱལ་བུམ་པ་ལ་ལྷ་སྔགས་ཡོངས་རྫོགས་
བརྗོད་པའི་མཐར། དཔལ་རྡོ་རྗེ་འཇིགས་བྱེད་འཁོར་དང་བཅས་པས་བདག་ལ་དབང་བསྐུར་དུ་གསོལ། ཞེས་བརྗོད་ལ་དཀྱིལ་འཁོར་གྱི་བྱང་ཤར་དུ་གཞག །ལས་བུམ་ལ་ལས་སྔགས་བརྗོད་པའི་མཐར།
དཔལ་རྡོ་རྗེ་འཇིགས་བྱེད་ཆེན་པོས་བདག་ཅག་འཁོར་བཅས་ཀྱི་བགེགས་དང་བར་ཆད་ཐམས་ཅད་བསྲུང་དུ་གསོལ། ཞེས་བརྗོད་ལ་དཀྱིལ་འཁོར་གྱི་ལྷོ་སྒོར་གཞག །བུམ་པ་གཉིས་ལས་མེད་
ན་ཐོག་མར་རྣམ་རྒྱལ་བུམ་པ་བསྐོར་ཚུལ་སོགས་གོང་དང་འདྲ་བ་ལས། གཙོ་བོ་ལ་ཕུལ་ཚར་བའི་རྗེས་སུ་རིགས་བཞི་ཡུམ་བཞི་སྒོ་སྲུང་རྣམས་ལ་གཡས་སྐོར་གྱིས་འབུལ་ཚུལ་བྱས་ལ། དེ་དང་དེའི་སྔགས་དང་མཚན་ལ། དབང་བསྐུར་དུ་གསོལ།

༄༅། །བཏགས་པ་བརྗོད་ནས། རང་གི་གཡོན་དཀྱིལ་འཁོར་གྱི་གཡས་སུ་གཞག །ལས་བུམ་ནི་གོང་བཞིན་ལ་རང་གི་གཡས་དཀྱིལ་འཁོར་གྱི་གཡོན་དུ་གཞག །དེ་ནས་སྤྱི་མཆོད། སྒོས་མཆོད་རྣམས་གོང་དུ་སྟ་གོན་གྱི་སྐབས་སུ་
བཤད་པ་ལྟར། དཀྱིལ་འཁོར་གྱི་མཐའ་སྐོར་དུ་ཟླུམ་པོར་ཁོར་ཡུག་གམ་རས་བྲིས་ལྟར་ན་གྲུ་བཞིར་བཤམ། དེའི་མཐར་ཕྱོགས་མཚམས་བརྒྱད་དུ་མདའ་བརྒྱད་དམ་བཅུ་ལ་བརྟེན་པའི་ཚོན་སྐུད་ཀྱི་དྲྭ་རིས་དང་། གྲངས་དེ་སྙེད་ཀྱི་རལ་གྲི། མེ་
ལོང་༑ དར་ཚོན་ལ་སོགས་པས་ཀྱང་བསྐོར་བར་བཤད་པས་སྤྲོས་པ་ལ་དགའ་ན་བྱའོ། །ཞེས་གསུངས་པས་མདའ་དྲྭ་བྱེད་ཚུལ་ལ་རྩིབས་བཅུ་མ་དང་བརྒྱད་མ་གཉིས་ལས། དང་པོ་ནི། དཀྱིལ་འཁོར་གྱི་ཕྱོགས་མཚམས་བརྒྱད་དང་། ཤར་
ནུབ་གཉིས་སུ་ལྷག་རེ་དང་བཅས་པའི་མདའ་འཛུགས་གདན་འཇིམ་པ་སོགས་ལས་གྲུབ་པ་བཅུ་ཆ་སྙོམས་པར་བཞག་ལ། དེ་དག་ལ་མདའ་ཞེ་འགྲེ་རིང་ཐུང་མེད་པར་བཙུགས་པ་ལ་ཕྱོགས་སྐྱོང་བཅུའི་ཁ་དོག་དང་མཐུན་པའི་དར་དང་མེ་ལོང་རེ་
གདགས༑ ཚོན་སྐུད་སྣ་ལྔའི་དྲུ་གུའི་སྣེ་བྱང་ཤར་གྱི་མདའ་རྩར་དཀྲིས་ལ། དེ་ཤར་གྱི་མདའ་གཡས་མའི་རྩེ་མོར་ཁྱེར། གཡོན་མའི་རྩ་བ་དང་། ཤར་ལྷོའི་རྩེ་དང་། ལྷོའི་རྩ་བ་དང་། ལྷོ་ནུབ་ཀྱི་རྩེ་དང་། ནུབ་གཡས་མའི་རྩ་བ་དང་།
གཡོན་མའི་རྩེ་དང་། ནུབ་བྱང་གི་རྩ་བ་དང་། བྱང་གི་རྩེ་དང་། བྱང་ཤར་གྱི་རྩ་བར་ཕྱིན་ལ་ཡར་དཀྲི། ཤར་གྱི་མདའ་གཡས་ཀྱི་རྩ་བ་དང་། གཡོན་མའི་རྩེ་དང་། ཤར་ལྷོའི་རྩ་བ་དང་། ལྷོའི་རྩེ་དང་། ལྷོ་ནུབ་ཀྱི་རྩ་བ་དང་། ནུབ་

གཡས་མའི་རྩེ་དང་། གཡོན་མའི་རྩ་བ་དང་། ནུབ་བྱང་གི་རྩེ་དང་། བྱང་གི་རྩ་བ་དང་། བྱང་ཤར་གྱི་རྩེ་དང་། ཤར་ལྷོའི་རྩེ་དང་། ནུབ་གཡས་ཀྱི་རྩེ་དང་། བྱང་གི་རྩེ་དང་། ཤར་གཡོན་མའི་རྩེ་དང་། ལྷོ་ནུབ་ཀྱི་རྩེ་དང་། ནུབ་
བྱང་གི་རྩེ་དང་། ཤར་གཡས་མའི་རྩེ་དང་། ལྷོའི་རྩེ་དང་། ནུབ་གཡོན་མའི་རྩེ་དང་། བྱང་ཤར་གྱི་རྩེ་རྣམས་སུ་ཕྱིན་པའི་སྐུད་ལྷག་མདའ་དེའི་རྩ་བར་དྲངས་ནས་བཞག་པས་སྟེང་འོག་ཕྱོགས་མཚམས་ཀུན་ཏུ་འཁོར་ལོ་རྩིབས་བཅུའི་རྣམ་པ་
འབྱུང་༑ རྩིབས་བརྒྱད་བྱེད་ན་མདའ་བརྒྱད་བཙུགས་ལ། ཤར་གྱི་མདའ་ལ་དཀར་པོ་དང་དམར་སྐྱ་གདགས། གཞན་རྣམས་ལ་གོང་བཞིན་བཏགས་ཏེ། དང་པོར་དབང་ལྡན་གྱི་མདའི་རྩ་བ་ལ་ཚོན་སྐུད་ཀྱི་སྣེ་མོ་བཏགས་ལ། དེ་ནས་ཤར་གྱི་
མདའི་རྩེ་མོར་ཁྱེར་ནས་དཀྲིས། དེ་བཞིན་དུ་ཤར་ལྷོའི་མདའི་རྩ་བ་དང་། ལྷོའི་རྩེ་མོ་དང་། ལྷོ་ནུབ་ཀྱི་རྩ་བ་དང་། ནུབ་ཀྱི་རྩེ་མོ་དང་། ནུབ་བྱང་གི་རྩ་བ་དང་། བྱང་གི་རྩེ་མོ་དང་། དེ་ཀ་ནས་བྱང་ཤར་གྱི་རྩེ་མོ་དང་། ཤར་གྱི་རྩ་བ་
དང་༑ ཤར་ལྷོའི་རྩེ་མོ་དང་། ལྷོའི་རྩ་བ་དང་། ལྷོ་ནུབ་ཀྱི་རྩེ་མོ་དང་། ནུབ་ཀྱི་རྩ་བ་དང་། ནུབ་བྱང་གི་རྩེ་མོ་དང་། བྱང་གི་རྩ་བ་དང་། བྱང་ཤར་གྱི་རྩེ་མོ་དང་། དེ་ནས་ཤར་གྱི་རྩེ་མོ་དང་། དེ་ནས་མདའ་གཉིས་གཉིས་པོར་ཏེ་ལྷོ་
ནུབ་ཀྱི་རྩེ་མོ་ལ་དཀྲིས། དེ་བཞིན་དུ་བྱང་གི་རྩེ་མོ་དང་། ཤར་ལྷོའི་རྩེ་མོ་དང་། ནུབ་ཀྱི་རྩེ་དང་། བྱང་ཤར་གྱི་རྩེ་དང་། ལྷོའི་རྩེ་དང་། ནུབ་བྱང་གི་རྩེ་དང་། ཤར་གྱི་རྩེ་དང་། དེ་ནས་རེ་རེ་བཞིན་དུ། ཤར། ཤར་ལྷོ། ལྷོ།

༄༅། །ལྷོ་ནུབ། ནུབ། ནུབ་བྱང་། བྱང་། བྱང་ཤར་གྱི་རྩེ་རྣམས་ལ་དཀྲིས་རེ་བྱས་ནས་འཁོར་མོར་བསྐོར་བའི་ལྷག་མ་བྱང་ཤར་གྱི་མདའི་རྩ་བར་དྲངས་ནས་བཞག་པས། ཕྱོགས་མཚམས་སྟེང་འོག་ཀུན་ཏུ་འཁོར་ལོ་རྩིབས་
བརྒྱད་པའི་རྣམ་པ་འབྱུང་ངོ་། །ཚོན་སྐུད་ཀྱི་དྲྭ་རིས་འདི་ནི་གསང་སྔགས་སྤྱི་ཁོག་ནས་ཁ་བསྐང་ངོ༌། །གཉིས་པ་ནི། སྔོན་འགྲོ་གཏོར་མ་ནས་བརྩམས་ཏེ་བདག་བསྐྱེད་བསྡུ་བའི་བར་སྟ་གོན་གྱི་སྐབས་སུ་བཤད་པ་ལྟར་བྱ་གསུངས་པས། སྔོན་
འགྲོའི་གཏོར་མ་ཆུ་ཆང་གིས་བྲན་ལ་ལས་ཀྱི་རྡོ་རྗེས་ཕྱག་བཙལ་ཏེ། དཀྱིལ་འཁོར་ཆེན་པོ་སྒྲུབ་ཅིང་མཆོད་པའི་སྔོན་དུ་འགྲོ་བའི་གཏོར་མ་བསང་སྦྱང་བྱིན་གྱིས་བརླབས་ཏེ་འབུལ་བར་ཞུ། ཞེས་
བརྗོད༑ སློབ་དཔོན་གྱིས་ཐོག་དྲངས། ཐམས་ཅད་ཀྱིས་རྡོ་རྗེའི་རྗེས་ནང་མཆོད་འཐོར་བའི་སྟངས་ཀ་བྱ་ཞིང་། ཨོཾ་ཨཱཿབིགྷྣཱ་ན་ཏ་ཀྲྀ་ཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་ཤུདྡྷཿ  སརྦ་དྷརྨཿ  སྭ་བྷ་ཝ་ཤུདྡྷོ྅ཧཾ། °
གིས་སྟོང་པར་སྦྱང་། སྟོང་པའི་ངང་ལས་གཏོར་སྣོད་ཐོད་པའི་ནང་དུ་གཏོར་རྫས་ཤ་ལྔ་བདུད་རྩི་ལྔ་ཞུ་བའི་བདུད་རྩིའི་རྒྱ་མཚོ་ཆེན་པོར་གྱུར། ལག་པ་གཡོན་པ་བསྟན་ལ་ཨོཾ། གཡས་པ་
བསྟན་ལ་ཨཱཿ གཉིས་ཀ་བསྟན་ལ་ཧཱུྃ། བྱ་ཁྱུང་གི་ཕྱག་རྒྱ་བསྟན་ལ་ཧོཿ ཞེས་དང་། སླར་ཡང་། ཨོཾ་ཨཱཿཧཱུྃ། ལན་གསུམ་བརྗོད་པས་བྱིན་གྱིས་བརླབ། ལག་པ་གཉིས་ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་གཉིས་ཅུང་ཟད་

བཀུག་ལ། ཨོ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། སརྦ་དུཥྚཱཾ་ཨིནྡྲ་ཨཱ་དི་ས་པ་རི་ཝཱ་ར་ཨཱ་ཀརྵ་ཡ་ཛཿ ཞེས་པས྄་གཏོར་མགྲོན་སྤྱན་དྲང་། ལག་པ་རྡོ་རྗེ་ཐལ་མོ་ཁ་ཕྱེ་ལ་མཐར་སེ་གོལ་གཏོག་ཅིང་། ཨོཾ་ཨིནྡྲ་
ཡ་ཧྲཱིཿ ཡ་མཱ་ཡ་ཥྚྲིཿ བ་རུ་ཎཱ་ཡ་ཝི། ཀུ་བེ་རཱ་ཡ་ཀྲྀ། ཨཱི་ཤཱ་ནཱ་ཡ་ཏཱ། ཨགྣ་ཡེ་ཨཱ། ནཻ ་ཏྱེ་ཡ་ན། བཱ་ཡ་བེ་ན། ཙནྡྲཱ་ཡ་ཧཱུྃ། པྲཧྨ་ཎཱ་ཡ་ཕཊ། ཧ་ཧཱ།
ཧི་ཧཱི། ཧུ་ཧཱ། ཧེ་ཧེ། ཧོ་ཧོ། ཕཻཾ་ཕཻཾ། ཕཊ་ཕཊ། ཨི་དཾ་བ་ལིཾ་གྲྀཧྣཱ་པ་ཡ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་གྱི་མཐར། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷཾ་པྲ་
ཏིཙྪ་སྭཱ་ཧཱ། པཱ་ཏྱཾ་པྲ་ཏིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས། ཨོཾ་བཛྲ་ཤབྡ་ཨཱཿཧཱུྃ། ཞེས་པས་ཕྱི་མཆོད། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཿཧཱུྃ་གིས་ནང་མཆོད་དབུལ། རྡོ་རྗེ་དྲིལ་བུ་
འཛིན་པས། དུར་༼ལུགས་འདིའི་སྔོན་འགྲོ་གཏོར་མར་མཆོད་བསྟོད་སྐབས། དུར་ཁྲོད་རྒྱན་གྱིས་རྣམ་བརྒྱན་ཞེས་སོགས་ཀྱིས། །བསྟོད་པའི་རྒྱུ་མཚན་ཅི་ཡིན་དེ་ལྟར་ན། །འབུལ་ཡུལ་ཞེ་སྡང་གཤེད་པོར་ཐལ་མིན་ནམ། །ཞེས་པའི་ལན་ནི།
སྔོན་འགྲོ་གཏོར་མ་འབུལ་ཡུལ་གྱི་གཙོ་བོ་དཀར་ཕྱོགས་སྐྱོང་བའི་ཕྱོགས་སྐྱོང་བཅུ་སྐད་ཅིག་གིས་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པར་བསམས་ནས། དུར་ཁྲོད་རྒྱན་གྱིས་ཞེས་སོགས་ཀྱིས་བསྟོད་ཅིང་། མཇུག་ཏུ་བར་ཆད་ཞི་

༄༅། །བའི་ཕྲིན་ལས་གཞོལ་བ་ལ་ནི་འགལ་བ་མེད་ཅིང་སྐབས་དོན་ཡིན་ལ། གཏོར་མགྲོན་གསང་སྤྱོད་བལྟ་བར་མི་དབང་བ་རྣམས་ལ་དེ་ལྟར་བསྟོད་ན། མཇུག་ཏུ་སྔགས་དང་རོལ་མོས་སྤྱོད་པ་དང་འགལ་བས། ཆོ་ག་ཕྱག་ལེན་
རྣམས་ཟབ་ཟུབ་ཙམ་མ་ཡིན་པར་ཐུགས་རྩེའི་གཏད་མཚམས་མ་འཁྲུལ་བར་གལ་ཆེ།༽ ཁྲོད་རྒྱན་གྱིས་ལེགས་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །
ཐུགས་རྗེས་སྤྲུལ་པའི་སྐུར་བསྟན་པའི། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མཆོད་འདི་ཡི་སྔོན་འགྲོ་གཏོར་མ་སྟོབ་པ་ན། །འཇིག་རྟེན་སྐྱོང་བ་
འཁོར་བཅས་རྣམས་ཞེས་པའི། །ཚིགས་མི་འབྱུང་བའི་རྒྱུ་མཚན་ཅི་ཞིག་ཡིན། །འབུལ་ཡུལ་ཕྱོགས་སྐྱོང་འཁོར་བཅས་མ་ཡིན་ནམ། །ཞེས་པའི་ལན་ནི། ཞེས་པ་ཚར་ཆེན་རིན་པོ་ཆེའི་ལྷན་ཐབས་ཀྱི་དཔེ་མང་པོར་ཚིག་འདི་ཆད་པས་དེའི་དཀྱུས་
ཤོར་བ་ཡིན་གྱི་དོན་ལ་ཚིག་འདི་མ་ཆད་པ་ཞིག་དགོས་ཏེ། ཕྱི་མཆོད་དང་ནང་མཆོད་ཀྱི་ཚེའང་ལོ་ཀ་བཱ་ལ་ས་པ་རི་ཝཱ་ར་ཞེས་དངོས་སུ་ཡོད་པས་སོ། །དེ་ལ་ལོ་ཀ་ནི་འཇིག་རྟེན། པཱ་ལ་ནི་སྐྱོང་བ། ས་པ་རི་ཝཱ་ར་ནི། འཁོར་དང་བཅས་པ་ལ་
འཇུག་པ་ཡིན་ནོ། །༽ སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །

ལོངས་སྤྱོད་རྒྱལ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་
གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་
མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང༌། །ཡིད་ལ་འདོད་པ་
ཀུན་འགྲུབ་ཤོག །གི་བར་དང་། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ། །
དཔལ་རྡོ་རྗེ་འཇིགས་བྱེད་ཀྱི་གོ་འཕང་ཐོབ་པར་བྱ་བའི་ཕྱིར་དུ། སའི་ཕྱོགས་འདིར་དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་ཆེན་པོ་སྒྲུབ་ཅིང་མཆོད་པ་དང་། བདག་
ཉིད་འཇུག་ཅིང་དབང་བླང་བར་འཚལ་ན། སྲུང་མ་དམ་ཚིག་ཅན་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། དཀྱིལ་འཁོར་ཆེན་པོའི་བྱ་བ་མཐར་

༄༅། །མ་ཕྱིན་གྱི་བར་དུ། བར་དུ་གཅོད་པ་ཐམས་ཅད་ཞི་བ་དང་། དེ་ནས་ཀྱང་བདག་ཅག་རྣལ་འབྱོར་པ་དཔོན་སློབ་རྣམས་ཀྱིས་བླ་ན་མེད་པའི་བྱང་ཆུབ་མ་ཐོབ་
ཀྱི་བར་དུ་བསྲུང་བ་དང་སྟོང་གྲོགས་མཛོད་ཅིག །གང་དག་ནག་པོའི་ཕྱོགས་ལ་མངོན་པར་དགའ་བའི། གསང་སྤྱོད་བལྟ་བར་མི་དབང་བའི་འབྱུང་པོ་གདུག་པ་ཅན་དེ་
དག་སའི་ཕྱོགས་འདིར་མ་གནས་པར་གཞན་དུ་སོང་ཤིག །བཛྲ་མུ༔ ཨོ་ཧཱིཝབྷིཝཝི་ཀྲི་ཏཱ་ན་ན་ཧཱུཾ་ཕཊ། བརྗོད་ཅིང་རོལ་མོ་དྲག་ཏུ་བྱའོ། །དེ་ནས་གནས་དང་མཆོད་པའི་ཡོ་བྱད་བྱིན་གྱིས་བརླབ་པ་
ནི། ཨོཾ་ཨཱཿབི་གྷྣཱན་ཏ་ཀྲི་ཏ་ཧཱུྃ་ཕཊ་ཅེས་པས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་གནས་ཁང་བྷྲཱུྃ་ལས་ཐར་པ་ཆེན་པོའི་གཞལ་ཡས་ཁང་གྲུ་བཞི་པ་སྒོ་བཞི་པ་རྒྱན་རྟ་བབས་
དང་བཅས་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ཁྲག་ཆེན་པོའི་ཨགྷཾ།
དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་དུང་གི་གླིང་བུ། ཐོད་པ་ལྟག་སྤྲོད་།

ཀྱི་ཌ་མ་རུ། ཐོད་པའི་རྔ་ཆུང་། ཐོད་པའི་ཆ་ལང་། གཞན་ཡང་ཞིང་ཆེན་གྱི་བླ་རེ། ཞིང་ཆུང་གི་འཕན་གདུགས། རྒྱུ་མའི་ལྡ་ལྡི། སྙིང་གི་ཕོ་ལོང་། མི་རུས་
ཀྱི་རྒྱན་དྲུག་ལ་སོགས་པའི་མཆོད་རྫས་རྣམས་དྭངས་ཤིང་ཐོགས་པ་མེད་པ། ས་དང་ནམ་མཁའ་བར་སྣང་ཐམས་ཅད་གང་བ། འཕགས་པ་ཀུན་ཏུ་བཟང་པོའི་རྣམ་པར་
ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་གྱི་ལྷ་ཚོགས་རྣམས་ཀྱི་སྤྱན་ལམ་དུ་
འབྱུང་ཞིང་རྒྱས་པར་གྱུར་ཅིག །ཨོཾ་ཧྲཱིཿཥྚཱིཿཧས་མཆོད་ཡོན། ཨོཾ་ཧཱུྃ་ཧཱུྃ་ཕཊ་ཕཊ་སྭཱ་ཧཱས་ཞབས་བསིལ། ཨོཾ་ཀུ་མཱ་ར་རཱུ་པི་ནི་ཛཿཛཧཱུྃ་ཕཊ་ཀྱིས་མེ་ཏོག །ཨོཾ་ཧྲཱིཿཧ་ཧ་ཕཊ་སྭཱ་ཧཱས་བདུག་སྤོས།
ཨོ་དཱིཔྟ་ལོ་ཙཱ་ནི་ཝི་ཀྲི་ཏཱ་ན་ན་མ་ཧཱ་ཨཊྚ་ཧ་ས་ནཱ་དི་ན་དཱི་བྷཱ་ཡ་སྭཱ་ཧཱས་མར་མེ། ཨོ་ཝི་ཀྲི་ཏཱ་ན་ན་དུན་ས་ཏཱ་ད་མ་ཀཱ་གཿགཿས་དྲི་ཆབ། ཨོཾ་བཛྲ་ནཻ་ཝི་དྱཱ་ཨཱཧཱུྃ་གིས་ཞལ་ཟས། ཨོཾ་བཛྲ་
ཤབྡ་ཨཱཧཱུྃ་གིས་རོལ་མོ་རྣམས་ལ་མཆོད་ཡོན་ཉེར་སྤྱོད་ལྔ་དང་བཅས་པའི་ཕྱག་རྒྱ་རིམ་བཞིན་བྱ་ཞིང་མཐར། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ནི། པྲཛྙ་

༄༅། །པཱ་ར་མི་ཏ་ནཱ་ད་སམྦྷ་ཝེ་ཏ། བཛྲ་དྷརྨ་ཧྲི་ད་ཡ། སནྟོ་ཥ་ནི། ཧཱུཾ་ཧཱུཾ་ཧཱུཾ། ཧོ་ཧོ་ཧོ ཨ་ཁཾ་སྭཱ་ཧཱ། ཞེས་རོལ་ཆེན་དང་བཅས་པ་བྱའོ། །སྐབས་འདིར་མཎྜལ་ཞུ་འབུལ་
བྱེད་ན། ཕྱག་བཅོ་བརྒྱད་མ་ལ་སོགས་པ་རྒྱས་བསྡུས་སྐབས་སུ་གང་བབ་བླ་མེད་སྤྱི་ལྟར་བྱ། བདག་བསྐྱེད་ནི། རྭ་ལོའི་གསུང་ལས། གདུག་པ་འདུལ་ཕྱིར་དྲག་པོའི་གཟུགས་འཆང་བ། །འཇམ་དཔལ་ཁྲོས་པའི་སྐུ་ལ་ཕྱག་བཙལ་ནས། །
བླ་མའི་གསུང་བཞིན་དཀྱིལ་འཁོར་རྒྱས་པ་ཡི། །མངོན་པར་རྟོགས་པའི་རིམ་པ་བཤད་པར་བྱ། །དེ་ལ་དང་པོ། རྡོ་རྗེ་འཇིགས་བྱེད་ཀྱི་དཀྱིལ་འཁོར་དུ་དབང་བསྐུར་བ་ཐོབ་ཅིང་དམ་ཚིག་དང་ལྡན་པས། གནས་ཁང་གང་ཡང་རུང་བར་སྟན་བདེ་
བ་ལ་འདུག་ལ། རྟེན་དང་མཆོད་རྫས་རྡོ་རྗེ་དྲིལ་བུ་རྣམས་སྟ་གོན་བྱས་ཏེ། སྐྱབས་ཡུལ་མདུན་གྱི་ནམ་མཁར་རྡོ་རྗེ་འཇིགས་བྱེད་ལྷ་བཅུ་གསུམ་བཞུགས་པའི་གཙོ་བོའི་སྐུ་ལྷོར་བསྟན་དང་ཞལ་ཤར་གཅུས་ཀྱི་དབང་དུ་བཏང་ནས་གཙོ་བོའི་རྒྱབ་ཕྲག་
དོག་གཤིན་རྗེའི་གཤེད་ཀྱི་མདུན་ཆོས་པུ་སྟི་བྲག་རི་བརྩེགས་པ་ལྟ་བུ་སྟེ་གཙོ་བོ་ནི་བླ་མ་དང་། སངས་རྒྱས་དཀོན་མཆོག །པུ་སྟི་རྣམས་ནི་ཆོས་དཀོན་མཆོག །འཁོར་རྣམས་ནི་དགེ་འདུན་དཀོན་མཆོག་རྭ་ཚར་གཉིས་ཀའི་གསུང་མིན་ཁོ་བོའི་ཡིན།
གོ །སྒྲུབ་ཐབས་ཀྱི་ངག་འདོན་ནི། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ།

ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་
གནས༑ འཕགས་པའི་དགེ་འདུན་ཐམས་ཅད་ཀྱི་མངའ་བདག །རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་
སངས་རྒྱས་བཅོམ་ལྡན་འདས་རྣམས་ལ། དམ་པའི་ཆོས་རྣམས་ལ༴། འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པ་བརྒྱ་རྩའམ། ཉེར་གཅིག་ལ་སོགས་པ་བྱ།
མཐར་ལག་པ་རྡོ་རྗེ་ཐལ་མོ་ཁ་སྦྱར་ནས། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་
བརླབ་ཏུ་གསོལ། ཞེས་བརྗོད་པས་སྐྱབས་ཡུལ་རྣམས་རང་ལ་ཐིམ་པར་བསམ། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྡོ་རྗེ་
འཇིགས་བྱེད་ཀྱི་དཀྱིལ་འཁོར་བསྒོམ་ཞིང་མཆོད་པ་རྒྱ་ཆེན་པོས་མཆོད་པར་བྱའོ། །ཞེས་ལན་གསུམ་གྱིས་སེམས་བསྐྱེད། རང་གི་སྤྱི་བོར་པདྨ་དཀར་པོ་འདབ་མ་བརྒྱད་པའི་ལྟེ་བར་

༄༅། །ཟླ་བའི་དཀྱིལ་འཁོར་གྱི་སྟེང་དུ་བཅོམ་ལྡན་འདས་དཔལ་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་
ལ་འཁྱུད་པ། དབུ་སྐྲ་རལ་པའི་ཅོད་པན་ཅན། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་པང་ན་ཡུམ་རྡོ་
རྗེ་སྙེམས་མ་སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡབ་ལ་འཁྱུད་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞབས་
པདྨའི་སྐྱིལ་ཀྲུང་གིས་ཡབ་དང་མཉམ་པར་སྦྱོར་བ། ཡབ་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་དཀར་པོ། དེ་ལས་འོད་ཟེར་འཕྲོས་པས་དེ་བཞིན་གཤེགས་པ་
ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་ཐིམ། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་ཚེ་འཁོར་བ་ཐོག་མ་མེད་
པ་ནས་བསགས་པའི་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཧཱུྃ་ལས་བདུད་རྩིའི་རྒྱུན་བབས། རྡོ་རྗེ་

སེམས་དཔའི་སྐུ་གང་། དེ་ནས་ཡུམ་གྱི་སྐུ་གང་། ཡབ་ཡུམ་གཉིས་ཀྱི་སྦྱོར་མཚམས་ནས་བབས་པས་རང་གི་སྤྱི་གཙུག་ནས་ཞུགས། ལུས་ཀྱི་ནང་ཐམས་ཅད་གང་བས།
སྡིག་སྒྲིབ་ནད་གདོན་ཐམས་ཅད་དུད་ཁུ་དང་རྣག་ཁྲག་སྲོག་ཆགས་མི་སྡུག་པའི་རྣམ་པས་བཤང་གཅི་དང་རྐང་མཐིལ་གཉིས་ནས་ཐོན། ཤུལ་ཐམས་ཅད་བདུད་རྩིས་གང་
བར་བསམས་ལ། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛདྲི་དྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོཥྱོ་མེ་བྷ་ཝ།
སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤྲེཿཡཿཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཧཱུྃ་
ཕཊ༑ ཅེས་པ་ཉེར་གཅིག་ལ་སོགས་པ་བཟླས་པའི་མཐར། ཕྱག་འཚལ་བསྟོད་ཅིང་ཕྱག་འཚལ་བསྟོད། །ཕྱག་འཚལ་བསྟོད་དེ་ཕྱག་འཚལ་འདུད། །གུས་པས་སྐུ་ལ་བདག་གསོལ་
འདེབས༑ །རྡོ་རྗེ་སེམས་དཔར་བདག་སྒྲུབས་ཤིག །སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །སྡིག་པ་དང་སྒྲིབ་

༄༅། །པ་ཉེས་པ་དང་ལྟུང་བ་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་བརྗོད་པས། རྡོ་རྗེ་སེམས་དཔའ་ཡབ་ཡུམ་འོད་དུ་ཞུ། རང་གི་སྤྱི་
བོ་ནས་ཐིམ་པས། ལུས་ཤེལ་གོང་གཡའ་དག་པ་ལྟ་བུར་བསམ། དེ་ནས། རང་ཉིད་སྐད་ཅིག་གིས་པདྨ་ཉི་མ་མ་ཧེའི་སྟེང་དུ། རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་
པ་གྲི་གུག་དང་ཐོད་ཁྲག་འཛིན་པར་གནས་པའི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་ནས་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་བླ་
མ་མི་བསྐྱོད་པའི་རྣམ་པས་གཙོ་བོའི་དབུར་བརྒྱན་པ་ལ། སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པས་བསྐོར་བ་མདུན་གྱི་ནམ་མཁའི་གནས་སུ་བཛྲ་ས་མཱ་
ཛཿ་སྤྱན་དྲང་། ན་མོ་གུ་རུ་བྷྱ༔ གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །
འཁོར་བའི་འདམ་རྫབ་ནང་གནས་པ། །ཐུགས་རྗེའི་ཕྱག་གིས་དྲངས་མཛད་ནས། །ཡེ་ཤེས་བདུད་རྩིས་ཚིམ་མཛད་པ། །བླ་མའི་ཞབས་ཀྱི་པདྨོར་འདུད། །སངས་

རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་བདག་སྐྱབས་མཆི། །ཞེས་པས་བླ་མ་ལ་ཕྱག་བྱ། ཨོཾ་བཛྲ་བྷེ་ར་ཝཱ་ཡ་མཎྜ་ལ་ན་མཿ དང་པོར་མེ་ཏོག་ཕོག་པ་ཡི། །དཀྱིལ་
འཁོར་ལྷ་ཚོགས་རྣམས་ལ་བདུད། །ཅེས་པས་ལྷག་པའི་ལྷ་ལ་ཕྱག་བྱ། དེ་ནས་རང་གི་ཐུགས་ཀ་ནས་མཆོད་པའི་ལྷ་མོ་རྣམས་སྤྲོས་ཏེ་མཆོད་པར་བསམ་ཞིང་ངག་ཏུ། ཨོཾ་བཛྲ་ལཱ་སྱེ་ཧཱུྃ། སྒེག་མོ་དཀར་མོ། ཨོཾ་
བཛྲ་མཱ་ལེ་ཏྲཱཾ། ཕྲེང་བ་མ་སེར་མོ། ཨོཾ་བཛྲ་གཱི་ཏི་ཧྲཱིཿ གླུ་མ་དམར་མོ། ཨོཾ་བཛྲ་ནི་ཏེ་ཨ གར་མ་ལྗང་གུ །ཨོཾ་བཛྲ་དྷཱུ་པེ་ཧཱུྃ། བདུག་སྤོས་མ་དཀར་མོ། ཨོཾ་བཛྲ་པུཥྤེ་ཏྲཱཾ། མེ་ཏོག་མ་སེར་མོ།
ཨོ་བཛྲ་ཨཱ་ལོ་ཀེ་ཧྲཱི༔ མར་མེ་མ་དམར་སྐྱ། ཨོཾ་བཛྲ་གནྡྷེ་ཨཱ༔ དྲི་ཆབ་མ་ལྗང་གུ་རྣམས་ཀྱིས་མཆོད་ནས། ལྭ་ཕྱེ་སོགས་བཞི་ལ་རིམ་བཞིན་དཀུ་གཡས་གཡོན་དུ་ཁུ་ཚུར་ཁ་གྱེན་བསྟན། སྨིན་མ་གཡས་གཡོན་གཉིས་ཀྱི་ཐད་
ནས་ཁ་ཕྱིར་བལྟ། ཁུ་ཚུར་གཉིས་ཁ་ནས་འབྱིན་ཚུལ། རྡོར་ཐལ་སྤྱི་བོར་བསྐོར་བའི་ཕྱག་རྒྱ་དང་དྷུ་པེ་སོགས་བཞི་ལ་སྤོས། མེ་ཏོག །མར་མེ། དྲིའི་ཕྱག་རྒྱ་བྱ། དཀོན་མཆོག་གསུམ་ལ་བདག་སྐྱབས་མཆི། །
སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་

༄༅། །ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་།
ནས༑ །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་
ལན་གསུམ། སྲས་བཅས་སངས་རྒྱས་ཐམས་ཅད་དང་། །དཔའ་བོ་རྣལ་འབྱོར་མ་རྣམས་ཀུན། །ཐམས་ཅད་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་
ཡིས༑ །དུས་འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་ལྟར། །བྱང་ཆུབ་
སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་
གསུམ༑ །སོ་སོར་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་

པའི༑ །སྡོམ་པ་དེང་ནས་བརྟན་པོར་གཟུང་། །རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་
དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །
བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་
པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་
བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་
རྣམས་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་དགོད། །ཅེས་ལན་གསུམ་གྱིས་སྡོམ་པ་གཟུང་། སེམས་ཅན་ཐམས་ཅད་

༄༅། །བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དང་མི་འབྲལ་
བར་གྱུར་ཅིག །ཉེ་རིང་ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་གནས་པར་གྱུར་ཅིག །ཅེས་ཚར་གཅིག་བརྗོད། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་བྷཱ་ཝ་ཤུདྡྷོཉ་ཧཾ།
སྟོང་པར་གྱུར། སྟོང་པའི་ངང་ལས་ཧཱུྃ་ཡོངས་སུ་གྱུར་པ་ལས་སྣ་ཚོགས་རྡོ་རྗེ་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་ཡིག་འོད་
ཟེར་འབར་བས་མཚན་པ། དེ་ལས་འོད་ཟེར་སྟེང་དུ་འཕྲོས་པས་སྟེང་མཐོ་བ་ཡངས་ཤིང་རྒྱ་ཆེ་བ། རྡོ་རྗེའི་གུར་དང་བླ་རེ། འོག་ཏུ་འཕྲོས་པས་སྲ་ཞིང་བརྟན་པའི་རྡོ་
རྗེའི་ས་གཞི། ཕྱོགས་མཚམས་རྣམས་སུ་འཕྲོས་པས་རྡོ་རྗེ་འགྲེང་བུར་གྱུར་པ་བརྟན་ཅིང་གོ་སྐབས་མེད་པ། མི་ཕྱེད་པའི་རྡོ་རྗེའི་ར་བ་དང་དྲྭ་བ། ཕྱི་རོལ་ཀུན་ཏུ་འཕྲོས་
པས་བསྐལ་པའི་མེ་ལྟ་བུའི་ཡེ་ཤེས་ཀྱི་མེ་རི་རབ་ཏུ་འབར་བ་དང་བཅས་པའི་སྲུང་བའི་འཁོར་ལོ་ཡངས་ཤིང་རྒྱ་ཆེ་བར་གྱུར། སྐབས་འདིར་ཐུན་མོང་མ་ཡིན་པའི་རྭ་ལུགས་ཀྱི་ཨུཥྞཱི་ཏའི་ཁྲོ་བོ་

བཅུའི་སྲུང་འཁོར་བསྒོམ་པར་འདོད་པས། ངག་འདོན་ནི། དེའི་དབུས་སུ་ཧཱུཾ་ལས་འཁོར་ལོ་སེར་པོ་རྩིབས་བཅུ་པ་གུང་ཐབས་ཀྱི་རྣམ་པ་བརྟན་ཅིང་གོ་སྐབས་མེད་པ་ཡངས་ཤིང་རྒྱ་ཆེ་བ།
ལྟེ་བ་དང་རྩིབས་རྣམས་སུ་རི་ལས་ཉི་མའི་དཀྱིལ་འཁོར་རེ་རེ། དབུས་ཀྱི་ཉི་མའི་དཀྱིལ་འཁོར་གྱི་སྟེང་དུ་རང་ཉིད་ཧཱུཾ་ལས་གཙུག་ཏོར་འཁོར་ལོས་སྒྱུར་བ་སེར་པོ་གཡས་
འཁོར་ལོ། གཡོན་སྡིག་མཛུབ་དང་བཅས་པའི་ཞགས་པ་འཛིན་པ། དེའི་ཐུགས་ཀ་ནས་ཧཱུྃ་བཅུ་སྤྲོས་པ་ལས། ཤར་དུ་ཉི་མའི་དཀྱིལ་འཁོར་གྱི་སྟེང་དུ་གཤིན་རྗེའི་
གཤེད་སྔོ་ནག་གཡས་རྡོ་རྗེ་ཐོ་བ། ལྷོར་ཤེས་རབ་མཐར་བྱེད་དཀར་པོ་གཡས་དབྱུག་པ། ནུབ་ཏུ་པདྨ་མཐར་བྱེད་དམར་པོ་གཡས་པདྨ། བྱང་དུ་བགེགས་མཐར་བྱེད་
སྔོ་ནག་གཡས་རྡོ་རྗེ་རྩེ་ལྔ་གདེངས་པ། ཤར་ལྷོར་འདོད་པའི་རྒྱལ་པོ་སྔོ་ནག་གཡས་ལྕགས་ཀྱུ། ལྷོ་ནུབ་ཏུ་དབྱུག་སྔོན་ཅན་སྔོ་ནག་གཡས་དབྱུག་ཐོ། ནུབ་བྱང་དུ་
སྟོབས་པོ་ཆེ་སྔོ་ནག་གཡས་རྩེ་གསུམ། བྱང་ཤར་དུ་མི་གཡོ་བ་སྔོ་ནག་གཡས་རལ་གྲི། སྟེང་དུ་ཧཱུྃ་མཛད་སྔོ་ནག་གཡས་རྡོ་རྗེ། འོག་ཏུ་གནོད་མཛེས་སྔོ་ནག་གཡས་

༄༅། །གཏུན་ཤིང་འཛིན་པ། ཐམས་ཅད་ཀྱང་གཡས་ཕྱག་མཚན་འཕྱར་ཞིང་། གཡོན་པས་ཐུགས་ཀར་སྡིགས་མཛུབ་མཛད་པ། ཁྲོ་བོའི་རྒྱན་ཐམས་ཅད་ཀྱིས་
བརྒྱན་པ། འཁོར་རྣམས་ཞལ་ནང་དུ་བལྟ་བ། ཡེ་ཤེས་ཀྱི་མེ་ཕུང་འབར་བའི་དབུས་ན་བཞུགས་པའོ། །དེ་རྣམས་ཀྱི་མིག་ཏུ་ཀྵིཾ། རྣ་བར་ཚིགས། སྣར་ཁཾ། ལྕེར་
གཾ ༑དཔྲལ་བར་ཀཾ ལྟེ་བར་སཾ། སྤྱི་བོར་ཨོཾ། མགྲིན་པར་ཨཱ༔ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་ཁྲོ་བོ་བཅུ་
གཅིག་སྲུང་བའི་འཁོར་ལོ་དང་བཅས་པ་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲང་། ཨོཾ་བཛྲ་པུཥྤེ་ཨཱཧཱུཾ། ཨོབཛྲ་དྷུ་པེ་ཨཱཿཧཱུཾ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ།
ཨོཾ་བཛྲ་ནཻ་ཝི་དྱཱ་ཨཱཧཱུཾ། ཨོཾ་བཛྲ་ཤབྡ་ཨཱཧཱུཾ། གིས་མཆོད། ཛཧཱུྃ་བྃ་ཧོ༔ གཉིས་སུ་མེད་པར་ཐིམ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས། རིགས་
ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲང་། ཨོཾ་བཛྲ་པུཥྤེ་ཨཱཿཧཱུཾ། ཨོབཛྲ་དྷུ་པེ་ཨཱཧཱུྃ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝི་དྱཱ་

ཨཱཧཱུྃ༑ ཨོཾ་བཛྲ་ཤབྡ་ཨཱཧཱུྃ གིས་མཆོད། བཅོམ་ལྡན་འདས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས། ཇི་ལྟར་བལྟམས་པ་ཙམ་གྱིས་
ནི༑ །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ།
ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས། ཤེས་རབ་མཐར་བྱེད་ལ་རྣམ་སྣང་། པདྨ་མཐར་
བྱེད་ལ་སྣང་བ་མཐའ་ཡས། གཞན་ཐམས་ཅད་ལ་མི་བསྐྱོད་པས་དབུར་བརྒྱན། ཨོ་ཨཱཝཱརཱུ་པ་བཛྲ་ཎཱི་ཧཱུཾ། ཨོཾ་ཨཱཤབྡ་བཛྲི་ཎཱི་ཧཱུཾ། ཨོཾ་ཨཱགནྡྷེ་བཛྲི་ཎཱི་ཧཱུྃ། ཨོ་ཨཱར་
ས་བཛི་ཎཱི་ཧཱུཾ། ཨོཾ་ཨཱཿསྤཪྵ་བཛྲི་ཎི་ཧཱུྃ། རྣམས་སོ་སོའི་ཕྱག་རྒྱར་བཅས་པས་མཆོད། འཁོར་ལོའི་རྩིབས་པར་བརྒྱད་དུ། མེ་རླུང་གི་སྟེང་དུ་དགྲ་བགེགས་ཀྱི་གཟུགས་བརྙན་སྤྱི་བོ་ཚུགས་སུ་བསམ། འཁོར་ལོ་གཡས་སུ་
འཁོར་བས་དགྲ་བགེགས་ཐམས་ཅད་ཉལ་ཉལ་བཅད་ཅིང་གཏུབས། ཁྲོ་བོ་ཐམས་ཅད་ཀྱི་ཞལ་ནས་སྔགས་ཀྱི་སྒྲ་འབྲུག་ལྟར་སྒྲོགས་པར་བསམས་ལ། ཨོཾ་ཨཱཿ་ཨུཥྞཱི་ཥ་༼སྐུ་དང་ཡེ་ཤེས་རྡོ་རྗེ་གཙུག་ཏོར་འཁོར་ལོས་བསྒྱུར་བ།༽ བཛྲ་ཙཀྲ་

༄༅། །ཝརྟོ༑ སརྦ་༼འཇིག་རྟེན་ཐམས་ཅད།༽ ༼འཇིག་རྟེན་ལས་འདས་པའི། ལོ་ཀི་ཀ །ལོ་ཀོཏྟ་ར་ཎི། འཁྲུལ་འཁོར་སྔགས་རྒྱུད།༽ ཡནྟྲ་མན་ཏན། ཕྲ་བྱད་ཀྱི་སྦྱོར་བ།༽ ཡོ་གི་ནི། སརྦ་༼དུག་
ཐམས་ཅད་ཕྱེ་མར་གྱིས། བི་ཥ་བི་ཙུརྞྞ་ཡ། ༼ཕྱི་མར་གྱིས།༽ བི་ཙུརྞྞ་ཡ། མ་བདག་ལ་བྱེད་པ་པོ།། མ་ཀྲྀ་ཏེ། ཡེ་བྱེད་པ་དང་བྱེད་པ་པོ།། ན་ཀེ་ན། ༼ཡིད་ཀྱིས་བྱེད་པ།༽ ཙིཏྟ་ཀྲྀ་ཏཱ་ནི་ཏཱ་ནི།
སརྦ་༼བགེགས་ཐམས་ཅད༽། བིགྷྣཱན། ༼ཚོད་ཆོད།༽ ཚིནྡ་ཚིན། ཕུག །ཕུག །༽་བྷིནྡ་བྷིནྡ། ཀམྦཡ་༼ཁོས། ཀམྤཡ་༼ཁོས༽། ཧ་ན་༼རྒྱོབ༽། ཧ་ན་༼རྒྱོབ། ད་ཧ་༼བསྣུན། ད་ཧ་༼བསྣུན། པ་
ཙ་༼ཆོས། པ་ཙ་༼ཆོས༽། ༼རྣམ་པར་ཆོམས།༽ བིདྷནྶ་ཡ། རྣམ་པར་ཆོམས།༽ བིདྷན་ཡ། བརྒྱ་སྟོང་གི །༽ཤ་ཏ་ས་ཧ་སྲ། ༼དུག་ཐམས་ཅད་བྱེ་མར་གྱིས།༽ སརྦ་བི་ཥ་བི་ཙུརྞྞ་ཡ། ༼ཕྱི་མར་གྱིས།༽
བི་ཙུརྞྞ་ཡ། རྡོ་རྗེ།༽ བཛྲ་ཨུཥྞཱི་ཥ གཙུག་ཏོར།༽ ཙཀྲ་༼འཁོར་ལོས་སྒྱུར་བ།། ཝརྟི། བྷྲཱུྃ་ཧཱུཾ་བྷྲཱུྃ། སྐུ་གསུང་ཐུགས་རྡོ་རྗེ་གསལ་གདབ།༽ རཀྵ་རཀྵ་རཀྟ། ༼བསྲུང་བྱ་གསལ་གདབ།༽ ཧཱུྃ་ཧཱུཾ་ཧཱུཾ།
ལྷ་གསལ་གདབ།༽ ཕཊ་ཕཊ་ཕཊ། དམིགས་བྱ་གནོད་བྱེད་གསལ་གདབ།༽ སྭཱ་ཧཱ། ༼གཞི་ཚུགས། རྭ་ལུགས་ཀྱི་ཨུཥྞཱི་ཥའི་སྲུང་སྔགས་རྡོ་རྗེ་འཆང་མཁྱེན་བརྩེའི་ཕྱག་བྲིས་ལས་དག་པར་ཞུས་པ་ཡིན་ནོ། །ཉེར་གཅིག་ལ་སོགས་

པ་བཟླས་པའི་མཐར། ཨོ་བྷ་ཡ་ནཱ་སཱ་ནི། ༼འཇིགས་པ་ཉམས་པར་བྱེད།༽ ཏཱ་ས་ནི། སྐྲག་པར་བྱེད།༽ སརྦ་མཱ་ར། ༼བདུད་ཐམས་ཅད།) པྲ་ཏྱཾ་གི་ར། ༼ཕྱིར་ཟློག་པར་བྱེད།༽ བི་ནཱ་ས་ནི།
༼རྣམ་པར་ཉམས་པར་བྱེད།༽ ཡི་གེ་ཙིཏྟ། ༼གང་ཅིའང་རུང་བ།༽ དུཥྚཱན་སཏཱ་མ་མ་བི་རཱུ་པ་ཀཾ །༼གདུག་པའི་སེམས།༽ ཀུརྦནྟི། ༼བདག་ལ་ངན་པར་བྱེད་པ།༽ ཏཱ་ནི། དེ་དག་དང་།༽ སརྦ་མཱ་ར་
ཎི༑ ༼བདུད་ཐམས་ཅད།༽ པྲ་ཏྱཾ་ཀ་རི་ཎི། ༼ཕྱིར་བཟློག་པར་གྱིས་ཤིག །༽བཱ་ཏ་ཏུ་ཧཱུྃ་ཕཊ་སྭཱ་ཧཱ། ལན་གསུམ་བཟླ། སུ་གང་དག་བདག་ཅག་གི་དཔལ་ལྡན་བླ་མ་དམ་པ་རྣམས་དང་།
བདག་ཅག་དཔོན་སློབ་འཁོར་དང་བཅས་པ་རྣམས་ལ་སྡང་བའི་སེམས་དང་ལྡན་པ་རྣམས་དང་། གདུག་པའི་སེམས་དང་ལྡན་པ་རྣམས་དང་། དྲག་ཤུལ་གྱི་སེམས་དང་ལྡན་
པ་རྣམས་དང་། བསམ་པ་དང་སྦྱོར་བ་ངན་པ་རྩོམ་པར་བྱེད་པའི་དགྲ་བགེགས་གདུགས་པ་ཅན་ཐམས་ཅད་ཀྱི་བསམ་སྦྱོར་ངན་པ་ཐམས་ཅད་ཞི་བར་གྱུར་ཅིག །གལ་ཏེ་ཞི་
བར་མ་གྱུར་ན། དེའི་ཚེ་དེ་དག་ཐམས་ཅད་ཀྱི་ལུས་བཅིང་བར་བགྱིའོ། །ངག་བཅིང་བར་བགྱིའོ། །ཡིད་བཅིང་བར་བགྱིའོ། །མཐུ་བརླག་པར་གྱུར་ཅིག །སྟོབས་བརླག་

༄༅། །པར་གྱུར་ཅིག །རྫུ་འཕྲུལ་བརླག་པར་གྱུར་ཅིག །དེས་བཟླས་པའི་སྔགས་ཀྱིས་དེ་ཉིད་བརླག་པར་གྱུར་ཅིག །དེས་བསྒྲུབས་པའི་ལྷ་འདྲེས་དེ་ཉིད་ཀྱི་ཤ་།
ཟ་བར་གྱུར་ཅིག །སྦྱོར་བ་ངན་པ་བྱས་པའི་འབྲས་བུ་དེ་ཉིད་ལ་འབྱུང་བར་གྱུར་ཅིག །ཅེས་བརྗོད་ཅིང་ཐལ་མོ་ལན་གསུམ་བརྡབས་པའི་མཐར། སངས་རྒྱས་རྣམས་ཀྱིས་བདུད་ཕམ་
མཛད༑ །ཆོས་མ་ཡིན་པ་ཆོས་ཀྱིས་སོ། །དགེ་འདུན་གྱིས་ནི་མུ་སྟེགས་ཕམ། །དབང་པོས་ལྷ་མིན་ཕམ་པར་འགྱུར། །ལྷ་མིན་རྣམས་ཀྱིས་ཟླ་བ་ཕམ། །ནམ་
མཁའ་ལྡིང་གིས་རྒྱ་མཚོ་ཡི། །ཀླུ་རྣམས་རབ་ཏུ་ཕམ་པར་འགྱུར། །ཆུ་ཡིས་མེ་ནི་ཕམ་པར་བྱེད། །མེ་ཡིས་བུད་ཤིང་སྲེག་པ་དང་། །རླུང་གིས་སྤྲིན་རྣམས་གཏོར་བ་°
དང་༑ །རྡོ་རྗེས་རིན་ཆེན་ཕུག་པ་དང་། །ལྷ་རྣམས་བདེན་པར་རབ་ཏུ་གནས། །བདེན་པ་འདི་དག་ཐམས་ཅད་ཀྱིས། །དེང་འདིར་བདེན་པ་འགྲུབ་གྱུར་ཅིག །ཁྲོ་
བོ་འབར་བའི་ཚོགས་རྣམས་ཀྱིས། །དགྲ་བགེགས་རྣམས་ནི་ཐམས་ཅད་ཀྱི། །ལུས་ངག་ཐལ་བ་རྡུལ་དུ་རློག །རྣམ་ཤེས་ཆོས་ཀྱི་དབྱིངས་སུ་སྒྲོལ། །ཞེས་བརྗོད། དེ་ནས་

སྒྲུབ་ཐབས་དངོས་ལ་འཇུག་པ་ནི། དབུས་ཀྱི་ཁྲོ་བོ་ཞུ་བ་ལས་བྱུང་བའི་པདྨ་དང་ཟླ་བའི་སྟེང་དུ། ཀུན་ཏུ་བཟང་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་
འཛིན་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེ་འོད་དུ་ཞུ་བ་ལས་བྱུང་བའི་ཆོས་ཀྱི་འབྱུང་གནས་
གྲུ་གསུམ་པ་ཕྱི་དཀར་ལ་ནང་དམར་བ། རྩ་བ་ཕྲ་བ་ཐུར་དུ་ཟུག་པ། གདེངས་ཀ་ཆེ་བ་གྱེན་དུ་ཕྱོགས་པ། དེའི་ནང་དུ་པཾ་ལས་པདྨ་དང་། ཨ་ལས་ཟླ་བའི་དཀྱིལ་
འཁོར་གྱི་སྟེང་དུ་བྷྲཱུྃ་ལས་འཁོར་ལོ་དཀར་པོ་རྩིབས་བཅུ་གཉིས་པ། དེ་འོད་དུ་ཞུ་བ་ལས་བྱུང་བའི་རྣམ་པར་སྣང་མཛད་སྐུ་མདོག་དཀར་པོ། ཞལ་གཅིག་ཕྱག་གཉིས་ཀྱིས་
འཁོར་ལོ་དང་བཙོས་པའི་ཏིང་ངེ་འཛིན་གྱི་ཕྱག་རྒྱ་མཛད་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ།
དེ་འོད་དུ་ཞུ་བ་ལས་བྱུང་བའི་གཞལ་ཡས་ཁང་གྲུ་བཞི་པ། སྒོ་བཞི་པ། རིན་པོ་ཆེ་སྣ་ལྔ་ལས་གྲུབ་པའི་རྩིག་པ་ནང་ནས་རིམ་པ་བཞིན་དུ་ནག་པོ། ལྗང་གུ །དམར་

༄༅། །པོ་༑  སེར་པོ། དཀར་པོ་སྟེ་རིམ་པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེའི་ཕ་གུ་སེར་པོ་ལ། ཕྱི་ནང་ཀུན་ཏུའང་རིན་པོ་ཆེའི་དྲྭ་བ་དང་དྲྭ་བ་
ཕྱེད་པ་འཕྱང་བ། མུ་ཏིག་གི་ཕྲེང་བ་དང་། རྡོ་རྗེའི་སྲད་བུ་དང་། ཟླ་བ་རླུང་གིས་བསྐྱོད་པ་དང་། མེ་ལོང་དང་། རྔ་ཡབ་དང་། དྲིལ་བུ་དང་། གཡེར་ཁ་ལ་
སོགས་པའི་རྒྱན་མང་པོ་འཁྲོལ་ཞིང་དཔྱངས་བ། ཕ་གུའི་སྟེང་ན་རིན་པོ་ཆེའི་མདའ་ཡབ་དང་། པུ་ཤུ་མཆོད་རྟེན་གྱི་རྣམ་པས་མཛེས་པར་བྱས་པ། པུ་ཤུའི་སྟེང་གི་ཁོར་
ཡུག་ཀུན་ཏུའང་། གདུགས་དང་། རྒྱལ་མཚན་དང་། བ་དན་སྣ་ཚོགས་བསྒྲེངས་པ། ནང་ཀ་བ་བརྒྱད་དང་ལྡན་ཞིང་། སྟེང་རྡོ་རྗེའི་གདུང་ཆེན་པོ་བཞི་དང་། །
གདུང་ཟླུམ་གྱིས་མིག་མངས་རིས་སུ་བྲེས་ཤིང་མཛེས་པར་ཕུབ་པ། དབུས་གཙང་ཁང་ཕྱུར་བུར་ཕུབ་པའི་རྩེ་མོར་རྡོ་རྗེ་ཕྱེད་པའི་ཏོག་གིས་མཚན་པ། སྒོ་བཞིའི་ཐད་ཀ་
ནས་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་བཞི་དང་ལྡན་པ། པདྨ་ལ་གནས་པའི་རི་དྭགས་དང་། ཆོས་ཀྱི་འཁོར་ལོ་ཆར་ཁེབས་ཏོག་དང་བཅས་པས་སྒོའི་

སྟེང་བརྒྱན་པ། ཀ་བའི་ཕྱི་ན་བདུད་རྩིས་གང་བའི་རིན་པོ་ཆེའི་བུམ་པ་དཔག་བསམ་གྱི་ཤིང་གིས་ཁ་བརྒྱན་པའི་སྟེང་ན་གླང་པོ་ཆེ། དེའི་སྟེང་ན་སེང་གེའི་ཕྲུ་གུ་ལག་པ་
བརྐྱངས་པས་སྒོའི་ཕྱི་སྟོད་ལ་སླེབས་པ། སྒོའི་ཕྱི་ནས་རིན་པོ་ཆེའི་ཐེམ་སྐས་རིམ་པ་ལྔས་མཛེས་པར་བྱས་པ། རྩིག་པའི་ཕྱི་ནས་འདོད་ཡོན་གྱི་སྣམ་བུ་དམར་པོ་ལ་མཆོད་
པའི་ལྷ་མོ་རྣམས་ཀྱིས་མཆོད་རྫས་དུ་མ་ཐོགས་ནས་གར་བྱེད་པའོ། །གཞལ་ཡས་ཁང་གི་ཕྱི་རོལ་སྲུང་བའི་འཁོར་ལོའི་ནང་དུ་དུར་ཁྲོད་ཆེན་པོ་བརྒྱད་གནས་པ་ནི། ཤར་
དུ་གཏུམ་དྲག་གི་དུར་ཁྲོད། ལྷོར་དྲག་ཏུ་དགོད་པ། ནུབ་ཏུ་གྷོ་རྭ་ཨ་དྷ་ཀ་ར། བྱང་དུ་ཀི་ལི་ཀི་ལ། ཤར་ལྷོར་ནི་པི་ཙི་ཤ །ལྷོ་ནུབ་ཏུ་འབར་བའི་རིགས། ནུབ་
བྱང་དུ་དམྱལ་སོགས། བྱང་ཤར་དུ་དབྱིབས་ཅན་ཏེ་དུར་ཁྲོད་ཆེན་པོ་བརྒྱད། དེ་དག་ན་ཤིང་ཆེན་པོ་བརྒྱད་གནས་པ་ནི། ཤར་དུ་ནཱ་ག་གེ་སར། ལྷོར་པ་ག་ཤ།
ནུབ་ཏུ་ཨ་ཤཱཏྠ། བྱང་དུ་པ་ཏ་ལ། ཤར་ལྷོར་ཨརྫུ་ན། ལྷོ་ནུབ་ཏུ་པ་ལ་ཤ །ནུབ་བྱང་དུ་ཨུ་དུམྺཱ་ར། བྱང་ཤར་དུ་ཨ་མྲ་སྟེ་ཤིང་ཆེན་པོ་བརྒྱད། དེ་དག་ཏུ་ཕྱོགས་

༄༅། །སྐྱོང་བ་བརྒྱད་ཤིང་ལ་རྒྱབ་བརྟེན་པའི་ཚུལ་གྱིས་གནས་པ་ནི། ཤར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། ལྷོར་གཤིན་རྗེ་སྔོན་པོ་མ་ཧེ་
ལ་ཞོན་པ་ཐོད་དབྱུག་འཛིན་པ། ནུབ་ཏུ་ཆུ་ལྷ་དཀར་པོ་ཆུ་སྲིན་ལ་ཞོན་པ་སྦྲུལ་ཞགས་འཛིན་པ། བྱང་དུ་གནོད་སྦྱིན་སེར་པོ་རྟ་ལ་ཞོན་པ་ནེའུ་ལེ་འཛིན་པ། ཤར་ལྷོར་
མེ་ལྷ་དམར་པོ་ར་སྐྱེས་ལ་ཞོན་པ་བགྲང་ཕྲེང་འཛིན་པ། ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་ཞོན་པ་རལ་གྲི་འཛིན་པ། ནུབ་བྱང་དུ་རླུང་ལྷ་དུད་ཀ་ཤ་བ་ལ་ཞོན་པ་བ་
དན་འཛིན་པ། བྱང་ཤར་དུ་འབྱུང་པོ་དཀར་པོ་ཁྱུ་མཆོག་ལ་ཞོན་པ་མདུང་རྩེ་གསུམ་པ་འཛིན་པ། ཐམས་ཅད་ཀྱང་ཕྱག་གཡས་པས་རང་རྟགས། གཡོན་པས་བཅོམ་
ལྡན་འདས་ལ་ཕྱག་འཚལ་བའོ། །དེ་དག་ན་ཞིང་སྐྱོང་བ་བརྒྱད་གནས་པ་ནི། ཤར་དུ་ཨན་ཧ་ས་དཀར་པོ་གླང་པོ་ཆེའི་མགོ་ཅན། ལྷོར་ཙ་རི་ཀྲ་སྔོན་པོ་མ་ཧེའི་མགོ་
ཅན༑ ནུབ་ཏུ་ཀོ་ལ་ཀི་རི་ནག་པོ་ཆུ་སྲིན་གྱི་མགོ་ཅན། བྱང་དུ་ཛ་ཡནྟ་སེར་པོ་རྟའི་མགོ་ཅན། ཤར་ལྷོར་པྲ་ཡནྟ་དམར་པོ་རའི་མགོ་ཅན། ལྷོ་ནུབ་ཏུ་སྣ་ཛུ་མ་སྔོན་མོ་

རོ་ལངས་ཀྱི་མགོ་ཅན། ནུབ་བྱང་དུ་དེ་ཝ་ཙ་ཀྲ་ལྗང་གུ་ཤ་བའི་མགོ་ཅན། བྱང་ཤར་དུ་ཨུ་ཙ་ཡ་ནི་དུད་ཀ་ཁྱུ་མཆོག་གི་མགོ་ཅན། ཐམས་ཅད་ཀྱང་རང་རང་གི་ཕྱོགས་
ཀྱི་ཤིང་གི་སྟེང་ནས་ལུས་ཕྱེད་ཐོན་པ། སྐྲ་དམར་སེར་གྱེན་དུ་བརྫེས་པ། ཕྱག་གཡས་གྲི་གུག་དང་གཡོན་ཐོད་ཁྲག་འཛིན་པའོ། །དུར་ཁྲོད་དེ་རྣམས་ཀྱི་སྟེང་གི་ནམ་
མཁའ་ལ་སྤྲིན་ཆེན་པོ་བརྒྱད་གནས་པ་ནི། ཤར་དུ་སྒྲོགས་བྱེད་སེར་པོ། ལྷོར་ལྡོག་བྱེད་སྔོན་པོ། ནུབ་ཏུ་འཇིགས་བྱེད་དཀར་པོ། བྱང་དུ་འཁོར་བྱེད་སེར་པོ།
ཤར་ལྷོར་འགེངས་བྱེད་དམར་པོ། ལྷོ་ནུབ་ཏུ་ཆར་འབེབས་སྔོན་པོ། ནུབ་བྱང་དུ་གཏུམ་པོ་ནག་པོ། བྱང་ཤར་དུ་འཐུག་པོ་དཀར་པོའོ། །ཀླུ་ཆེན་པོ་བརྒྱད་གནས་པ་
ནི༑ ཤར་དུ་ནོར་རྒྱས་སེར་པོ། ལྷོར་པདྨ་དཀར་པོ། ནུབ་ཏུ་ཀརྐོ་ཊ་དམར་པོ། བྱང་དུ་ཏཀྵ་ཀ་ནག་པོ། ཤར་ལྷོར་ཧུ་ལུན་སེར་སྐྱ། ལྷོ་ནུབ་ཏུ་རིགས་ལྡན་
དཀར་པོ། ནུབ་བྱང་དུ་དུང་སྐྱོང་སེར་པོ། བྱང་ཤར་དུ་པདྨ་ཆེན་པོ་ལྗང་གུ་རྣམས་ཏེ་ཐམས་ཅད་ཀྱང་ཕྱག་ཐལ་མོ་སྦྱར་བའི་བར་དུ་ནོར་བུ་རིན་པོ་ཆེ་འཛིན་པ། སྟོད་

༄༅། །ལྷའི་ལུས་ཅན་སྦྲུལ་མགོའི་གདེངས་ཀ་བདུན་བདུན་དང་ལྡན་ཞིང་སྨད་སྦྲུལ་མཇུག་གཡས་སུ་འཁྱིལ་བའོ། །གཞན་ཡང་རྣལ་འབྱོར་པ་བརྒྱད། མེ་བརྒྱད།
ཆུ་བརྒྱད། མཆོད་རྟེན་བརྒྱད། བྱ་དང་ཤ་ཟ་སྣ་ཚོགས་དང་། རོ་སྣ་ཚོགས་དང་། རོ་ལངས་དང་། སྲིན་པོ་དང་། འདྲེ་རྣམས་གནས་པའོ། །གཞལ་ཡས་ཁང་
གི་དབུས་ལིང་ཚེ་དགུར་༼འཁོར་གྱི་ལྷ་དང་གཙོ་བོའི་བར་མཚམས་སུ། །ཐོད་པའི་གུར་ཁང་བྱེད་འདི་སྒྲུབ་ཐབས་སུ། །ལིང་ཚེ་དགུར་གནས་དབུས་སུ་མི་མགོ་ཡི། །ར་བ་ཞེས་པའི་ཚིག་དང་འགྲིགས་སྣང་ཡང་
ཤིང་རྒྱ་ཆེ་ལ་སོགས་ཀྱི། །ཁྱད་ཆོས་དང་ལྡན་ཐོད་ར་དེ་ཡི་དབུས། །ཡཾ་ལས་རླུང་དང་ཤར་དུ་མགོ་བོ་སོགས། །སོ་སོའི་གདན་རྣམས་བསྐྱེད་དང་མི་འགལ་ལམ། །ཞེས་པའི་ལན་ནི། དེ་ལྟ་བུའི་དབུས་སུ་ཡཾ་ལས་རླུང་གི་དཀྱིལ་འཁོར་ཞེས་
སོགས་ཀྱི་ཚིག་འགྲོས་ལྟར་ན། ཟླུམ་པོ་ཡངས་ཤིང་རྒྱ་ཆེ་བ་ནས། ཕྱི་ནང་ཀུན་ཏུ་ཁྲག་ཞག་འཁྲུག་པའི་ཁྱད་ཆོས་དང་ལྡན་པའི་ཐོད་ར་དེ་ལྟ་བུའི་དབུས་སུ་ཡཾ་ལས་རླུང་སོགས། ཤར་དུ་མགོ་བོ། ལྷོར་ལག་པ་ནས། བྱང་ཤར་དུ་སྐྱེས་བུ་
གསལ་ཤིང་ལ་བཙུགས་པའི་བར་འབྱུང་བས། དེ་ཀུན་ཐོད་ར་ཉིད་ཀྱི་ནང་དུ་ཚུད་དགོས་པ་ལྟར་སྣང་ལ། དེའི་རྒྱུ་མཚན་ཡང་ཐོད་རའི་དབུས་སུ་གཙོ་བོའི་གདན་སྨོས་པ་ལ་ཤུགས་ལས། ཤར་དུ་མགོ་བོ་སོགས་ཀྱང་ཐོད་རའི་ནང་གི་ཤར་སོགས་སུ་

ཡིན་པ་ལས་འོས་མེད་པ་ཡིན་ནོ། །སྙམ་དུ་དོགས་སོ། །དེས་ན་རང་གི་བསམ་ཚོད་ནི། མངོན་རྟོགས་ཀྱི་ཚིག་དེ་ལ་འབྲུ་མྱང་ཤེས་ན་དོགས་པ་རང་གྲོལ་དུ་འགྲོ་བ་ཡིན་ཏེ། ལིང་ཚེ་དགུར་གནས་པའི་དབུས་སུ་མི་མགོའི་ར་བ་ཞེས་པ་ལྟར་ཐོད་
ར་གཙོ་བོ་ཡབ་ཡུམ་ཉིད་ལ་བྱེད་པ་འཐད་ཅིང་། དེ་ལྟ་བུའི་དབུས་སུ་ཞེས་སོགས་ནི་ཁྲག་ཞག་གི་རྒྱ་མཚོའི་དབུས་དང་ཤར་སོགས་ཡིན་གྱི། ཐོད་ར་རང་གི་དབུས་དང་ཤར་སོགས་ཀྱི་འབྲུ་མི་བྱེད་པ་ནི་གནད་དམ་པ་ཡིན་པས་སོ། །དེ་ལྟར་བྱས་ན་
ཁྲག་ཞག་གི་རྒྱ་མཚོའི་སྟེང་དུ་ལིང་ཚེ་དགུ་ཆར་འབྱུང་བ་དངོས་སུ་གསལ་བས་འཁྲུལ་བ་མེད་ཅིང་ཕྱི་ནང་ཀུན་ཏུ་ཁྲག་གི་རྒྱ་མཚོ་འཁྲུགས་པ་ཞེས་པ་དང་། དེ་ལྟ་བུའི་དབུས་སུ་ཞེས་པ་གཉིས་ཚིག་སྔ་ཕྱི་འབྲེལ་ཆགས་པ་ཡིན་ནོ། །༽་གནས་པའི་
དབུས་སུ། མི་མགོའི་ར་བ་ཟླུམ་པོ་ཡངས་ཤིང་རྒྱ་ཆེ་བ་༼འདི་དཔེ་ཕལ་ཆེར་ན་མི་འདུག་ཀྱང་དོན་ལ་དགོས།༽ སྒོ་གཅིག་དང་ལྡན་པ། སྟེང་ཀེང་རུས་ཀྱིས་ཕུབ་པ། གཡང་གཞིའི་བླ་རེ།
རྒྱུ་རློན་གྱི་ལྡ་ལྡི། རུས་པའི་ཕྲེང་བ་རྣམས་ཀྱིས་བརྒྱན་པ། ཕྱི་ནང་ཀུན་ཏུ་ཁྲག་ཞག་གི་རྒྱ་མཚོ་འཁྲུགས་པ་དེ་ལྟ་བུའི་དབུས་སུ། ཡཾ་༼རྭ་ལོའི་མངོན་རྟོགས་རྒྱས་པར་གཙོ་གདན་ལ། །
རླུང་རོ་པད་ཉི་རིམ་བརྩེགས་བཤད་སྣང་བ། །གཙོ་བོ་དཔའ་གཅིག་ཡོངས་རྫོགས་སྒྲུབ་ཐབས་སུ། །པད་ཉི་ཙམ་ལས་མ་བཤད་དགོངས་གཞི་ཅི། །དཔའ་གཅིག་ཞལ་ཕྱག་ཡོངས་རྫོགས་སྒྲུབ་ཐབས་སུ། །ཁྲག་ཞག་འོག་ཏུ་རླུང་གི་དཀྱིལ་འཁོར་

༄༅། །བཤད༑ །མངོན་རྟོགས་ཆེན་མོར་རླུང་ཉི་སྟེང་དུ་བཤད། །འདི་གཉིས་དགོངས་གཞི་སོ་སོར་འགྲེལ་ཚུལ་ཅི། །ཞེས་པའི་ལན་ནི། སྤྱིར་བཏང་རྭ་ལུགས་འདི་ལ་མངོན་རྟོགས་རྒྱས་པ་ལྟར་རླུང་རོ་པད་ཉིའི་གདན་བཞི་
བརྩེགས་མཛད་པ་ཡིན་ཏེ། རླུང་གི་གདན་ནི་རྒྱུད་ཉིད་ལས། ནམ་མཁའི་དབྱིངས་སུ་ཡཾ་གྱི་རྣམ་པ་ལས་གྲུབ་པའི་རླུང་གི་དཀྱིལ་འཁོར་མདོག་དུ་བའི་རྣམ་པར་བསམས་ཏེ་ཞེས་དང་། དེའི་འགྲེལ་པར་མི་བསྐྱོད་པས། ནམ་མཁའི་དཀྱིལ་དུ་ཡི་
གེ་ཡཾ་སྔོན་པོ་ལས་གྲུབ་པའི་རླུང་གི་དཀྱིལ་འཁོར་དུ་བའི་མདོག་ཅན་བསམས་ཏེ། འདི་ནི་ཁྲོ་བོ་ཆེན་པོའི་གདན་ཏེ། རྒྱུད་འདི་ནི་མངོན་སྤྱོད་གཙོ་བོར་གྱུར་པ་ཡིན་པས་གདུག་པ་ཅན་ཐམས་ཅད་རབ་ཏུ་འཐོར་བར་བྱེད་པ་ཡིན་ནོ། །ཞེས་གསུངས་
པས་བསྟན། རོ་གདན་ནི། རྟོག་པ་དང་པོ་ལས། སྒོ་གཅིག་པ་ནི་དབྱེ་བར་བྱ། །ལྷག་མ་ཡོངས་སུ་གཅད་པར་བྱ། །དེ་དབུས་མི་རོ་བྲི་བར་བྱ། །ཞེས་དང་། སློབ་དཔོན་མི་བསྐྱོད་པའི་འགྲེལ་པར། རོ་བྲིའོ་ཞེས་པ་ནི་གདན་ཏེ།
ཞེས་གསུངས་པས་བསྟན། པད་གདན་ནི་རྒྱུད་ཀྱི་དངོས་བསྟན་ལ་མི་གསལ་ཡང་། ལ་ལི་ཏ་བཛྲ་གྱིས། ལྔ་བཅུར་གཅིག་གིས་མ་ཚང་གདན། །པདྨ་རླུང་གི་ཡང་དག་གནས། །ཞེས་གསུངས་པས་བསྟན། ཉི་གདན་ནི་ལྷ་ཁྲོ་བོའི་གདན་ལ་
ཉི་གདན་འོས་པས་རྭ་ལྟར་ན་པདྨའི་སྟེང་དུ་དང་པོ་ཉི་གདན་བསྐྱེད། ཁྲག་ཞག་གི་འོག་ཏུ་བྱེད་པ་ནི་སྔར་བཤད་པ་ལྟར་རྟེན་དང་བརྟེན་པར་བཅས་པའི་འོག་གཞིར་བྱས་ནས། ལྷའི་གདན་ཙམ་དུ་མི་བྱེད་པར་དཔའ་གཅིག་ཡོངས་རྫོགས་ཀྱི་སྒྲུབ་

ཐབས་སུ་ཁྲག་ཞག་གི་འོག་ཏུ་རླུང་བྱེད་པ་དེ་ལ་དགོངས་ལ། མངོན་རྟོགས་ཆེན་མོར་ཁྲག་ཞག་གི་སྟེང་དུ་རླུང་བཤད་པ་ནི། རྒྱུད་ཀྱི་དངོས་བསྟན་ལྟར་ལྷའི་གདན་ལ་དགོངས་པ་ཡིན་པས། དགོངས་གཞི་སོ་སོར་འགྲེལ་ཚུལ་དེ་ལྟར་ཡིན་ནོ། །
ལས་རླུང་གི་དཀྱིལ་འཁོར་གཞུའི་དབྱིབས་ཅན། དེའི་སྟེང་དུ་རོ་མགོ་མེད་ལག་མེད། ཤར་དུ་མགོ་བོ། ལྷོར་ལག་པ། ནུབ་ཏུ་རྒྱུ་མ། བྱང་དུ་རྐང་པ། ཤར་
ལྷོར་ཐོད་པ། ལྷོ་ནུབ་ཏུ་ཐོད་ཚལ། ནུབ་བྱང་དུ་རླུང་རས། བྱང་ཤར་དུ་སྐྱེས་བུ་གསལ་ཤིང་ལ་བཙུགས་པ། ཁྱམས་ཀྱི་ནང་དུ་ཤར་སྒོའི་གཡས་ནས་མཚམས་ལ་
ཐུག་གི་བར་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་ངོ་། །ཤར་སྒོའི་གཡོན་ནས་མཚམས་ལ་ཐུག་གི་བར་དུ་ཆུ་གྲི་དང་། རྡོ་རྗེ་རྩེ་གཅིག་པ་དང་།
ལྕགས་ཀྱུ་རྣམས་སོ། །ལྷོ་སྒོའི་གཡས་ནས་མཚམས་ལ་ཐུག་གི་བར་དུ་དགྲ་སྟྭ་དང་། མདའ་དང་། ཁ་ཊཾ་གའོ། །ལྷོ་སྒོའི་གཡོན་ནས་མཚམས་ལ་ཐུག་གི་བར་དུ་
དབྱུག་ཐོ་དང་། འཁོར་ལོ་དང་། རྡོ་རྗེ་ཞགས་པ་རྣམས་སོ། །ནུབ་སྒོའི་གཡས་ནས་མཚམས་ལ་ཐུག་གི་བར་དུ་རྡོ་རྗེ་རྩེ་ལྔ་པ་དང་། རྔེའུ་ཆུང་དང་། ཕུབ་རྣམས་

༄༅། །སོ༑ །ནུབ་སྒོའི་གཡོན་ནས་མཚམས་ལ་ཐུག་གི་བར་དུ་གཞུ་དང་། དྲིལ་བུ་དང་། རླུང་གི་རས་རྣམས་སོ། །བྱང་སྒོའི་གཡས་ནས་མཚམས་ལ་ཐུག་གི་
བར་དུ་སྡིགས་མཛུབ་དང་། འཕན་རྩེ་གསུམ་པ་དང་། གླང་པོ་ཆེའི་པགས་པ་རྣམས་སོ། །བྱང་སྒོའི་གཡོན་ནས་མཚམས་ལ་ཐུག་གི་བར་དུ་རྡོ་རྗེ་ཐོ་བ་དང་། མདུང་
ཐུང་དང་། མེ་ཐབ་རྣམས་སོ། །ཤར་སྒོར་ཐོ་བ། ལྷོ་སྒོར་དབྱུག་པ། ནུབ་སྒོར་པདྨ། བྱང་སྒོར་རལ་གྲི། དཀྱིལ་འཁོར་ནང་གི་ཕྱོགས་བཞི་མཚམས་བཞི་རུ། །མགོ་དང་ལག་སོགས་
བཀོད་འདི་རིགས་བཞི་དང་། །ལྷ་མོ་བཞི་ཡི་གདན་ལ་དགོངས་ཡིན་ནམ། །ཡང་ན་ལྷ་ཡི་མཚན་མ་གཞན་ཞིག་ཡིན། །སྒོ་བཞིའི་གཡས་གཡོན་མཚམས་ལ་གྲི་གུག་སོགས། །ཕྱག་མཚན་འབྲི་ཞིང་བསྒོམ་ལ་དགོས་པ་ཅི། །འདི་དག་ལྷ་རུ་
བསྐྱེད་པ་ཡོད་དམ་མེད། །ཡོད་ན་དེ་ཚེ་ལྷ་གྲངས་ཇི་ཙམ་འགྱུར། །ཞེས་པའི་ལན་ནི། གཏི་མུག་གཤིན་རྗེའི་གཤེད་སོགས་ཀྱི་རིགས་བཞི་དང་། ལྷ་མོ་བཞིའི་གདན་རང་ལ་དགོངས་པ་ནི་མ་ཡིན་ནོ། །འོ་ན་འདི་དག་ཅི་ཞེ་ན། གཙོ་བོའི་
ཕྱག་གཡོན་གྱི་གཉིས་པའི་མགོ་བོ་དང་། གཡོན་གྱི་དགུ་པའི་བརྡེག་དོན་ལག་པ་དང་། བདུན་པའི་རྒྱུ་མ་དང་། བཞི་པའི་རྐང་པ་དང་། གཡོན་གྱི་དང་པོའི་ཁྲག་གིས་གང་བའི་ཐོད་པ་དང་། བཅུ་གསུམ་པའི་ཐོད་ཚལ་དང་། བཅུ་པའི་དུར་

ཁྲོད་ཀྱི་རས་དང་། བཅུ་གཅིག་པའི་སྐྱེས་བུ་གསལ་ཤིང་ལ་བཙུགས་པ་སྟེ། གཡོན་གྱི་ཕྱག་མཚན་རྣམས་ཀྱི་ནང་ནས་བརྒྱད། དཀྱིལ་འཁོར་གྱི་ནང་གི་རེ་མིག་བརྒྱད་ལ་དགོད་པ་ཡིན་ཏེ། རྒྱུད་ལས་ཤར་དུ་མགོ་བོ་ཞེས་པ་ནས། འདི་དག་ནི་
འཁོར་ལོའི་དབུས་སུ་ཕྱག་རྒྱའི་མཚན་མའོ། །ཞེས་པ་ལྟར། ཕྱག་རྒྱའི་མཚན་མ་ཞེས་པའང་། སྤྱིར་ལྷའི་ཕྱག་མཚན་དང་། བྱེ་བྲག་སྐབས་འདིར་གཙོ་བོ་ཉིད་ཀྱི་ཕྱག་མཚན་ལ་བྱ་རིགས་པས་སོ། །ཕྱག་མཚན་འདི་དག་འབྲི་བ་ནི་རྒྱུད་ལས།
དེ་ནས་འཁོར་ལོའི་ཕྱི་རིམ་གྱི་ཕྱག་རྒྱ་རྣམས་ནི། ཤར་གྱི་སྣམ་བུ་ལ་གྲི་གུག་དང་ཞགས་པ་ནས། བྱང་གི་སྣམ་བུ་ལ་སྡིགས་མཛུབ་དང་། འཕན་རྩེ་གསུམ་པ་དང་། གླང་པོ་ཆེའི་པགས་པ་དང་། རྡོ་རྗེ་ཐོ་བ་དང་། མདུང་དང་། མེ་ཐབ་ལ་
སོགས་པ་བྲི་བར་བྱའོ། །ཞེས་གསུངས་པའི་དགོངས་པ་ཡིན་ལ། བྲི་བའི་དགོས་པ་ནི། བཅུ་གསུམ་མ་དང་རོ་ལངས་བརྒྱད་སྐོར་ལྟ་བུ་ལ་ནི་དེ་དག་ལྷར་མི་བསྐྱེད་པས། ཚིག་ཙམ་གྱི་སྒོ་ནས་གསལ་བཏབ་ནས་ཕྱག་མཚན་རང་གི་ངོ་བོ་བསྒོམ་
པ་ཙམ་ལས་གཞན་མི་སྣང་ཞིང་། ཕྱག་མཚན་རང་གི་ངོ་བོ་དཀྱིལ་འཁོར་ལ་བསྒོམ་པ་ལྷ་འདི་མ་གཏོགས་དཀྱིལ་འཁོར་གཞན་ལ་ཆེར་མི་སྣང་བས། ལུགས་འདིའི་ཁྱད་ཆོས་སུ་བྱ་དགོས་ལ། དེ་བས་ན་ཕྱག་མཚན་བསྒོམ་པའི་དགོས་པ་ཇི་ལྟར་
ཡིན་བློ་གྲོས་དང་ལྡན་པ་དག་གིས་སྔོན་གྱི་འགྲེལ་པ་ཚད་ལྡན་ལས་བཙལ་བར་བྱ་སྟེ། རང་བཟོ་ཙམ་གྱིས་བཤད་པས་ནི། རང་གཞན་ངེས་ཤེས་བསྐྱེད་མི་ནུས་ཤིང་། ཆོས་ལ་དབང་ཟ་བའི་སྡིག་ཤིན་ཏུ་ལྕི་བས་སོ། །ཕྱག་མཚན་ལྷར་བསྐྱེད་

༄༅། །པའི་དཀྱིལ་འཁོར་རྣམས་ལ་ནི། ལྷ་བསྐྱེད་པའི་གཞིར་གྱུར་པའི་ལྷ་མཚན་ཡིན་པས་དགོས་པ་གཞན་ཟུང་དུ་མི་དགོས་ལ། འོ་ན་དེའི་ཚེ་ལྷ་གྲངས་ཇི་ཙམ་དུ་འབྱུང་སྙམ་ན། ལྷ་གྲངས་ལ་བོད་ཀྱི་རྟོག་བཟོ་སྣ་ཚོགས་ཡོད་ཀྱང་།
ཁུངས་ཐུབ་ནི་ལ་ལི་ཏ་བཛྲ་གྱི་བཞེད་པ་རྡོ་རྗེ་འཇིགས་བྱེད་ཞེ་དགུ་མ་ཡིན་ནོ། །༽གྲྭ་བཞིར་རོ་ལངས་མགོ་གསུམ། ལག་པ་གསུམ། རྐང་པ་གསུམ་ཡོད་པས་གར་བྱེད་པའོ། །དབུས་སུ་རླུང་
གི་དཀྱིལ་འཁོར་དང་། རོ་མགོ་མེད་ལག་མེད་ཀྱི་སྟེང་དུ་པཾ་ལས་པདྨའི་སྡོང་པོ་འདབ་མ་སྟོང་དང་ལྡན་པའི་སྟེང་དུ་རཾ་ལས་ཉི་མའི་དཀྱིལ་འཁོར་འབར་ཞིང་ཚ་བ། དེའི་
སྟེང་དུ་ཨ་ལས་ཟླ་བའི་དཀྱིལ་འཁོར་རཾ་ལས་ཉི་སྟེང་འཇམ་དབྱངས་བསྐྱེད་པ་འདི། །རྟོག་བདུན་རྒྱུད་ལས་རྒྱུ་ཡི་འཇམ་དཔལ་གྱི། གདན་ལ་ཟླ་བའི་དཀྱིལ་འཁོར་གསུངས་པ་དང་། འགལ་ཞེས་རྒོལ་ན་ལན་འདེབས་ཇི་ལྟར
འོས། །ཞེས་པའི་ལན་ནི། ཟླ་གདན་འདི་རང་གི་བསམ་ཚོད་ནི། རོ་མགོ་མེད་ལག་མེད་ནས་ཉི་མའི་དཀྱིལ་འཁོར་འབར་ཞིང་ཚ་བའི་བར། འབྲས་བུ་རྡོ་རྗེ་འཇིགས་བྱེད་བཞེངས་དུས་ཀྱི་གདན་ཡིན་བས་རྭ་ལོའི་མངོན་རྟོགས་ལྟར་མ་ཆད་པར་
བྱས་ནས། དེའི་སྟེང་དུ་རེ་ཞིག་ཟླ་བའི་གདན་ཡང་བསམས་ནས་རྒྱུའི་འཇམ་དཔལ་བསྐྱེད་པ་ཡིན་ཏེ། ལྷ་ཞི་བའི་གདན་ལ་ཟླ་གདན་འོས་པའི་ཕྱིར་དང་། ཁྱད་པར་རྒྱུད་ཀྱི་རྒྱལ་པོ་རྟོག་བདུན་ལས། དང་པོའི་དབྱངས་ཡིག་ལས་གྱུར་བའི་ཟླ་

བའི་དཀྱིལ་འཁོར་དམིགས་ཏེ། དེའི་སྟེང་དུ་དྷཱིའི་རྣམ་པ་ལས་འཇམ་དཔལ་གཞོན་ནུའི་གཟུགས་སུ་གྱུར་པར་བསམ། ཞེས་གསལ་བར་གསུངས་པས་སོ། །༽ཤར་དུ་མགོ་བོའི་སྟེང་དུ་པདྨ་དང་ཟླ་བའི་གདན། ལྷོར་
ལག་པ་གཉིས་ཀྱི་༼འོག་ཏུ་རྐང་པ་གཉིས་ཞེས་འབྱུང་བས། ལག་པ་གཉིས་ཞེས་ཁོ་བོས་བཀོད།༽ སྟེང་དུ་པདྨ་དང་ཉི་མའི་གདན། ནུབ་ཏུ་རྒྱུ་མའི་སྟེང་དུ་པདྨ་དང་ཉི་མ་འོད་དང་བྲལ་བ། བྱང་
དུ་རྐང་པ་གཉིས་ཀྱི་སྟེང་དུ་པདྨ་དང་རླུང་གི་དཀྱིལ་འཁོར། མཚམས་བཞིར་པདྨ་དང་ཟླ་བའི་གདན། སྒོ་བཞིར་པདྨ་དང་ཉི་མའི་གདན་ནོ། །དབུས་ཀྱི་གདན་གྱི་སྟེང་དུ་
རང་གི་སེམས་ཉིད་དྷིཿལས་རལ་གྲི་དྷིས་མཚན་པ། དེ་ཡོངས་སུ་གྱུར་པ་ལས་རང་ཉིད་རྒྱུའི་འཇམ་དཔལ་སྐུ་མདོག་གསེར་གྱི་མདོག་ཅན། ཕྱག་གཡས་རལ་གྲི་དཔུང་
པའི་ཐད་དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་
ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་༼ཚར་ཆེན་རིན་པོ་ཆེ་ཡི་ལམ་རིམ་དུ། །མངོན་བྱང་ལྔ་ལས་རྒྱུ་ཡི་རྡོ་རྗེ་འཛིན། །རྗེ་བཙུན་འཇམ་པའི་དབྱངས་ཀྱི་སྐུར་ལངས་ཏེ། །ཞེས་གསུངས་པའི་ལུངས་གང་

༄༅། །ཡིན། ཞེས་མཁན་ཆེན་ངག་དབང་ཆོས་གྲགས་ཀྱིས་དྲི་བ་མཛད་ནས། རང་ལན་ལས། འདིའི་ཁུངས་མཁན་ཆེན་ནམ་ལྷུན་པའི་འགྲེལ་པར་འདུག་ཀྱང་། མངོན་བྱང་ལྔ་བསྐྱེད་རྣམ་དག་ཏུ་མི་འགྲོ། དེས་ན་རྒྱུའི་འཇམ་
དབྱངས་ཀྱང་རྡོ་རྗེའི་ཆོ་ག་གསུམ་བསྐྱེད་ཡིན་པར་བཞེད།༽ ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཨ་ལས་ཉི་མའི་དཀྱིལ་འཁོར།
དེ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་དེ་བཞིན་གཤེགས་པ་རྣམས་དང་། བྱང་ཆུབ་སེམས་དཔའ། རིག་པའི་
ལྷ་མོ། ཁྲོ་བོ་གཤིན་རྗེའི་གཤེད་ཀྱི་ལྷ་ཚོགས་དཔག་ཏུ་མེད་པ་སྤྱན་དྲངས་ཏེ། ཉི་མའི་དཀྱིལ་འཁོར་ལ་ཐིམ་པས་འབར་བ་དང་བཅས་པའི་འོད་ཀྱི་གོང་བུ་ཆེན་པོར་གྱུར།
པ་ནི་སྐུའི་ཞིང་ཁམས་རྣམ་པར་དག་པའི་དགའ་བའོ། །དེ་ལས་འོད་ཟེར་འཕྲོས་པས་དེ་དག་གི་ཐུགས་ཀ་ནས། ཨ་ཨཱ། ཨི་ཨཱི། ཨུ་ཨཱུ། རི་རཱྀ། ལྀ་ལཱི། ཨེ་ཨེ། ཨོ་ཨོ།
ཨཾ་ཨ༔ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ལྷ། ཨོཾ་ཡ་མ་རཱ་ཛ།

ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དྭ་ཡོ་ནི། ར་ཡ་ཀྵེ་ཡ། ཡ་ཀྵེ་ཡཙྪ། ནི་རཱ་མ་ཡ་ཧཱུྃ་ཕཊ། ཨོཾ་ཧྲཱིཿཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ།
ཅེས་པ་རྣམས་འདུས། རང་ལ་ཕོག་པའི་རྐྱེན་གྱིས་འབར་བ་དང་བཅས་པའི་ཧཱུྃ་ནག་པོ་འོད་ཟེར་ལྔ་དང་ལྡན་པར་གྱུར། པ་ནི་གསུང་གི་ཞིང་ཁམས་རྣམ་པར་དག་པའི་དགའ་བའོ། །དེ་ལས་དཔག་
ཏུ་མེད་པའི་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་གྲི་གུག་དང་ཐོད་པ་ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་
པ་སྤྱན་དྲངས་ཏེ། རང་ལ་ཕོག་པའི་རྐྱེན་གྱིས་རྡོ་རྗེ་ནག་པོ་རྩེ་དགུ་པ་རྭ་གདེངས་པའི་ལྟེ་བ་ལ་ཧཱུཾ་གིས་མཚན་པར་གྱུར་པ་ནི་ཐུགས་ཀྱི་ཞིང་ཁམས་རྣམ་པར་དག་པའི་དགའ་བའོ། ༼རྭ་ཆེན་གྱི་
གསུང་ཡིག་འབྲུ་དང་ཐུགས་ཕྱག་མཚན་སྤྱན་དྲངས་ནས་བསྟིམ་པའང་། རྒྱུད་ཉིད་ལས། སངས་རྒྱས་བྱང་སེམས་སོགས་ཀྱི་གདན་གསུམ་ཚང་བའི་ལྷ་སྐུ་སྤྱན་དྲངས་ནས་ཐུགས་ཀའི་ཉི་མ་ལ་བསྟིམ་པར་གསུངས་པའི་འགྲོས་སྦྱར་ནས། ཡིག་འབྲུ་
དང་ཕྱག་མཚན་ཡང་སྤྱན་དྲངས་ནས་བསྟིམ་པ་ལས། ཧཱུྃ་དང་ཕྱག་མཚན་དུ་གྱུར་པ་དོན་གྱིས་ཐོབ་པ་ལ་དགོངས་པ་ཡིན་པས་རྒྱུད་དོན་བླ་མའི་མན་ངག་གིས་ཕྱེ་བའི་གནད་དམ་པའོ་སྙམ་དུ་ཁོ་བོ་ཅག་སེམས་སོ། །དེས་ན་འདི་ལ་དཔྱད་པ་མི་དགོས་

༄༅། །སོ༑ །འོན་ཀྱང་རྭའི་རྗེས་འབྲངས་ཕལ་ཆེར་མངོན་རྟོགས་དཀྱུས་ན་སྐུའི་དགའ་བ་སོགས། དགའ་བ་གསུམ་གྱི་ཐ་སྙད་མཛད་པ་ལ་བརྟེན་ནས། དགའ་བ་གསུམ་ལས་ལྷ་བསྐྱེད་པ་ཡིན་གསུངས་པ་མང་དག་སྣང་ཡང་།
རྒྱུད་ལས། ཉི་མའི་དཀྱིལ་འཁོར་དུ་ཞེས་པ་ནས། དེའི་སྟེང་དུ་ཧཱུྃ་མདོག་སྔོན་པོ་ཞེས་སོགས་གསུངས་པས། འབར་བ་དང་བཅས་པའི་ཉི་དཀྱིལ་རྒྱ་ཆེ་བ་དེའི་སྟེང་དུ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་བསྐྱེད་པ་དངོས་སུ་གསལ་བས་དོན་ལ་
རྡོ་རྗེའི་ཆོ་ག་གསུམ་བསྐྱེད་ཀྱི་རིགས་སུ་འགྲོ།༽ དེ་ལས་དཔག་ཏུ་མེད་པའི་འོད་ཟེར་འཕྲོས་པས་གཞལ་དུ་མེད་པའི་སེམས་ཅན་གྱི་དོན་བྱས། དགྲ་བགེགས་གདུག་པ་ཅན་ཐམས་ཅད་
ཚར་བཅད། སྣོད་བཅུད་ཐམས་ཅད་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་ཆེན་པོར་གྱུར། ཚུར་འདུས་ཡོངས་སུ་གྱུར་པ་ལས་རང་ཉིད་
བཅོམ་ལྡན་འདས་དཔལ་རྡོ་རྗེ་འཇིགས་བྱེད་སྐུ་མདོག་ཆར་སྤྲིན་གྱི་མདོག་ལྟར་གནག་ཅིང་ནམ་མཁའི་འོད་ལྟར་གསལ་བ། ཞལ་དགུ་ཕྱག་སུམ་ཅུ་རྩ་བཞི་པ། ཞབས་
བཅུ་དྲུག་དང་ལྡན་པ། རྩ་ཞལ་ནག་པོ་མ་ཧེའི་གདོང་པ་ཅན། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་དང་བཅས་པ། རྭ་སྔོན་པོ་རྣོ་ཟེངས་པ་ལ་རུས་པའི་

རྒྱན་འཁྲོལ་བ། ཕཊ་དང་ཕཻ་གྱི་སྒྲ་སྒྲོགས་པ། དེའི་སྟེང་ན་སྲིན་པོའི་ཞལ་དམར་པོ་ཁྲག་འཛག་ཅིང་མཆེ་བ་གཙིགས་པ། དེའི་སྟེང་ན་འཇམ་དཔལ་གྱི་ཞལ་སེར་པོ་
འཛུམ་ཞིང་ཅུང་ཟད་ཁྲོ་བ། སྙན་གོང་ན་ཨུཏྤལ་དང་རིན་པོ་ཆེའི་རྒྱན་གྱིས་བརྒྱན་པ། རྭའི་གཡས་ཀྱི་ཞལ་དང་པོ་སྔོན་པོ་མཆེ་བ་གཙིགས་པ། དེའི་སྟེང་ན་གཉིས་པ་
དམར་པོ་ལྗགས་འདྲིལ་བ། དེའི་སྟེང་ན་གསུམ་པ་སེར་པོ་ཁྲོ་གཉེར་བསྡུས་པ། རྭའི་གཡོན་གྱི་ཞལ་དང་བོ་དཀར་བོས་རྨོངས་པར་བྱེད་པ། དེའི་སྟེང་ན་གཉིས་པ་དུད་
ཀས་རེངས་པར་བྱེད་པ། དེའི་སྟེང་ན་གསུམ་པ་ནག་པོས་གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་གསུམ་མེ་སྟག་གི་ཕུང་པོ་ལྟར་དམར་ལ་ཟླུམ་པ། མཆེ་བ་
གཙིགས་ཤིང་ལྗགས་འདྲིལ་བ། ཁྲོ་གཉེར་བསྡུས་པ། སྨ་ར་དང་སྨིན་མ་དམར་སེར་གྱེན་དུ་འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་བརྒྱན་པ།
ཐམས་ཅད་ཀྱི་དབུ་སྐྲ་ཁམ་ནག་འཇམ་དཔལ་གྱི་སྤྱི་གཙུག་ཏུ་འཁྱིལ་བ། ཧཱུཾ་དང་ཕཊ་དང་ཧ་ཧའི་གད་རྒྱངས་རྣམ་པར་སྒྲོགས་༼འཇིགས་བྱེད་ལ་མ་ཧེའི་ཞལ་དང་ཕྱག་སུམ་ཅུ་རྩ་བཞི་སོགས་འབྱུང་

༄༅། །བའི་རྒྱུ་མཚན་ནི། གཏི་མུག་ཅན་གྱི་གཙོ་བོ་ཚངས་པ་ཡིན་པས་ཕྱི་ལྟར་ན་ཚངས་པ་འདུལ་བའི་གཉེན་པོ་དང་། ནང་ལྟར་ན་གཏི་མུག་འདུལ་བའི་གཉེན་པོར་ཕྱག་མང་པོ་དག་བྱུང་བ་ཡིན་ཏེ། དཔེར་ན་ཕ་རོལ་ཏུ་ཕྱིན་པ་
བདག །རྟེན་འབྲེལ་དང་ཁམས་ཀྱི་དབྱེ་བ་མཐའ་ཡས་པ་གསུངས་པ་ཉོན་མོངས་པ་གཏི་མུག་གི་གཉེན་པོར་སྦྱོར་བ་བཞིན་ནོ། །དེས་ན་འདིའི་ཕྱག་མཚན་ལ་ཚངས་པའི་མགོ་བོ་འབྱུང་བའི་གནད་ཀྱང་དེ་ལྟར་ཡིན། དེ་བཞིན་དུ་དབང་ཕྱུག་འདུལ་
བའི་ཕྱིར་གསང་བ་གྱེན་སྒྲེང་དང་། ཁྱབ་འཇུག་འདུལ་བའི་ཕྱིར་མ་ཧེའི་ཞལ་བྱུང་བར་བཤད་པ་ཤིན་ཏུ་ལེགས་ཏེ། འདོད་ཆགས་ཅན་གྱི་གཙོ་བོ་དབང་ཕྱུག་དང་། ཞེ་སྡང་ཅན་གྱི་གཙོ་བོ་ཁྱབ་འཇུག་ཡིན་པས་དོན་ལ་སྦྱང་གཞི་འདོད་ཆགས་ཀྱི་
གཉེན་པོ་སྦྱོང་བྱེད་གསང་བ་གྱེན་སྒྲེང་དང་། སྦྱང་གཞི་ཞེ་སྡང་གི་གཉེན་པོར་སྦྱོང་བྱེད་མ་ཧེ་རབ་ཏུ་ཁྲོས་པའི་གདོང་བ་འབྱུང་བ་ནི་གཉེན་པོ་སྤང་བྱའི་རྣམ་པར་ཤར་བའམ། སྦྱང་གཞི་དང་སྦྱོང་བྱེད་རིགས་མཐུན་པའི་གནད་དམ་པ་བླ་མེད་སྤྱིའི་ཁྱད་།
ཆོས་ཡིན་པས་སོ། །རྟོག་བདུན་ལས། རྭའི་གཡས་སུ་ཞལ་གསུམ་ལ། དང་པོ་སྔོན་པོ། གཉིས་པ་དམར་པོ། གསུམ་པ་སེར་པོ། ཞལ་གསུམ་གའང་ཤིན་ཏུ་ཁྲོས་པའོ། །རྭའི་གཡོན་པར་ཞལ་གསུམ་དང་པོ་དཀར་པོ། གཉིས་པ་དུད་
ཀ །གསུམ་པ་ནག་པོ་རབ་ཏུ་ཁྲོས་པ་གཙིགས་པའི་ཞལ་བསམ་པར་བྱའོ། །ཞེས་གསུངས་པས། བརྩེགས་ཞལ་དང་འཁོར་ཞལ་གྱི་རྣམ་གཞག་མ་གསུངས་པ་ལ། མཁས་གྲུབ་ཕལ་ཆེར་ལ་ལི་ཏ་དང་། ཨ་མོ་གྷ་སོགས་རྒྱ་གཞུང་སྒྲུབ་ཐབས་

རྣམས་ལས་འཁོར་ཞལ་གསུངས་པའི་རྗེས་སུ་འབྲངས་ནས་འཁོར་ཞལ་མཛད་པ་མང་ལ། རྭ་ལོ་ཆེན་པོས་བརྩེགས་ཞལ་མཛད་པ་འདི་ཁ་ཅིག་རྭ་ལོའི་གཟིགས་སྣང་ཙམ་ལས་རྒྱུད་ཀྱི་དངོས་བསྟན་ལ་མེད་གསུང་ཡང་། སམྦྷཊའི་རྟོག་པ་བདུན་པའི་
རབ་བྱེད་བཞི་པ་ལས། དང་པོ་ནི་མ་ཧེའི་གདོང་། གཡས་པའི་རྭའི་ཞལ་གསུམ་ནི་སྔོན་པོ་དང་། དམར་པོ་དང་། སེར་པོ་སྟེ་ཁྲོ་གཉེར་དང་ཞལ་གཙིགས་པའོ། །གཡོན་པ་ནི་དཀར་པོ་དང་། དུད་ཀ་དང་། ནག་པོའོ། །དེ་དག་གི་
དབུས་སུ་ཞལ་ཤིན་ཏུ་དམར་ཞིང་ཁྲག་འཛག་པའོ། །དེའི་སྟེང་དུ་འཇམ་དཔལ་གྱི་གཟུགས་ཤིན་ཏུ་སེར་ཞིང་ཅུང་ཟད་ཁྲོ་བའོ། །ཞེས་གསུངས་པས། གཡས་གཡོན་གཉིས་ཀྱང་བརྩེགས་ཞལ་དུ་བསྟན་པ་ཁོ་བོ་ཅག་སེམས་ཏེ། གཞན་དུ་འཁོར་
ཞལ་བྱེད་ན་གཡས་གཡོན་གྱི་ཞལ་དེ་དག་གི་དབུས་སུ། མ་ཧེའི་ཞལ་སྟེང་གི་སྲིན་པོའི་ཞལ་དམར་པོ་དེ་འོང་དོན་མེད་པའི་ཕྱིར། བརྩེགས་ཞལ་ལ་རྒྱུད་ཀྱི་ཟིན་སོ་མེད་པར་འདོད་པ་དག་ལེགས་པར་དཔྱོད་ཅིག །ར་ཆེན་པོའི་ལུགས་ལ་ནི། མ་
ཧེའི་རྭ་ཕན་ཚུན་གྱི་ལོགས་ལ་གཡས་གཡོན་གྱི་ཞལ་རྣམས་རིམ་བརྩེགས་བྱས་པས། དེ་དག་གི་དབུས་སུ་སྲིན་པོའི་ཞལ་དམར་པོ་ཁྲག་འཛག་པ་ཡོང་བ་བསྙོན་མེད་དུ་གྲུབ་པ་ཡིན་ལ། དེ་བས་ན། རྭ་ཆེན་པོའི་བཞེད་པ་འདི་དག་ནི་དཀྱིལ་འཁོར་
གཙོ་བོ་ཉིད་ཀྱི་གསུང་དང་ཁྱད་པར་མེད་པས། འདི་ལས་གཞན་ན་རྟོག་པར་མི་རིགས་སོ། །༽པའོ། །ཕྱག་སུམ་ཅུ་རྩ་བཞིའི་གཡས་པ་རྣམས་ཀྱིས་རིམ་པ་བཞིན་དུ་གྲི་གུག་དང་། མཚོན་རྩེ་གཅིག་

༄༅། །པ་དང་། གཏུན་ཤིང་དང་། ཆུ་གྲི་དང་། རྡོ་རྗེ་རྩེ་གཅིག་པ་དང་། དགྲ་སྟ་དང་། མདུང་ཐུང་དང་། མདའ་དང་། ལྕགས་ཀྱུ་དང་། དབྱུག་
པ་དང་། ཁ་ཊཾ་ག་དང་། འཁོར་ལོ་དང་། རྡོ་རྗེ་རྩེ་ལྔ་པ་དང་། རྡོ་རྗེ་ཐོ་བ་དང་། རལ་གྲི་དང་། རྗེའུ་ཆུང་རྣམས་བསྣམས་པའོ། །གཡོན་པ་རྣམས་ཀྱིས་རིམ་
པ་བཞིན་དུ་ཁྲག་གིས་གང་བའི་ཐོད་པ་དང་། མགོ་བོ་དང་། ཕུབ་དང་། རྐང་པ་དང་། ཞགས་པ་དང་། གཞུ་དང་། རྒྱུ་མ་དང་། དྲིལ་བུ་དང་། ལག་པ་
དང་༑ དུར་ཁྲོད་ཀྱི་རས་དང་། སྐྱེས་བུ་གསལ་ཤིང་ལ་བཙུགས་པ་དང་། མེ་ཐབ་དང་། ཐོད་ཚལ་དང་། སྡིགས་མཛུབ་དང་། འཕན་རྩེ་གསུམ་པ་དང་།
རླུང་གིས་འཕྱར་བའི་རས་རྣམས་བསྣམས་པའོ། །ཕྱག་ཐ་མ་གཉིས་ཀྱིས་གླང་པོ་ཆེའི་པགས་པ་རློན་པ་བརྒྱངས་ནས་འཛིན་པ། ཞབས་བཅུ་དྲུག་གི་གཡས་པ་རྣམས་
བསྐུམས་པས་རིམ་པ་བཞིན་དུ་མི་དང་། མ་ཧེ་དང་། གླང་དང་། བོང་བུ་དང་། རྔ་མོ་དང་། ཁྱི་དང་། ལུག་དང་། ཝ་རྣམས་མནན་པའོ། །གཡོན་པ་

བརྒྱད་བརྐྱངས་པས་རིམ་པ་བཞིན་དུ་བྱ་རྒོད་དང་། འུག་པ་དང་། ཁྭ་ཏ་དང་། ནེ་ཙོ་དང་། ཁྲ་དང་། ཁྱུང་དང་། རི་སྐེགས་དང་། བཞད་རྣམས་མནན་
པའོ༑ །དེ་རྣམས་ཀྱི་འོག་ཏུ་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ། གཞོན་ནུ་གདོང་དྲུག་ལྗང་གུ་རྣམས་ཁ་སྦུབ་ཏུ་མནན་པ།
གཅེར་བུ་མཚན་མ་གྱེན་དུ་སྒྲེང་བ། མིའི་ཁྲག་དང་། ཚིལ་དང་། ཞག་དང་། རྐང་རྣམས་ཞལ་དུ་གསོལ་བ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་
བསྡིགས་པར་མཛད་པ། མི་མགོ་རློན་པ་ཁྲག་འཛག་པ་ལྔ་བཅུའི་ཕྱང་འཕྲུལ་དང་། སྦྲུལ་དང་རུས་པའི་རྒྱན་གྱིས་བརྒྱན་པ། ཐལ་ཆེན་གྱི་ཚོམ་བུ་དང་། ཁྲག་གི་
ཐིག་ལེ་དང་། ཞག་གི་ཟོ་རིས་དང་ལྡན་པ། ཁམས་གསུམ་ཟ་བར་ནུས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་བ། །སྙིང་རྗེ་རྔམ་
དང་ཞི་བ་སྟེ། །གར་དགུའི་ཉམས་དང་ལྡན་པའོ། །དེ་དག་ནི་འབྲས་བུའི་གཤིན་རྗེ་གཤེད་དོ། །དེའི་ཐུགས་ཀར་པདྨ་དང་ཉི་མའི་སྟེང་དུ་ཡེ་ཤེས་སེམས་དཔའ་རྗེ་བཙུན་འཇམ་པའི་

༄༅། །དབྱངས་སྐུ་མདོག་གསེར་གྱི་མདོག་ཅན། ཕྱག་གཡས་རལ་གྲི་དཔུང་པའི་ཐད་དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་
འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་།
ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པའི་ལྟེ་བ་ལ་ཧཱུཾ་མཐིང་ནག་གིས་མཚན་
པ༑ དེའི་པང་ན་ཡུམ་རྡོ་རྗེ་རོ་ལངས་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་
པ༑ མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱུན་ལྔ་དང་ལྡན་པ། ཞབས་གཡས་བརྐྱང་ཞིང་གཡོན་པས་བཅོམ་ལྡན་འདས་
ཁྲིལ་བ་༼འདི་ལ་མཁས་དབང་ངག་དབང་ཆོས་གྲགས་ཀྱིས་ཡུམ་ཡོད་མེད་ཀྱི་དཔྱད་པ་མཁས་གྲུབ་དུ་མའི་བཞེད་པ་རྣམས་གསུངས་པའི་མཐར། རྒྱུད་ཀྱི་དངོས་བསྟན་ལ་ཡུམ་མ་བཤད་པ་ནི་ཕོ་རྐྱང་གི་སྒྲུབ་ཐབས་ལ་དགོངས་པ་བཞིན་དཔའ་

གཅིག་གི་སྒྲུབ་ཐབས་རྣམས་སུ་ཡུམ་མེད་པའི་རྒྱུ་མཚན་དེ་ཡིན་ལ། དཀྱིལ་འཁོར་ཡོངས་སུ་རྫོགས་ཀྱི་སྐབས་སུ་རྭ་ལོའི་མངོན་རྟོགས་རྒྱས་པ་བཞིན་ཡུམ་ཡོད་པ་ལེགས་ཏེ། མཉམ་ཉིད་རྣམ་རྒྱལ་ལེའུ་བཅུ་བདུན་པ་ལས། ལྷ་མོ་རྡོ་རྗེ་བདེ་བ་མ།།
གཉིས་སུ་མེད་པར་གནས་པའོ། །དེ་ཉིད་ཞལ་གཅིག་ཕྱག་གཉིས་པ། །གྲི་གུག་ཐོད་པ་འཛིན་པ་ཡིས། །ཞེས་དངོས་སུ་བསྟན་པས། རྡོ་རྗེ་མྱུ་གུ་ལས། ཡུམ་སྦྱོར་ན་དགྲ་ནག་གི་ཡུམ་ཞལ་གསུམ་ཕྱག་དྲུག་མ་དེ་རིགས་ཤིང་། གང་ནས་ཀྱང་
མ་བཤད་པའི་ཞལ་གཅིག་ཕྱག་གཉིས་མ་སྦྱོར་བ་མི་འཐད་ཅེས་སྐྱོན་བརྗོད་མཛད་ཀྱང་། མཉམ་ཉིད་རྣམ་རྒྱལ་ནས་གསུངས་པའི་ཞལ་གཅིག་ཕྱག་གཉིས་མ་འདི་ཡོད་པས་དགྲ་ནག་གི་ཡུམ་ཁ་བསྐང་མ་དགོས་ཤིང་། འཁོར་བཅུ་གཉིས་ནི་འཇིགས་
བྱེད་ལ་སྦྱར་བ་རྒྱུད་གང་གིའང་ཟིན་སོ་མེད་པས། དགྲ་ནག་ནས་ཁ་བསྐང་བ་བླ་མའི་མན་ངག་ཡིན་ལ། དེས་ན་རྭ་ལུགས་བཅུ་གསུམ་མ་འདི་ནི་གཙོ་བོ་ལ་དངོས་ཡུམ་འཐད་ཅིང་། བསྐྱེད་རིམ་གྱི་སྐབས་སུ་མངལ་འབྱིན་རྒྱས་པ་དང་། དབང་
གཉིས་པ་དང་། གསུམ་པའི་ཚེ་སློབ་དཔོན་དང་སློབ་མ་འཇིགས་བྱེད་ཡབ་ཡུམ་དུ་བསྐྱེད་ནས་གསང་རྫས་བསྒྲུབ་ཅིང་། དགའ་བཞི་ཉམས་སུ་མྱོང་བ་གསུངས་པས་ཀྱང་དངོས་ཡུམ་ཡོད་པར་གྲུབ་བོ། །རྗེ་རྡོ་རྗེ་འཆང་གི་དགོངས་བཞེད་ཀྱི་སྙིང་པོ་
ལྷ་འདི་ལ་མཚན་མ་གྱེན་སྒྲེང་བྱུང་བའི་གནད་ཀྱིས་གནས་སྐབས་ཀུན་ཏུ་དངོས་ཡུམ་མེད་པ་ཡིན་གསུངས་པ་འདི་ཤེས་བྱེད་ཅར་རྒྱག་ལ་ཤིན་ཏུ་བཟང་བ་ཞིག་འདུག་ཀྱང་། ཁོ་བོ་ཅག་རྭ་པའི་རྗེས་འབྲང་དུ་ཁས་འཆེ་བ་དག་གིས་ཁས་ལེན་མི་ནུས་ལ།

༄༅། །འོ་ན་ཅི་ཞེ་ན། ཕྱི་ལྟར་ན་དབང་ཕྱུག་ཆེན་པོ་དང་། ནང་ལྟར་ན་ཆགས་པའི་གཉེན་པོར་གསང་བའི་མཚན་མ་དེ་ལྟར་དུ་བསྐྱེད་པ་གནས་སྐབས་ཀུན་ཏུ་ཡིན་ཞིང་། དེའང་རྭ་ལོའི་བཅུ་གསུམ་མ་ལྟ་བུ་ལ་གཙོ་བོ་སེམས་དཔའ་
སུམ་བརྩེགས་བསྐྱེད་པ་ཡན་མཚན་མ་གྱེན་ལངས་བྱས་ནས། པང་དུ་ཡུམ་བསྐྱེད་དེ་མཁའ་གསང་བྱིན་གྱིས་བརླབ་པ་ནས་བཟུང་གསང་བའི་མཚན་མ་རྡོ་རྗེའི་རྣམ་པ་ཅན་ཡུམ་གྱི་པདྨ་དང་ལྷན་ཅིག་ཏུ་སྦྱར་ཏེ་ཡོད་པས། གོང་དུ་མཚན་མ་གྱེན་སྒྲེང་
སྨོས་ཀྱང་། དངོས་ཡུམ་མེད་པར་འགྱུར་བའི་ངེས་པའི་སྣང་བའི་གནད་འདི་སྙིང་ལ་འཆང་རིགས་པ་ཡིན་ནོ། །དངོས་ཡུམ་དང་རང་འོད་ཀྱི་ཡུམ་གྱི་ཁྱད་པར་ནི། རྒྱུད་རྣམས་ལས། སྐུ་མདོག་སོགས་དངོས་སུ་གསུངས་པ་བཞིན་ཉམས་ལེན་གྱི་
ཚེའང་བསྐྱེད་ཆོག་ངག་འདོན་ལ་དངོས་སུ་ཡོད་ཅིང་། རས་བྲིས་ལ་དེ་འབྲི་བ་དང་། རྡུལ་ཚོན་ལ་དེའི་ཕྱག་མཚན་དགོད་པ་རྣམས་ནི་དངོས་ཡུམ་ཡིན་པས་ར་ལུགས་བཅུ་གསུམ་མ་འདིའི་བྲིས་ཆ་ལ་གཙོ་བོའི་ཡུམ་མ་ཆད་པ་ཞིག་ངེས་པར་དགོས་
ཤིང་༑ རང་འོད་དམ་རང་སྣང་གི་རིག་མ་ནི་ལྷ་དེ་དང་རྣམ་པ་འདྲ་བའི་རིག་མ་ཞིག་སྐད་ཅིག་གིས་གསལ་བ་ཙམ་ལས། བསྐྱེད་ཆོག་དངོས་སུ་མེད་པ་རྣམས་ཡིན་པས། བཅུ་གསུམ་མ་འདིའི་རིགས་བཞི་དང་སྒོ་བ་བཞི་ལ ། དངོས་ཡུམ་མི་འབྲི་
ཞིང་༑ ཡུམ་བཞི་ལ་དངོས་ཡབ་མི་འབྲིའོ། །འོ་ན་དབང་གི་ཚེ་ཡིད་ཀྱི་རིག་མ་ལྷ་མོར་བསྐྱེད་ཆོག་བྱེད་པས་ཇི་ལྟར་ཞེ་ན། འབབ་དབང་གི་སྐབས་སུ་དངོས་ཀྱི་རིག་མ་དང་ཡེ་ཤེས་ཀྱི་རིག་མ་གཉིས་བཤད་པ་དེ་དང་། བསྐྱེད་རིམ་གྱི་སྐབས་

འདིར་དངོས་ཡུམ་དང་རང་འོད་ཀྱི་རིག་མ་བཤད་པ་གཉིས་འཇོག་མཚམས་གཅིག་པ་ཞིག་དགོས་པ་ལྟར་སྣང་ཡང་རྒྱ་ཆེ་ཆུང་དང་བསྡུ་ལུགས་ཀྱི་དབང་གིས་མི་འདྲ་བའི་ཁྱད་པར་ཆེན་པོ་ཡོད་དེ། དབང་གི་སྐབས་ཀྱི་ཡེ་ཤེས་ཀྱི་རིག་མ་འདི་དབང་རང་
གི་སྐབས་སུ་དངོས་རྒྱ་དང་ཡིད་རྒྱ་གཉིས་སུ་ཕྱེ་བའི་དངོས་ཡུམ་མ་ཡིན་ཀྱང་། སྤྱིར་དངོས་ཡུམ་དུ་སོང་བའི་ཕྱིར་ཏེ། ཡེ་ཤེས་ཀྱི་ཕྱག་རྒྱུ་དེ་ཉིད་རོ་ལངས་མར་བསྐྱེད་ཆོག་དངོས་སུ་བྱས་ནས་ཐབས་སྒྲུབ་པ་པོ་དེ་དང་སྙོམས་འཇུག་གི་བདེ་བ་སྒོམ་པས་
སོ༑ །དེས་ན་དབང་དུས་ཀྱི་དངོས་ཀྱི་རིག་མ་དང་བསྐྱེད་རིམ་གྱི་དངོས་ཀྱི་རིག་མ་ལ་རྒྱ་ཆེ་ཆུང་གི་ཁྱད་པར་ཡོད་ཅིང་། དེའི་རྒྱུ་མཚན་དབང་དུས་ཀྱི་ཡེ་ཤེས་ཀྱི་རིག་མའང་ལུས་ལྷའི་འདུ་ཤེས་བསྒོམ་པའི་ཚེ་དངོས་ཡུམ་དུ་སོང་བས་དབང་དུས་ཀྱི་
གཉིས་ཆར་ཡང་བསྐྱེད་རིམ་གྱི་སྐབས་ཀྱི་དངོས་ཡུམ་དུ་འདུས་པ་ཡིན་ནོ། །དེ་གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡབ་ཀྱི་གསང་བའི་གནས་མི་དམིགས་ཏེ་ཧཱུཾ་
ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨོཾ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨྃ་གིས་མཚན་པ། གཉིས་ཀའི་བུ་
གར་ཕཊ་ཀྱིས་བཀག་པ། ཡབ་ཡུམ་སྙོམས་པར་ཞུགས་པའི་སྒྱུ་མ་ལྟ་བུའི་དགའ་བའི་སྒྲས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་

༄༅། །ཞལ་དུ་ཞུགས། ཐུགས་ཀ་ནས་སྲོག་དག་པའི་ལམ་ནས་བརྒྱུད། ཡུམ་གྱི་མཁར་བབས་པས། ཐིག་ལེ་བཅུ་གཉིས་སུ་གྱུར་ཏེ། དེ་དག་གནས་གྱུར་པ་
ལས་ཤར་དུ་གཏི་མུག་གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་
ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་
ན་རིན་པོ་ཆེ། གསུམ་པ་ན་པདྨ་འཛིན་པ། ལྷོར་སེར་སྣ་གཤིན་རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་
དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་
རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་ཏུ་འདོད་ཆགས་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་

བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ།
གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་དུ་ཕྲག་དོག་གཤིན་རྗེའི་གཤེད་སྐུ་མདོག་
ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་
རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་ལྷོར་
ཙ་རྩི་ཀཱ་སྐུ་མདོག་དཀར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་
པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་

༄༅། །པ༑ ལྷོ་ནུབ་ཏུ་ཕག་མོ་སྐུ་མདོག་སྔོན་མོ་ཞལ་གསུམ་ཕྱག་དྲུག་མ། རྩ་ཞལ་སྔོ་བའི་སྟེང་ན་ཕག་ཞལ་ཁ་གྱེན་དུ་ལྟ་བ། གཡས་དཀར། གཡོན་དམར་
བ༑ ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་
གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་བྱང་དུ་དབྱངས་ཅན་མ་སྐུ་མདོག་དམར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དམར་བ། གཡས་
སྔོ༑ གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་
ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་ཤར་དུ་གོ་རི་སྐུ་མདོག་ལྗང་གུ་ཞལ་གསུམ་ཕྱག་དྲུག་མ། རྩ་བའི་ཞལ་ལྗང་བ།
གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། །

གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་སྒོར་ཐོ་བ་གཤིན་རྗེའི་གཤེད་སྐུ་མདོག་སྔོན་པོ་ཞལ་གསུམ་ཕྱག་དྲུག་པ།
རྩ་བའི་ཞལ་སྔོ་བ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ།
གཡས་ཀྱི་གཉིས་པ་ན་ཐོ་བ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ལྷོ་སྒོར་དབྱུག་པ་གཤིན་རྗེའི་གཤེད་སྐུ་མདོག་
དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་
ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་དབྱུག་པ། གསུམ་པ་ན་རལ་གྲི། གཡོན་གྱི་གཉིས་པ་ན་པདྨ། གསུམ་པ་ན་འཁོར་ལོ་འཛིན་པ། །
ནུབ་སྒོར་པདྨ་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་

༄༅། །གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་
ན་འཁོར་ལོ། གསུམ་པ་ན་ནོར་བུ་འཛིན་པ། བྱང་སྒོར་རལ་གྲི་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། 
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་
པ་ན་འཁོར་ལོ། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ཐམས་ཅད་ཀྱང་ཐོད་པ་དང་། སྦྲུལ་དང་། མི་སྡུག་པའི་རྒྱན་སྣ་ཚོགས་ཀྱིས་བརྒྱན་
པའོ༑ །དེ་ནས་དམ་ཚིག་གི་དཀྱིལ་འཁོར་དུ་སྤྲོ་བར་བྱ་སྟེ། ཨོ་ཧཱིཝཥྚཱིཿཝི་ཀྲི་ཏཱ་ན་ན་ཧཱུཾ་ཕཊ། རང་གི་བ་སྤུའི་བུ་ག་ཇི་སྙེད་ཡོད་པ་ནས་རྡོ་རྗེ་འཇིགས་བྱེད་ཀྱི་ལྷ་ཚོགས་དཔག་ཏུ་མེད་པ་
སྤྲོས་༑ སེམས་ཅན་ཐམས་ཅད་ཀྱི་ཞེ་སྡང་གི་སྒྲིབ་པ་སྦྱངས། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ཚུར་འདུས་རྡོ་རྗེ་འཇིགས་བྱེད་ཀྱི་སྐུར་གྱུར་ཏེ། གཞལ་

ཡས་ཁང་གི་དབུས་སུ། ༼དཔེ་ཕལ་ཆེར་ལ་འདི་བཞིན་སྣང་ཡང་། འོག་མ་རྣམས་ལ་དཔགས་ན་རླུང་དང་རོ་མགོ་མེད་ལག་མེད་དང་། པདྨ་དང་ཉི་མའི་སྟེང་དུ་ཞེས་མི་དགོས་སམ་དུ་ཁོ་བོ་སེམས་སོ། །༽རླུང་དང་། པདྨ་
དང་ཉི་མའི་སྟེང་དུ་བདག་ཉིད་ལ་ཐིམ་པར་གྱུར། ༀ་ཛི་ན་ཛིཀ་ཧཱུྃ་ཕཊ། གཏི་མུག་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་གཏི་མུག་གི་
སྒྲིབ་པ་སྦྱངས། གཏི་མུག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་གཏི་མུག་གཤིན་རྗེའི་གཤེད་ཀྱི་སྐུར་གྱུར་ཏེ། ཤར་དུ་མགོ་བོ་དང་། པདྨ་དང་། །
ཟླ་བའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་རཏྣ་དྷཱིཀ་ཧཱུཾ་ཕཊ། སེར་སྣ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་
ཀྱི་སེར་སྣའི་སྒྲིབ་པ་སྦྱངས། སེར་སྣ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་སེར་སྣ་གཤིན་རྗེའི་གཤེད་ཀྱི་སྐུར་གྱུར་ཏེ། ལྷོར་ལག་པ་དང་པདྨ་དང་ཉི་
མའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་ཨ་རོ་ལིཀ་ཧཱུྃ་ཕཊ། འདོད་ཆགས་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་

༄༅། །ཅད་ཀྱི་འདོད་ཆགས་ཀྱི་སྒྲིབ་པ་སྦྱངས། འདོད་ཆགས་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་འདོད་ཆགས་གཤིན་རྗེའི་གཤེད་ཀྱི་སྐུར་
གྱུར་ཏེ། ནུབ་ཏུ་རྒྱུ་མ་དང་པདྨ་དང་ཉི་མ་འོད་དང་བྲལ་བའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་པྲཛྙཱ་དྷྲྀཀ་ཧཱུྃ་ཕཊ། ཕྲག་དོག་གཤིན་རྗེའི་
གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཕྲག་དོག་གི་སྒྲིབ་པ་སྦྱངས། ཕྲག་དོག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་ཕྲག་དོག་
གཤིན་རྗེའི་གཤེད་ཀྱི་སྐུར་གྱུར་ཏེ། བྱང་དུ་རྐང་པ་དང་པདྨ་དང་རླུང་གི་དཀྱིལ་འཁོར་གྱི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོ་མོ་ཧ་རཱ་ཏི་ཧཱུྃ་
ཕཊ༑ བྱམས་པ་ཚད་མེད་པའི་ངོ་བོ་ཙརྩི་ཀཱ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་སའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། ཙརྩི་ཀཱའི་གོ་
འཕང་ལ་བཀོད་ཚུར་འདུས་ཙརྩི་ཀཱའི་སྐུར་གྱུར་ཏེ། ཤར་ལྷོའི་མཚམས་སུ་ཐོད་པ་དང་པད་ཟླའི་སྟེང་དུ་འཁོད། ཨོ་དྭེ་ཥརཱ་ཏི་ཧཱུྃ་ཕཊ། སྙིང་རྗེ་ཚད་མེད་པའི་ངོ་བོ་ཕག་

མོ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཆུའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། ཕག་མོའི་གོ་འཕང་ལ་བཀོད། ཚུར་འདུས་ཕག་མོའི་
སྐུར་གྱུར་ཏེ། ལྷོ་ནུབ་མཚམས་སུ་ཐོད་ཚལ་དང་པད་ཟླའི་སྟེང་དུ་འཁོད། ཨོ་རཱ་ག་རཱ་ཏི་ཧཱུྃ་ཕཊ། དགའ་བ་ཚད་མེད་པའི་ངོ་བོ་དབྱངས་ཅན་མ་དཔག་ཏུ་མེད་པ་སྤྲོས།
སེམས་ཅན་ཐམས་ཅད་ཀྱི་མེའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། དབྱངས་ཅན་མའི་གོ་འཕང་ལ་བཀོད། ཚུར་འདུས་དབྱངས་ཅན་མའི་སྐུར་གྱུར་ཏེ།
ནུབ་བྱང་མཚམས་སུ་རླུང་རས་དང་པད་ཟླའི་སྟེང་དུ་འཁོད། ཨོཾ་བཛྲ་རཱ་ཏི་ཧཱུྃ་ཕཊ། བཏང་སྙོམས་ཚད་མེད་པའི་ངོ་བོ་གོ་རི་དཔག་ཏུ་མེད་པ་སྤྲོས། སེམས་ཅན་ཐམས་
ཅད་ཀྱི་རླུང་གི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། གོ་རིའི་གོ་འཕང་ལ་བཀོད། ཚུར་འདུས་གོ་རིའི་སྐུར་གྱུར་ཏེ། བྱང་ཤར་མཚམས་སུ་སྐྱེས་བུ་
གསལ་ཤིང་ལ་བཙུགས་པ་དང་པད་ཟླའི་སྟེང་དུ་འཁོད། ཨོ་མུངྒ་ར་དྷྲྀཀ་ཧཱུྃ་ཕཊ། ཐོ་བ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཕུང་པོའི་

༄༅། །བདུད་དང་ཤེས་བྱའི་སྒྲིབ་པ་དང་། འཇིག་ཚོགས་ལ་ལྟ་བ་རྣམས་བཅོམ། ཐོ་བ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་ཐོ་བ་གཤིན་
རྗེའི་གཤེད་ཀྱི་སྐུར་གྱུར་ཏེ། ཤར་སྒོར་པདྨ་དང་ཉི་མའི་སྟེང་དུ་འཁོད། ཨོ་དཎྜདྷྲྀཀ་ཧཱུྃ་ཕཊ། དབྱུག་པ་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་
ཐམས་ཅད་ཀྱི་ཉོན་མོངས་པའི་བདུད་དང་ཉོན་མོངས་པའི་སྒྲིབ་པ་དང་། མཐར་འཛིན་གྱི་ལྟ་བ་རྣམས་བཅོམ། དབྱུག་པ་གཤིན་རྗེའི་གཤེད་ཀྱི་གོ་འཕང་ལ་བཀོད།
ཚུར་འདུས་དབྱུག་པ་གཤིན་རྗེའི་གཤེད་ཀྱི་སྐུར་གྱུར་ཏེ། ལྷོ་སྒོར་པདྨ་དང་ཉི་མའི་སྟེང་དུ་འཁོད། ཨོཾ་པདྨ་དྷཱིཀ་ཧཱུྃ་ཕཊ། པདྨ་གཤིན་རྗེའི་གཤེད་དཔག་ཏུ་མེད་པ་སྤྲོས།
སེམས་ཅན་ཐམས་ཅད་ཀྱི་འཆི་བདག་གི་བདུད་དང་སྐྱེ་བའི་སྒྲིབ་པ་དང་ལོག་པར་ལྟ་བ་རྣམས་བཅོམ། པདྨ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་པདྨ་
གཤིན་རྗེའི་གཤེད་ཀྱི་སྐུར་གྱུར་ཏེ། ནུབ་སྒོར་པདྨ་དང་ཉི་མའི་སྟེང་དུ་འཁོད། ༀ་ཁརྦ་དྷཱིཀ་ཧཱུྃ་ཕཊ། རལ་གྲི་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་

ཐམས་ཅད་ཀྱི་ལྷའི་བུའི་བདུད་དང་ལས་ཀྱི་སྒྲིབ་པ་དང་། ལྟ་བ་མཆོག་ཏུ་འཛིན་པ་རྣམས་བཅོམ། རལ་གྲི་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་རལ་
གྲི་གཤིན་རྗེའི་གཤེད་ཀྱི་སྐུར་གྱུར་ཏེ། བྱང་སྒོར་པདྨ་དང་ཉི་མའི་སྟེང་དུ་འཁོད། འཁོར་གྱི་ལྷ་རྣམས་ཡུམ་གྱི་མཁའ་ནང་དུ། །བསྐྱེད་དམ་རང་རང་གདན་གྱི་སྟེང་དུ་བསྐྱེད། །མཁའ་ནང་བསྐྱེད་ན་སྒོ་
བཞིའི་ཚིག་དང་འགལ། །གདན་སྟེང་བསྐྱེད་ན་གདན་ལ་སླར་འཁོད་ཅི། །ཞེས་པའི་ལན་ནི། དེ་ལྟར་མཁའ་ནང་དུ་བསྐྱེད་ཀྱང་ཤར་སྒོ་སོགས་ཀྱི་ཚིག་འབྱུང་བ་ནི། ཐོ་བ་གཤིན་རྗེའི་གཤེད་སོགས་ཀྱི་གཞལ་ཡས་ཁང་གི་ནང་དུ་འཁོད་པ་ན།
སྒོ་ནང་སོ་སོར་བཞུགས་པ་ཡིན་པས་དེ་ཙམ་ལ་དགོངས་པའམ་ཡང་ན་ཡི་གེ་པས་ཚིག་ཟུར་ཅུང་ཟད་ལྷག་པ་ཡིན་ནོ། །ལྷ་དེ་ཐམས་ཅད་ཀྱི་མིག་གཉིས་སུ་ཀྵིཾ་དང་འཁོར་ལོ་ལས་སའི་སྙིང་པོ་སྐུ་མདོག་དཀར་པོ་
ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་
ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། རྣ་བར་ཚིགས་དང་རྡོ་རྗེ་ལས་ཕྱག་ན་རྡོ་རྗེ་སྐུ་མདོག་

༄༅། །ནག་པོ་ཞལ་གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་
ཀར་འཛིན་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། སྣར་ཁཾ་དང་རིན་པོ་ཆེ་ལས་
ནམ་མཁའི་སྙིང་པོ་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་
ཐུགས་ཀར་འཛིན་པ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ལྕེར་གཾ་དང་པདྨ་
ལས་འཇིག་རྟེན་དབང་ཕྱུག་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་པོ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་
དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། །

དཔྲལ་བར་ྈྐཾ་དང་རལ་གྲི་ལས་སྒྲིབ་པ་རྣམ་སེལ་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་
གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་
འཛིན་པ། ལྟེ་བར་སཾ་དང་འཁོར་ལོ་ལས་ཀུན་ཏུ་བཟང་པོ་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་བ།
ཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ།
གསུམ་པ་ན་པདྨ་འཛིན་པ། སྤྱི་བོར་ཨོཾ་ལས་སྐུ་རྡོ་རྗེ་སྐུ་མདོག་དཀར་པོ། ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་བ།
ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ།

༄༅། །གསུམ་པ་ན་པདྨ་འཛིན་པ། མགྲིན་པར་ཨཱཿལས་གསུང་རྡོ་རྗེ་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་པོ། གཡས་སྔོ།
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་
ནོར་བུ། གསུམ་པ་ན་འཁོར་ལོ་འཛིན་པ། སྙིང་གར་ཧཱུྃ་ལས་ཐུགས་རྡོ་རྗེ་སྐུ་མདོག་ནག་པོ་ཞལ་གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་དཀར།
གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་
འཁོར་ལོ། གསུམ་པ་ན་པདྨ་འཛིན་པ། སེམས་དཔའ་སུམ་བརྩེགས་རྗེས་སུ་སྐྱེ་མཆེད་དང་། །སྐུ་གསུང་ཐུགས་ཀྱི་ལྷ་རྣམས་གསལ་འདེབས་པའི། །གོ་རིམ་ལྟར་ན་ཡེ་སེམས་ཐུགས་ཀ་རུ། །ཐུགས་ཀྱི་རྡོ་རྗེ་བསྐྱེད་དགོས་
མ་ཡིན་ནམ། །ཞེས་པའི་ལན་ནི། དཔའ་བོ་གཅིག་པ་དང་། དཀྱིལ་འཁོར་རྒྱས་པའི་མངོན་རྟོགས་གཉིས་ཀ་ལས་གོ་རིམ་དེ་ལྟར་དུ་བཤད་པས་སྙིང་གར་ཡེ་སེམས་སྔོན་ལ་བསྐྱེད་པའི་ཕྱིར་ན། སླར་ཡང་ཐུགས་ཀར་ཐུགས་རྡོ་རྗེ་བསྐྱེད་པ་ན་ཡེ་

སེམས་ཀྱི་ཐུགས་ཀར་བསྐྱེད་པ་ལས་འོས་མེད་དམ་སྙམ་པའི་དོགས་པ་འབྱུང་རིགས་ལ། འོན་ཀྱང་དངོས་གནས་ལ་དེ་ལྟར་དུ་མི་འཐད་ལ། འོ་ན་ཅི་ཞེ་ན། ཡེ་སེམས་སྔོན་ལ་བསྐྱེད་ཀྱང་ཡེ་ཤེས་འབེབས་པ་ན་སྙིང་གའི་ནང་དུ་འཇམ་དཔལ་
གཞོན་ནུ་ཞེས་འབྱུང་བ་ལྟར་འདིར་ཡང་། སྙིང་གའི་ནང་གི་དབུས་སུ་ཡེ་སེམས་བསྐྱེད་ནས་སླར་ཐུགས་ཀར་ཐུགས་རྡོ་རྗེ་བསྐྱེད་པའི་ཚེ། ཡེ་སེམས་ནང་དུ་ཆུད་པར་བྱས་ནས་སྙིང་རང་གི་ངོ་བོ་ཐུགས་རྡོ་རྗེར་བསྐྱེད་པ་ཡིན་པས། ཐུགས་རྡོ་རྗེའི་
ཐུགས་ཀར་ཡེ་ཤེས་སེམས་དཔའ་འབྱུང་བ་ཡིན་ནོ། །དེ་རྣམས་ཀྱི་ཐུགས་ཀར་ཡང་རང་རང་གི་ཕྱག་མཚན་འཁོར་ལོ་ལ་སོགས་པ་རང་རང་གི་ས་བོན་གྱིས་མཚན་པ། དེ་དག་ལས་འོད་
ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་ཨོཾ་བཛྲ་ས་མཱ་ཛཿཞེས་པས་སྤྱན་དྲང༌། །
ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་བཛྲ་པུཥྤེ་ཨཱཧཱུྃ། བཛྲ་དྷུ་པེ་ཨཱཧཱུྃ། བཛྲ་ཨཱ་ལོ་ཀེ་ཨཱཧཱུྃ། བཛྲ་གནྡྷེ་ཨཱཧཱུཾ། བཛྲ་ནེ་ཝི་དུ་ཨཱཧཱུྃ་གིས་མཆོད། ཨོཾ་བཛྲ་མུདྒ་ར་ཛ༔
ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་ཡི་ཤེས་པ་དམ་ཚིག་པའི་སྤྱི་བོར་སྤྱན་དྲངས། ཨོཾ་བཛྲ་དཎྜ་ཧཱུཾ། ཞེས་པས་ལྷོའི་སྒོ་བ་ལས་ཞགས་པ་ལྟ་བུའི་

༄༅། །འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་བྃ། ཞེས་པས་ནུབ་ཀྱི་སྒོ་བ་ལས་ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོ་
བཛྲ་ཁཌྒ་ཧོ༔ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། ལྕགས་ཀྱུ་ཞགས་པ་སོགས་ཀྱི་ཕྱག་རྒྱར་བཅས་པས་དགུག་གཞུག་བྱ། སླར་ཡང་དེ་རྣམས་ཀྱི་
ཐུགས་ཀ་ནས་འོད་ཟེར་འཕྲོས་པས། རང་བཞིན་གྱི་གནས་ནས་དབང་བསྐུར་གྱི་ལྷ་རིགས་ལྔ། ཡུམ་བཞི། སེམས་དཔའ་བརྒྱད། ཁྲོ་བོ་བཅུ། རིག་པའི་ལྷ་མོ་
དྲུག་དང་བཅས་པ་ཨོཾ་བཛྲ་ས་མཱ་ཛ༔ ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་པུཥྤེ་ཨཱཧཱུྃ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་དྷུ་པེ་ཨཱཧཱུཾ། ཨོཾ་སརྦ་ཏ་
ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ཨཱ་ལོ་ཀེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་གནྡྷེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ནེ་ཝི་དྱཱ་
ཨཱཿཧཱུྃ། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་

བསྐུར་གསོལ། །ཞེས་གསོལ་བ་བཏབ་པས། རིགས་ལྔས་དབང་བསྐུར་བའི་དགོངས་པ་མཛད། ཡུམ་བཞིས་བུམ་པ་ཐོགས་ཏེ་དབང་བསྐུར། བྱང་ཆུབ་སེམས་
དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་བཅུས་བགེགས་བསྐྲད། རིག་མ་རྣམས་ཀྱིས་རྡོ་རྗེའི་གླུ་བླངས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་
གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩ་ཧཱུཾ། ཞེས་དབང་བསྐུར་
བའི་ཆུ་རྒྱུན་དེ་སྤྱི་གཙུག་ནས་ཞུགས། རྐང་མཐིལ་ཡན་ཆད་གང་། ལུས་ངག་ཡིད་གསུམ་གྱི་དྲི་མ་དག །ཆུའི་ལྷག་མ་ཡར་ལུད་པ་ལས་དབང་རྟགས་སུ་གཙོ་བོ་ཡབ་
ཡུམ་ལ་མི་བསྐྱོད་པ། གཏི་མུག་གཤིན་རྗེའི་གཤེད་དང་། ཙརྩི་ཀཱ །ཐོ་བ་གཤིན་རྗེའི་གཤེད་ཡབ་ཡུམ་རྣམས་ལ་རྣམ་པར་སྣང་མཛད། ཤར་ཕྱོགས་ཀྱི་ལྷ་རྣམས་ལ་རྒྱས་གདབ་
ཀྱི་སྐབས་སུ་རྭ་ལོས་འདི་བཞིན་གསུངས་པས་འོག་མ་རྣམས་ལ་རིགས་འགྲེ་སྦྱར་བས་སྐབས་སུ་བབ་ཅིང་འབྲེལ་ཆགས་པར་སེམས་སོ། སེར་

༄༅། །ཡབ་ཡུམ་རྣམས་ལ་རིན་ཆེན་འབྱུང་ལྡན། འདོད་ཆགས་གཤིན་རྗེའི་གཤེད་དང་། དབྱངས་ཅན་མ། པདྨ་གཤིན་རྗེའི་གཤེད་ཡབ་ཡུམ་རྣམས་ལ་འོད་
དཔག་མེད། ཕྲག་དོག་གཤིན་རྗེའི་གཤེད་དང་། གོ་རཱི། རལ་གྲི་གཤིན་རྗེའི་གཤེད་ཡབ་ཡུམ་རྣམས་ལ་དོན་ཡོད་གྲུབ་པ་རྣམས་ཀྱིས་དབུ་བརྒྱན་པར་གྱུར། ཨོཾ་
སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོ་བདག་ཡིན་ནོ་སྙམ་དུ་ང་རྒྱལ་བྱའོ། །དེ་ནས་མཆོད་པ་བྱ་སྟེ། རང་གི་སྙིང་ག་ནས་
མཆོད་པའི་ལྷ་མོ་རྣམས་སྤྲོས་ནས་དཀྱིལ་འཁོར་གྱི་ལྷ་རྣམས་ལ་མཆོད་པར་བསམས་ལ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཁྲག་
ཞག་ཨརྒྷཾ་ལ་སོགས་པ། །མཆོད་ཡོན་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་
ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་

འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷི་ར་ཝ་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་ཏྱཾ་པྲ་ཏཱིཙྪ་སྭཱ་ཧཱ། ༼རྭ་ཆེན་གྱིས་ཞབས་བསིལ་གྱི་སྔགས་
གསུངས་པ་དང་། ཚར་ཆེན་ལྷན་ཐབས་ལས་གནས་ཡོ་བྱིན་རླབས་ཀྱི་སྐབས་སུའང་ཞབས་བསིལ་གསུངས་པར་དཔགས་ན་ཚིགས་བཅད་ཀྱི་སྐབས་སུ།༽ ཁྲག་ཞག་ཞབས་བསིལ་ལ་སོགས་པའི། །ཞབས་བསིལ་ཇི་སྙེད་ཡོད་པ་རྣམས། །ཞེས་
དགོས་རྒྱུར་སྣང་ཡང་། ད་ལྟ་ངག་འདོན་ལ་ནི་མཆོད་ཡོན་གྱི་རྗེས་སུ་མེ་ཏོག་ཡོད་དོ། ༧ །སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །དབང་པོ་ལྔ་ཡི་པུཥྤེ་སོགས། །
མེ་ཏོག་ཇི་སྙེད་ཡོད་པ་དང་། བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་།
ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་
འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཚིལ་།

༄༅། །ཆེན་དྷཱུ་པཾ་ལ་སོགས་པ། །བདུག་སྤོས་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་
རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་
རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་དྷཱ་པེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །
དགྲ་བགེགས་མ་ལུས་བསྒྲལ་བ་ཡི། །ཞུན་ཆེན་དཱི་པཾ་ལ་སོགས་པ། །སྣང་གསལཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་
རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་
མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། །སྟོང་

གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །མཁྲིས་པའི་གནེ་ལ་སོགས་པ། །དྲི་མཆོག་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་
འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་
བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་
རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཤ་རུས་བཟའ་བ་ལ་སོགས་པ། །ཞལ་ཟས་ཇི་སྙེད་ཡོད་པ་
རྣམས༑ །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་
ན༑ །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །

༄༅། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ནཻ་ཝི་དུ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །རྐང་དུང་། །
གླིང་བུ་ལ་སོགས་པ། །རོལ་མོ་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་
ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་
བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཞེས་པའི་ཚིག་རྣམས་ཀྱིས་མཆོད། འདོད་ཡོན་ལྔའི་མཆོད་པ་ནི། ཁ་དོག་
དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་
གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་རཱུ་པ་པཱུ་ཛ་ཨཱཧཱུྃ། གཟུགས་རྡོ་རྗེ་མས་མཆོད། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་

ཚིག་བརྗོད་སྒྲ་སྙན་ཡིད་འོང་ལྡན། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་
པ་རི་ཝཱ་ར་ཤབྡ་པཱུ་ཛ་ཨཱཧཱུྃ། སྒྲ་རྡོ་རྗེ་མས་མཆོད། ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ལ་སོགས་དབང་པོ་ཚིམ་བྱེད་པ། །མ་ལུས་གཤིན་རྗེའི་གཤེད་ལ་
བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་གནྡྷེ་པཱུ་ཛ་ཨཱཧཱུྃ། དྲི་རྡོ་རྗེ་མས་མཆོད། ཕྱོགས་དུས་ཀུན་ན་
རོ་དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་
གསོལ༑ །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་ར་ས་པཱུ་ཛ་ཨཱཧཱུྃ། རོ་རྡོ་རྗེ་མས་མཆོད། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་
སེམས་ཚིམ་བྱེད་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པ་རི་ཝཱ་ར་

༄༅། །སླཪྵེ་པཱུ་ཛ་ཨཱ༔ཧཱུྃ། ཞེས་རེག་རྡོ་རྗེ་མས་མཆོད། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་དྷརྨ་དྷཱ་ཏུ་ཨཱ་ཀཱ་ཤ་ཨཱཧཱུཾ། ཞེས་ཆོས་རྡོ་རྗེ་མས་མཆོད། དེ་རྣམས་ཀྱི་ཕྱག་རྒྱ་ནི། །
ལག་གཡོན་རྡོ་རྗེ་ཁུ་ཚུར་གྱི། །སྟེང་དུ་གཡས་པའི་མཁྲིག་མ་གཞག །སོར་མོ་བརྐྱངས་པ་གཟུགས་ཀྱིའོ། །པི་ཝང་འདྲེན་ཚུལ་སྒྲ་ཡི་སྟེ། །ལག་གཡོན་དྲི་ཡི་དུང་ཆོས་དང་། །གཡས་པས་བྱུག་ཚུལ་དྲི་ཡིའོ། །རྡོ་རྗེ་ཐལ་མོ་ཁ་ཕྱེ་བའི། །
སྙིམ་པ་རོ་མཆོག་འབུལ་བའི་སྟེ། །ན་བཟའ་འབུལ་ཚུལ་རེག་བྱ་དང་། །ཐལ་སྦྱར་སོ་སོའི་མཐེབ་མཛུབ་སྦྱར། །དབྱིངས་མས་ཆོས་འབྱུང་ཕྱག་རྒྱའོ། །དེ་ནས་མཆོད་པའི་གླུ་བླངས་ཏེ། །གཟུགས་སྒྲ་ལ་སོགས་དྲུག་
པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་
འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་
འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿཆགས་པ་མེད་བཞིན་ཆགས་པར་མཛོད། །དེ་ནས་མཆོད་བྱ་མཆོད་བྱེད་མཆོད་པ་རྣམས་མི་དམིགས་པར་བསམ། ཨོཾ་

སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་པ་ནི་མཆོད་པའོ། །ཚིགས་སུ་བཅད་པ་རྣམས་ཀྱི་ཚེ་ཐལ་མོ་སྦྱར་ཞིང་། སྔགས་ལ་སླེབས་པ་ན། པད་སྐོར་སྔོན་དུ་འགྲོ་བས་སོ་སོའི་ཕྱག་རྒྱའི་མཐར་སེ་གོལ་
གཏོགས་པ་དང་བཅས་པ་བྱ། གཟུགས་སྒྲ་ལ་སོགས་ཡིད་ལས་བྱུང་བའི་མཆོད་པའི་གླུ་བླང་བ་ལ་རོལ་ཆེན་བྱ། དེ་ནས་འཁོར་རྣམས་ཀྱིས་མགྲིན་གཅིག་ཏུ་གཙོ་བོ་ལ་བསྟོད་པར་བསམ་ཞིང་། རྡོ་རྗེ་དྲིལ་བུ་འཛིན་པས། ཧཱུྃ།
དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་
ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་
མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །རྩ་བའི་ཞལ་ནི་མ་ཧེ་ཁྲོས། །བར་མ་སྲིན་པོ་ཁྲོས་དམར་ཞལ། །སྟེང་མ་གསེར་མདོག་འཇམ་དབྱངས་
ཞལ༑ །སྔོན་པོ་དམར་པོ་སེར་པོ་དང་། །དཀར་པོ་དུད་ཀ་ནག་པོ་སྟེ། །ཞལ་དགུ་ལྡན་ལ་ཕྱག་འཚལ་ལོ། །གཡས་ཀྱི་དང་པོས་གྲི་གུག་འཛིན། །གཉིས་

༄༅། །པས་མཚོན་རྩེ་གཅིག་པ་འཛིན། །གསུམ་པའི་ཕྱག་གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་འཛིན། །ལྔ་པས་རྡོ་རྗེ་རྩེ་གཅིག་པ། །
དྲུག་པ་ན་ནི་སྟ་རེ་སྟེ། །བདུན་པའི་ཕྱག་གིས་མདུང་ཐུང་འཛིན། །བརྒྱད་པ་ཡིས་ནི་མདའ་འཛིན་ཅིང་། །དགུ་པའི་ཕྱག་གིས་ལྕགས་ཀྱུ་འཛིན། །བཅུ་པའི་
ཕྱག་གིས་དབྱུག་ཐོ་འཛིན། །བཅུ་གཅིག་པ་ན་ཁ་ཊྭཱཾ་ག །བཅུ་གཉིས་པས་ནི་འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །བཅུ་བཞིས་རྡོ་རྗེ་ཐོ་བ་འཛིན།།
བཅོ་ལྔས་དགྲ་གསོད་རལ་གྲི་འཛིན། །བཅུ་དྲུག་པས་ནི་ཅང་ཏེའུ་འཛིན། །དེ་ལྟར་འཛིན་ལ་ཕྱག་འཚལ་ལོ། །གཡོན་གྱི་དང་པོས་ཐོད་ཁྲག་འཛིན། །གཉིས་བ།
པས་ཚངས་པའི་མགོ་བོ་འཛིན། །གསུམ་པས་ཤེས་རབ་ཕུབ་ཆུང་འཛིན། །བཞི་པས་བསྒྲུབ་བྱའི་རྐང་བ་འཛིན། །ལྔ་པས་རྡོ་རྗེ་ཞགས་པ་འཛིན། །དྲུག་པས་
གཞུ་འཛིན་ཐབས་ཀྱི་དོན། །བདུན་པས་ཉོན་མོངས་རྒྱུ་མ་འཛིན། །བརྒྱད་པས་ཤེས་རབ་དྲིལ་བུ་འཛིན། །དགུ་པས་བརྡེག་དོན་ལག་པ་འཛིན། །བཅུ་པས་

དབྲི་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ། །བཅུ་གཉིས་བསྲེག་དོན་མེ་ཐབ་འཛིན། །བཅུ་གསུམ་པ་ཡིས་ཐོད་ཚལ་འཛིན། །བཅུ་བཞིས་
སྡིགས་མཛུབ་བསྡིགས་པར་མཛད། །བཅོ་ལྔས་འཕན་རྩེ་དུག་གསུམ་འཇོམས། །བསྒྲུབ་བྱ་རླུང་བསྐུར་བཅུ་དྲུག་རས། །ཐ་མའི་ཕྱག་གཉིས་གླང་ཆེན་གྱི། །
ཀོ་རློན་བརྒྱངས་ནས་ན་བཟར་གསོལ། །ཡོན་ཏན་འཛིན་ལ་ཕྱག་འཚལ་ལོ། །མི་དང་མ་ཧེ་གླང་བོང་བུ། །རྔ་མོ་ཁྱི་ལུག་ཝ་དང་བརྒྱད། །འདི་བརྒྱད་གཡས་
པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་འཇོམས་ལ་ཕྱག་འཚལ་ལོ། །བྱ་རྒོད་འུག་པ་ཁྭ་ནེ་ཙོ། །ཁྲ་དང་ཁྱུང་དང་རི་
སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། །ཁྱབ་འཇུག་དྲག་པོའི་སྟེང་ནས་གནོན། །གདོན་བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་
ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་ཡས་མེ་དཔུང་དབུས་ན་བཞུགས། །འཇིགས་མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་

༄༅། །མགོ་བོའི་དོ་ཤལ་ཅན། །དབུ་ལ་ཐོད་སྐམ་ལྔ་ལྔས་བརྒྱན། །དབུ་སྐྲ་སེར་པོ་གྱེན་དུ་འབར། །ཞལ་དགུ་ལྡན་ལ་ཕྱག་འཚལ་ལོ། །སྤྱན་མིག་ཉི་ཤུ་རྩ་
བདུན་དམར། །ལྗགས་འདྲིལ་ཞལ་ནས་ཧ་ཧ་བཞད། །མཚན་དང་དཔེ་བྱད་ཡང་དག་ལྡན། །མ་ཧེའི་ཞལ་ལ་ཕྱག་འཚལ་ལོ། །ཞེས་པའམ། གཞན་ཡང་གང་རུང་གིས་
བསྟོད། གཙོ་བོའི་འཁོར་རྣམས་ལ་བསྟོད་པ་ནི། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་
སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་
འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་
ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་

འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་
མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་
པའི༑ །གཤེད་པོ་བཞི་ལ་ཕྱག་འཚལ་བསྟོད། །ཅེས་པས་བསྟོད་དོ། །དེ་ནས་བསྟོད་ཡུལ། བསྟོད་པ། བསྟོད་མཁན་གསུམ་པོ་མི་དམིགས་པར་བསམ། ཨོཾ་སརྦ་ཏ་ཐཱ་ག་ཏ་སྟུ་ཏི་ར་བཛྲ་སྭ་བྷཱ་
ཝ་ཨཱཏྨ་ཀོཉ་ཧཾ། ཞེས་བརྗོད། བསྟོད་པའི་མཆོད་པའོ། །དུར་ཁྲོད་རྒྱན་གྱིས་ཞེས་སོགས་གཙོ་འཁོར་རྣམས་ཀྱི་བསྟོད་པ་ལ། གཡས་ཕྱག་འཚལ་བའི་སྟངས་ཀས་རྡོ་རྗེ་བཟུང་ཞིང་། གཡོན་པས་དྲིལ་བུ་ཚིགས་བཅད་ཀྱི་
མཚམས་སུ་གསིལ། ཡང་ན་བདག་བསྐྱེད་ཀྱི་སྐབས་སུ་ཏིང་ངེ་འཛིན་གཙོ་ཆེ་བས། མཆོད་བསྟོད་ལ་རོལ་མོ་རྣམས་མ་བྱས་ཀྱང་འགལ་བ་མེད་དོ། །མཉེས་མཆོད་ནི། ཡབ་ཀྱི་གསང་གནས་མི་དམི
ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨོཾ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨོཾ་གིས་མཚན་པ། གཉིས་

༄༅། །ཀའི་བུ་གར་ཕཊ་ཀྱིས་བཀག་པ། ཡབ་ཡུམ་སྙོམས་པར་ཞུགས་པས་སྒྱུ་མ་ལྟ་བུའི་དགའ་བའི་སྒྲ་ཧ་ཧ་སི་སི་ཀུནྡུ་རུ་ཞེས་གྲགས་པས་མཉེས་པར་གྱུར། །
ཨོ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་བརྗོད་ཅིང་ལག་པ་གཉིས་སྙིང་གར་བསྣོལ་བ་འཁྱུད་པའི་ཕྱག་རྒྱ་བྱ། དེ་ནས་བདུད་རྩིའི་མཆོད་པ་ལ་ཐོད་ཆང་། ཨོ་
ཨཱཿབི་བྷཱནྟ་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷཱ་ཝ་ཤུདྡྷསརྦ་དྷརྨཱཿསྭ་བྷཱ་ཝ་ཤུདྡྷོཉཧཾ། གིས་སྟོང་པར་སྦྱང་། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུའི་
དབྱིབས་ཅན་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་ཐོད་པའི་སྒྱེད་པུ་གསུམ་གྱི་སྟེང་དུ་
ཨ་ལས་ཐོད་པའི་སྣོད་ཕྱི་དཀར་ལ་ནང་དམར་བ། ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ། དབུས་སུ་ན་ལས་མིའི་ཤ །ཤར་དུ་གོ་ལས་བ་ལང་གི་
ཤ ་ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་ཀྵེ། ལྷོར་མ། །

ནུབ་ཏུ་མེ། བྱང་དུ་ད་རྣམས་བསམ། ཡང་དབུས་སུ་ཤུ་ལས་བྱང་ཆུབ་ཀྱི་སེམས། ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། ནུབ་བྱང་དུ་མ་ལས་ཀླད་
པ༑ བྱང་ཤར་དུ་ར་ལས་རཀྟ། དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ།
ཐུགས་ཀའི་ཧཱུྃ་ལས་འོད་ཟེར་འཕྲོས་པས་རླུང་གཡོས། མེ་སྦར། ཤ་ལྔ། བདུད་རྩི་ལྔ། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་
ལྟེ་བ་ལ་ཞེ་སྡང་གཤིན་རྗེའི་གཤེད། ཤར་དུ་གཏི་མུག་གཤིན་རྗེའི་གཤེད། ལྷོར་སེར་སྣ་གཤིན་རྗེའི་གཤེད། ནུབ་ཏུ་འདོད་ཆགས་གཤིན་རྗེའི་གཤེད། བྱང་
དུ་ཕྲག་དོག་གཤིན་རྗེའི་གཤེད་རྣམས་རང་རང་གི་ཡུམ་དང་བཅས་པ། ཡབ་ལྔ་ཡུམ་ལྔ་སྙོམས་པར་ཞུགས་པས་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད། སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་

༄༅། །པས་རྗེས་ཆགས་ཀྱི་མེས་ཡབ་ཡུམ་འོད་དུ་ཞུ་བ་ལས་བྱུང་བའི་རྫས་ཁ་དོག་དྲི་རོ་ནུས་པ་བཅུད་ཕུན་སུམ་ཚོགས་པ་འཆི་བ་མེད་པ་བདུད་རྩིའི་རྒྱ་མཚོ་ཆེན་
པོར་གྱུར། པར་བསམས་ཏེ། ཨོ་ཨཱཧཱུྃ་ཧ་ཧོ་ཧྲཱི༔ ཞེས་ལན་གསུམ་ལ་སོགས་པ་བརྗོད་པའི་ཚེ། ལག་པ་གཡོན་གཡས་གཉིས་ཀ་བྱ་ཁྱུང་གི་ཕྱག་རྒྱ་རྣམས་བསྟན། དེ་ནས་ལག་པ་གཡོན་པའི་སྲིན་ལག་གིས་བདུད་རྩི་
འཐོར་ཞིང་། མཆོད་ཡུལ་རྣམས་ཀྱི་ལྗགས་རྡོ་རྗེའི་སྦུ་གུ་ཅན་གྱིས་གསོལ་བར་བསམ། དྲིན་ཆེན་རྩ་བའི་བླ་མའི་ཞལ་དུ་ཨོཾ་ཨཱཧཱུཾ། བརྒྱུད་པའི་བླ་མ་རྣམས་ཀྱི་ཞལ་དུ་ཨོཾ་ཨཱཧཱུྃ། དཔལ་རྡོ་
རྗེ་འཇིགས་བྱེད་ཆེན་པོ་ལྷ་བཅུ་གསུམ་གྱི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཧཱུཾ། གསང་སྔགས་ཕྱི་ནང་གི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་
ཞལ་དུ་ཨོཾ་ཨཱཿཧཱུྃ། དམ་ཅན་གཤིན་རྗེའི་རྒྱལ་པོ་ལ་སོགས་པ་སྲུང་མ་གཞི་བདག་རྣམས་ཀྱི་ཞལ་དུ་ཨོཾ་ཨཱཧཱུྃ། རིགས་དྲུག་ཐམས་ཅད་ཟག་པ་མེད་པའི་བདེ་བས་ཚིམ་
པར་གྱུར་ཅིག །ཨོཾ་ཨཱཧཱུྃ། དེ་ནས་ཨོཾ་ཨཱཿཧཱུྃ་ཞེས་བརྗོད་ཅིང་རང་གི་ལྕེ་ཐོག་ཏུ་མྱང་། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭཱ་ད་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་བརྗོད། བཟླས་པ་བྱེད་པར་

འདོད་པས། ཕྲེང་བ་བྱིན་རླབས་ནི། ཕྲེང་བ་གསར་པ་ཡིན་ན་ཆུ་དང་ནང་མཆོད་ཀྱིས་བཀྲུས། གུ་གུལ་གྱིས་བདུག །ཆང་ལ་བདུད་རྩི་རིལ་བུ་སྦྱར་བས་བྱུགས་ལ། ཨོཾ་ཨཱཿབིགྷྣཱནྟ་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷཱ་ཝ་
ཤུདྡྷསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་པར་སྦྱང་། སྟོང་པའི་ངང་ལས་ཕྲེང་རྡོག་འབྲུ་རེ་རེ་ནས་གཞལ་ཡས་ཁང་གི་ནང་དུ་རྡོ་རྗེ་འཇིགས་བྱེད་ཞལ་ཕྱག་ཡོངས་སུ་རྫོགས་པའམ། ཞལ་གཅིག་ཕྱག་གཉིས་པ་གང་རུང་དུ་སྐད་ཅིག་
གིས་བསྐྱེད། ཅེས་འདམ་གར་གསུངས་པས། འདིར་དེའི་གསལ་བྱེད་ཅུང་ཟད་བཀོད་ན་ཕྲེང་བ། ཨོཾ་ཨཱཿགྷྣཱནྟ་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་བྷ་ཝ་ཤུདྡྷོཉཧཾ། 
གིས་སྟོང་པར་སྦྱང་། ཕྲེང་བ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་ཕྲེང་རྡོག་འབྲུ་རེ་རེ་ནས་ཡཾ་ལས་རླུང་གི་དཀྱིལ་འཁོར་ལྗང་སྔོན་སྲ་ཞིང་བརྟན་པའི་ས་གཞི་
ལ༑ ཁྲག་ཞག་འཁྲུགས་པའི་རྒྱ་མཚོ་ཆེན་པོའི་ཀློང་དཀྱིལ་དུ། ཀྃ་ཡོངས་སུ་གྱུར་པ་ལས་མི་མགོ་སྐམ་པོའི་ར་བ་ཟླུམ་པོ་ཡངས་ཤིང་རྒྱ་ཆེ་བ། སྒོ་གཅིག་དང་ལྡན་
པ༑ སྟེང་ཀེང་རུས་ཀྱིས་ཕུབ་པ། གཡང་གཞིའི་བླ་རེ་དང་། རྒྱུ་རློན་གྱི་ལྡ་ལྡི་དང་། རུས་པའི་ཕྲེང་བས་བརྒྱན་པ། དེའི་སྟེང་དུ་པྃ་ལས་པདྨ་དང་རི་ལས་ཉི་

༄༅། །མའི་དཀྱིལ་འཁོར་གྱི་སྟེང་དུ། མཾ་སྔོ་ནག་ཡོངས་སུ་གྱུར་པ་ལས་མ་ཧེ་སྔོན་པོ་རུས་པའི་དྲྭ་བས་རྒྱབ་གཡོགས་པ། རྨིག་པ་འབར་བས་ས་བརྐོ་བ། །
རྭ་སྔོན་པོ་གདེངས་པ། སྨ་ར་རྣོ་ཞིང་ལྕེ་འགྱུར་བ། དེའི་སྟེང་དུ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་རྭ་གདེངས་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས་
པས་དགྲ་བགེགས་ཐམས་ཅད་ཚར་བཅད། ཚུར་འདུས། ཡོངས་སུ་གྱུར་པ་ལས་རྡོ་རྗེ་འཇིགས་བྱེད་གཅེར་བུ་སྐུ་མདོག་མཐིང་ནག །མ་ཧེ་རབ་ཏུ་ཁྲོས་པའི་གདོང་
པ་ཅན། རྭ་སྔོན་པོ་རྣོ་ཟེངས་བ་ལ་རུས་པའི་རྒྱན་འཁྲོལ་བ། ཐོ་ཞེས་པའི་སྒྲ་སྒྲོགས་པ། ཕྱག་གཡས་གྲི་གུག་དང་། གཡོན་ཐོད་པ་ཁྲག་གིས་གང་བ་ཐུགས་
ཀར་སྟེང་འོག་ཏུ་འཛིན་པ། དམར་ལ་ཟླུམ་པའི་སྤྱན་གསུམ་དང་ལྡན་པ། མཚན་མ་གྱེན་དུ་སྒྲེང་བ། ཐོད་པ་སྐམ་པོ་ལྔས་དབུར་བརྒྱན་ཅིང་། ཐོད་པ་རློན་པ་
དང་སྦྲུལ་གྱི་ཕྱང་འཕྲུལ་བྱས་པ། ཁྲག་གི་ཐིག་ལེ་དང་། ཞག་གི་ཟོ་རིས་དང་། ཐལ་ཆེན་གྱི་ཚོམ་བུས་བརྒྱན་པ། ཞབས་གཡས་བསྐུམས་པས་མ་ཧེའི་རྭ་བར་

དང་༑ གཡོན་བརྐྱངས་པས་ཚང་རའི་སྟེང་ནས་བརྫིས་པ། མིའི་ཁྲག་དང་ཚིལ་དང་ཞག་ལ་དགེས་པ། ཁམས་གསུམ་ཟ་བར་ནུས་པ། དེ་རྣམས་ཀྱི་མིག་ཏུ་ཧཱུཾ།
རྣ་བར་ཛཾ། སྣར་ཁཾ། ལྕེར་གཾ །དཔྲལ་བར་ཎཾ ལྟེ་བར་སཾ། སྤྱི་བོར་ཨོཾ། མགྲིན་པར་ཨཱ༔ ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་
པས་རང་བཞིན་གྱི་གནས་ནས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ གཉིས་སུ་མེད་པར་ཐིམ། ནམ་མཁར་བཞུགས་པའི་དབང་གི་ལྷ་རྣམས་ཀྱིས།
ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་
དབུར་བརྒྱན། དེ་རྣམས་འོད་དུ་ཞུ་བ་ལས་བྱུང་བའི་མི་མགོ་རློན་པ་ཁྲག་འཛག་པའི་ཕྲེང་བ། བགྲངས་པ་ཙམ་གྱིས་ལས་ཐམས་ཅད་ཐོགས་མེད་དུ་འགྲུབ་པའི་
ནུས་ལྡན་དུ་བསམས་ལ། ཨོ་ཧཱིཥྚཱིཿཝི་ཀྲི་ཏཱ་ན་ན་ཧཱུཾ་ཕཊ། བརྒྱ་རྩ་བརྒྱད་དང་། ཨོ་པ་དེ་པ་དེ་མ་ཧཱ་ཛྷཱ་ནཾ་སརྦ་བུདྡྷ་མ་ཡཾ་བྷ་ཝ་ཏེ་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་ཉེར་གཅིག་

༄༅། །གིས་བྱིན་གྱིས་བརླབ། ཨོ་རུ་ཙི་ར་མ་ནི། པྲ་ཝརྟ་ནི་ཧཱུཾ་ཕཊ། ཅེས་པའང་ཅི་རིགས་པ་བཟླས་པས་ཕན་ཡོན་འབུམ་དུ་འགྲོ་བར་བཤད་དོ། །དུས་རྒྱུན་པར་ནི་ཐུན་གྱི་མགོར། བྱིན་རླབས་དྲན་
པ་ཙམ་བྱ་བའམ། གྲུབ་ན་རྒྱས་པ་བྱས་ལ་སྔགས་གསུམ་པོ་བདུན་ནམ་ཉེར་གཅིག་ལ་སོགས་པ་བཟླའོ། །སྔགས་བཟླ་བའི་ཚེ། མཐེ་བོང་རྡོ་རྗེ་ལྕགས་ཀྱུས། དངོས་གྲུབ་ཐམས་ཅད་བཀུག་ནས་རང་ལ་ཐིམ་པར་བསམ་ཞིང་ཕྲེང་བ་
བགྲང་ངོ་། །བཟླ་དུས་ཀྱི་དམིགས་པ་ནི། རང་གི་སྙིང་གར་ཉི་མའི་དཀྱིལ་འཁོར་འོད་འབར་བའི་དབུས་སུ་ཧཱུྃ་མཐིང་ག །དེའི་མཐའ་མར་ཉེ་སྙིང་། དེའི་མཐའ་མར་སྙིང་པོ། །
དེའི་མཐའ་མར་རྩ་སྔགས་ཀྱི་ཕྲེང་བ་རྣམས་ཁ་དོག་མཐིང་ག་རང་སྒྲ་སྒྲོགས་ཤིང་འོད་ཟེར་རབ་ཏུ་འབར་བ་ལ་སེམས་གཏད། དེ་དག་ལས་མེ་རླུང་གི་ཁྲོད་ནས་རྡོ་རྗེ་
འཇིགས་བྱེད་ཀྱི་སྐུ་ཕྲ་མོ་གྲངས་མེད་པར་འཕྲོས། མ་ཧེའི་ཞལ་གྱི་ཤངས་བུག་གཡས་ནས་ཕྱིར་ཐོན། བྱང་ཆུབ་སྒྲུབ་པ་ལ་བར་དུ་གཅོད་པ་ཐམས་ཅད་སྐད་ཅིག་
ལ་ཚར་བཅད། སྣོད་བཅུད་ཐམས་ཅད་ལ་ཕོག་པས། དེ་ཐམས་ཅད་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་དུ་གྱུར། འོད་ཟེར་སྐུ་

དང་བཅས་པ་ཚུར་འདུས། ཤངས་བུག་གཡོན་ནས་ཞུགས། སྔགས་ཕྲེང་རྣམས་ལ་ཐིམ་པར་བསམ། འདི་ནི་ཐུན་མོང་གི་དམིགས་པ་ཡིན་ལ། ཐུན་མོང་མ་ཡིན་པའི་དམིགས་པ་ནི།
རང་ཉིད་རྡོ་རྗེ་འཇིགས་བྱེད་དུ་གསལ་བའི་ཐུགས་ཀར་ཐུགས་རྡོ་རྗེ། དེའི་ཐུགས་ཀར་རྒྱུའི་འཇམ་དཔལ་ཡེ་ཤེས་སེམས་དཔའ། དེའི་ཐུགས་ཀར་རྡོ་རྗེ་སྔོན་པོ་རྩེ་ལྔ་
པ་གྱེན་དུ་ལངས་པ། དེའི་ལྟེ་བར་འཁོར་ལོ་སྔོན་པོ་རྩིབས་བརྒྱད་པ་ཁོག་སྟོང་གུར་ཐབས་སུ་ཡོད་པ། དེའི་ནང་གི་སྟེང་འོག་ཏུ་པདྨ་དམར་པོ་འདབ་མ་བརྒྱད་པ་
གཉིས་ཁ་སྦྱོར་དུ་ཡོད་པའི་འདབ་མ་བརྒྱད་རྩིབས་བརྒྱད་ཀྱི་ནང་དུ་སོན་པ། འོག་གི་པདྨའི་ལྟེ་བར་རང་གི་རྣམ་ཤེས་དང་རྡོ་རྗེ་འཇིགས་བྱེད་ཀྱི་ཐུགས་དབྱེར་མེད་པའི་
ཧཱུྃ་ཡིག་མཐིང་ནག་གསལ་ཤིང་དྭངས་ལ་འོད་ཟེར་འཕྲོ་བ་གྱེན་དུ་ལངས་པའི་རྣམ་པ་ཅན། དེའི་མཐར་མདུན་ནས་བརྩམས་ཏེ་གཡས་སྐོར་དུ། ཨོཾ་ཡ་མཱནྟ་ཀ་ཧཱུྃ་ཕཊ།
དེའི་ཕྱི་རོལ་དུ། ཨོཾ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུཾ་ཕཊ་ཀྱིས་བསྐོར་བ། ཕྱོགས་མཚམས་ཀྱི་པད་འདབ་རྣམས་ཀྱི་ནང་གི་བར་སྣང་ལ། ཤར་དུ་ཡ་མ་རཱ་ཛ། ཤར་ལྷོར་

༄༅། །ས་དོ་མེ་ཡ། ལྷོར་ཡ་མེ་དོ་རུ། ལྷོ་ནུབ་ཏུ་ཎ་ཡོ་ད་ཡ། ནུབ་ཏུ་ཡ་དཱ་ཡོ་ནི། ནུབ་བྱང་དུ་ར་ཡ་ཀྵེ་ཡ། བྱང་དུ་ཡ་ཀྵེ་ཡཙྪ། བྱང་ཤར་དུ་ནི་རྭ་
མ་ཡ། ཞེས་པའི་ཡི་གེ་བཞི་པོ་རེ་རེའི་སྟེང་དུ། ཨོ་དང་། ཞབས་སུ་ཧཱུྃ་ཕཊ། ཕྱི་ནང་གི་ཡིག་འབྲུ་ཐམས་ཅད་ཁ་དོག་མཐིང་ནག་འོད་འབར་ཞིང་རང་སྒྲ་སྒྲོགས་
པ༑ དེ་དག་ལས་མེ་རླུང་གི་ཁྲོད་ནས་རྡོ་རྗེ་འཇིགས་བྱེད་ཀྱི་སྐུ་ཕྲ་མོ་གྲངས་མེད་པར་འཕྲོས། མ་ཧེའི་ཞལ་གྱི་ཤངས་བུག་གཡས་ནས་ཕྱིར་ཐོན། བྱང་ཆུབ་སྒྲུབ་པ་
ལ་བར་དུ་གཅོད་པ་ཐམས་ཅད་སྐད་ཅིག་ལ་ཚར་བཅད། སྣོད་བཅུད་ཐམས་ཅད་ལ་ཕོག་པས། དེ་ཐམས་ཅད་རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་
དཀྱིལ་འཁོར་དུ་གྱུར། འོད་ཟེར་སྐུ་དང་བཅས་པ་ཚུར་འདུས། ཤངས་བུག་གཡོན་ནས་ཞུགས། སྔགས་ཕྲེང་རྣམས་ལ་ཐིམ་པར་བསམ། ཐུན་མོང་བ་ལྟར་བསྒོམ་མོ། །ཐུགས་
ཀའི་སྔགས་འཁོར་གྱི་གདམས་ངག་འདི་མེད་པར་སྙིང་གར་བསྒོམས་ན་ཚེ་སྲོག་ལ་གནོད་ཅིང་། སྨྱོ་འབོགས་ལ་སོགས་པའི་འཇིགས་པ་འབྱུང་བར་གསུངས་པས་འདི་བསྒོམ་པ་ཤིན་ཏུ་གལ་ཆེའོ། །བཟླས་དམིགས་གང་ལྟར་ནའང་སྔགས་

གསུམ་པོ་རིམ་པས་བཟླ། འཁོར་རྣམས་ཀྱི་སྔགས་བཟླ་བའི་ཚེ། སོ་སོའི་ཐུགས་ཀར་ཉི་མའི་སྟེང་དུ་རང་རང་གི་ས་བོན་དང་སྔགས་ཀྱིས་བསྐོར་བ་ལས། འོད་ཟེར་སྤྲོ་བསྡུ་སྔར་བཞིན་བྱས་ནས་སྔགས་བཟླ། དེ་ལ་བསྙེན་པའི་ཚད་ནི།
ཨོཾ་ཡ་མཱནྟ་ཀ་ཧཱུྃ་ཕཊ། དྲུག་འབུམ། ཨོཾ་ཧྲཱིཿཥྚཱིཿཝི་ཀྲི་ཏཱ་ན་ན་ཧཱུཾ་ཕཊ། སུམ་འབུམ། ཨོཾ་ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་
ཡ་ཀྵེ་ཡ། ཡཀྵེ་ཡཙྪ༔ ནི་རཱ་མ་ཡ། ཧཱུྃ་ཕཊ། འབུམ་ཚོ་གཅིག་སྟེ། འདི་གསུམ་གང་མོས་ལ་བཟླས་པ་བྱའོ། །ལྷ་གཞན་རྣམས་ཀྱི་སྔགས་ཀྱང་ཅི་ནུས་བཟླ་སྟེ། ༀ་ཛི་ན་ཛིཀ་ཧཱུྃ་ཕཊ།
ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲ་ཛྙཱ་དྷྲྀཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་དཱེ་ཥ་རཱ་ཏི་ཧཱུྃ་ཕཊ། ཨོཾ་རཱ་ག་རཱ་ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་
ཕཊ༑ ཨོ་མུངྒ་ར་དྷཱིཀ་ཧཱུྃ་ཕཊ། ཨོ་དཎཱདྷཱིཀ་ཧཱུཾ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁརྦ་དྷྲྀཀ་ཧཱུྃ་ཕཊ། ཅེས་བཟླས་པའི་མཐར། བདེ་བར་གཤེགས་པ་ཐམས་ཅད་ཀྱིས་
བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་རྡོ་རྗེ་འཇིགས་བྱེད་ཆེན་པོའི་

༄༅། །གོ་འཕང་ཚེ་འདི་ཉིད་ལ་ཐོབ་ཅིང་། གནས་སྐབས་སུ་ལས་བཞིའི་ཕྲིན་ལས་ཐམས་ཅད་འབད་མེད་དུ་འགྲུབ་པར་བྱིན་གྱིས་བརླབ་ཏུ་གསོལ། ཞེས་དང་།
ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛདྲི་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷི་མྨེ་
པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤེཡཿཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱན་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཎཱཧཱུྃ་ཕཊ།
ཞེས་གཤིན་རྗེའི་གཤེད་ཀྱི་ཡི་གེ་བརྒྱ་པ་ཚར་གསུམ་བཟླས་པས་བྱིན་རླབས་བརྟན་པར་བྱ། དཀྱིལ་འཁོར་བསྡུ་བ་ནི། རང་གི་སྙིང་ག་ནས་འོད་ཟེར་འཕྲོས་པས་ཕྱི་སྣོད་ཀྱི་འཇིག་རྟེན་གཞལ་ཡས་ཁང་དུ་
གྱུར་པ་རྣམས་འོད་དུ་ཞུ་ནས་རང་གིས་བསྒོམས་པའི་གཞལ་ཡས་ཁང་དུར་ཁྲོད་སྲུང་འཁོར་དང་བཅས་པ་ལ་ཐིམ། སྲུང་འཁོར་མི་བསྡུ་བར་གཞག །དུར་ཁྲོད་བརྒྱད་གཞལ་
ཡས་ཁང་ལ་ཐིམ། གཞལ་ཡས་ཁང་དང་བཅུད་ཀྱི་སེམས་ཅན་རྡོ་རྗེ་འཇིགས་བྱེད་ཀྱི་ལྷ་ཚོགས་སུ་གྱུར་པ་རྣམས་འོད་དུ་ཞུ་ནས་འཁོར་གྱི་ལྷ་རྣམས་ལ་ཐིམ། འཁོར་

གྱི་ལྷ་རྣམས་ཡུམ་ལ་ཐིམ། ཡུམ་ཡབ་ལ་ཐིམ། ཡབ་ཀྱི་ཞལ་ཕྱག་ལྷག་མ་རྣམས་རྩ་བའི་ཞལ་ཕྱག་ལ་ཐིམ་པས་རང་ཉིད་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་
པའི་སྐུ་ཅན་དུ་གྱུར། ཅེས་བརྗོད་དོ། །གསུམ་པ་ནི། གོང་དུ་བུམ་བསྐྱེད་ཀྱི་སྐབས་སུ་བཤད་པ་ལྟར་སྐབས་འདིར་སླར་ཡང་བུམ་པ་བསྒྲུབ་པར་གསུངས་པས། སྤྲོས་པ་ལ་དགའ་ན་དེ་ལྟར་བྱ་ཞིང་། མ་གྲུབ་ཀྱང་ཆད་པའི་
སྐྱོན་མེད་པར་མངོན་ནོ། །ཨོཾ་ཨཱབིགྷྣཱན་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསུ་བྷ་ཝ་ཤུདྡྷོཉཧཾ། གིས་སྟོང་པར་སྦྱང་། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་
བུམ་པ་གཉིས་ལྟོ་བ་ལྡིར་བ། ཞབས་ཞུམ་པ། མགྲིན་པ་རིང་བ། ཁ་གཡེལ་བ། མཆུ་འཕྱང་བ། དཔག་བསམ་གྱི་ཤིང་གིས་ཁ་བརྒྱན་པ། ལྷ་རྫས་
ཀྱི་ན་བཟས་མགུལ་པ་དཀྲིས་པ། ཕྱི་བུམ་པ་ལ་ནང་གཞལ་ཡས་ཁང་གི་རྣམ་པར་གྱུར་པའི་དབུས་སུ་སྣ་ཚོགས་པདྨ་དང་ཉི་མའི་གདན། དེའི་ཕྱི་རོལ་གྱི་ཤར་དང་གྲྭ་
བཞིར་པདྨ་དང་ཟླ་བའི་གདན། ལྷོ་ནུབ་གཉིས་དང་སྒོ་བཞིར་པདྨ་དང་ཉི་མའི་གདན། ནང་གི་བྱང་དུ་པདྨ་དང་རླུང་གི་དཀྱིལ་འཁོར། དབུས་ཀྱི་གདན་གྱི་སྟེང་

༄༅། །དུ་ཧཱུྃ་ལས་རྡོ་རྗེ་ནག་པོ་རྩེ་དགུ་པ་རྭ་གདེངས་པའི་ལྟེ་བ་ལ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས། བཅོམ་ལྡན་འདས་དཔལ་རྡོ་རྗེ་འཇིགས་བྱེད་
སྐུ་མདོག་ཆར་སྤྲིན་གྱི་མདོག་ལྟར་གནག་ཅིང་། ནམ་མཁའི་འོད་ལྟར་གསལ་བ། ཞལ་དགུ་ཕྱག་སུམ་ཅུ་རྩ་བཞི་པ། ཞབས་བཅུ་དྲུག་དང་ལྡན་པ། རྩ་ཞལ་
ནག་པོ་མ་ཧེའི་གདོང་པ་ཅན། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་དང་བཅས་པ། རྭ་སྔོན་པོ་རྣོ་ཟེངས་པ་ལ་རུས་པའི་རྒྱན་འཁྲོལ་བ། ཕཊ་དང་
ཕཻཾ་གྱི་སྒྲ་སྒྲོགས་པ། དེའི་སྟེང་ན་སྲིན་པོའི་ཞལ་དམར་པོ་ཁྲག་འཛག་ཅིང་མཆེ་བ་གཙིགས་པ། དེའི་སྟེང་ན་འཇམ་དཔལ་གྱི་ཞལ་སེར་པོ་འཛུམ་ཞིང་ཅུང་ཟད་ཁྲོ་བ།
སྙན་གོང་ན་ཨུཏྤལ་དང་རིན་པོ་ཆེའི་རྒྱན་གྱིས་བརྒྱན་པ། རྭའི་གཡས་ཀྱི་ཞལ་དང་པོ་སྔོན་པོ་མཆེ་བ་གཙིགས་པ། དེའི་སྟེང་ན་གཉིས་པ་དམར་པོ་ལྗགས་འདྲིལ་བ།
དེའི་སྟེང་ན་གསུམ་པ་སེར་པོ་ཁྲོ་གཉེར་བསྡུས་པ། རྭའི་གཡོན་གྱི་ཞལ་དང་པོ་དཀར་པོས་རྨོངས་པར་བྱེད་པ། དེའི་སྟེང་ན་གཉིས་པ་དུད་ཀས་རེངས་པར་བྱེད་པ།

དེའི་སྟེང་ན་གསུམ་པ་ནག་པོས་གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་གསུམ་མེ་སྟག་གི་ཕུང་པོ་ལྟར་དམར་ལ་ཟླུམ་པ། མཆེ་བ་གཙིགས་ཤིང་ལྗགས་
འདྲིལ་བ། ཁྲོ་གཉེར་བསྡུས་པ། སྨ་ར་དང་སྨིན་མ་དམར་སེར་གྱེན་དུ་འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་བརྒྱན་པ། ཐམས་ཅད་ཀྱི་དབུ་
སྐྲ་ཁམ་ནག་འཇམ་དཔལ་གྱི་སྤྱི་གཙུག་ཏུ་འཁྱིལ་བ། ཧཱུཾ་དང་ཕཊ་དང་ཧ་ཧའི་གད་རྒྱངས་རྣམ་པར་སྒྲོགས་པའོ། །ཕྱག་སུམ་ཅུ་རྩ་བཞིའི་གཡས་པ་རྣམས་ཀྱིས་རིམ་
པ་བཞིན་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་དང་། ཆུ་གྲི་དང་། རྡོ་རྗེ་རྩེ་གཅིག་པ་དང་། དགྲ་སྟ་དང་། མདུང་ཐུང་དང་། མདའ་
དང་༑ ལྕགས་ཀྱུ་དང་། དབྱུག་པ་དང་། ཁ་ཊྭཱཾ་ག་དང་། འཁོར་ལོ་དང་། རྡོ་རྗེ་རྩེ་ལྔ་པ་དང་། རྡོ་རྗེ་ཐོ་བ་དང་། རལ་གྲི་དང་། རྗེའུ་ཆུང་རྣམས་
བསྣམས་པའོ། །གཡོན་པ་རྣམས་ཀྱིས་རིམ་པ་བཞིན་དུ་ཁྲག་གིས་གང་བའི་ཐོད་པ་དང་། མགོ་བོ་དང་། ཕུབ་དང་། རྐང་པ་དང་། ཞགས་པ་དང་། །

༄༅། །གཞུ་དང་། རྒྱུ་མ་དང་། དྲིལ་བུ་དང་། ལག་པ་དང་། དུར་ཁྲོད་ཀྱི་རས་དང་། སྐྱེས་བུ་གསལ་ཤིང་ལ་བཙུགས་པ་དང་། མེ་ཐབ་དང་། །
ཐོད་ཚལ་དང་། སྡིགས་མཛུབ་དང་། འཕན་རྩེ་གསུམ་པ་དང་། རླུང་གིས་འཕྱར་བའི་རས་རྣམས་བསྣམས་པའོ། །ཕྱག་ཐ་མ་གཉིས་ཀྱིས་གླང་པོ་ཆེའི་པགས་
པ་རློན་པ་བརྒྱངས་ནས་འཛིན་པ། ཞབས་བཅུ་དྲུག་གི་གཡས་པ་རྣམས་བསྐུམས་པས་རིམ་པ་བཞིན་དུ་མི་དང་། མ་ཧེ་དང་། གླང་དང་། བོང་བུ་དང་། རྔ་
མོ་དང་། ཁྱི་དང་། ལུག་དང་། ཝ་རྣམས་མནན་པའོ། །གཡོན་པ་བརྒྱད་བརྐྱངས་པས་རིམ་པ་བཞིན་དུ་བྱ་རྒོད་དང་། འུག་པ་དང་། ཁྭ་ཏ་དང་། ནེ་
ཙོ་དང་། ཁྲ་དང་། ཁྱུང་དང་། རི་སྐེགས་དང་། བཞད་རྣམས་མནན་པའོ། །དེ་རྣམས་ཀྱི་འོག་ཏུ་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་
པོ༑ དྲག་པོ་ནག་པོ། གཞོན་ནུ་གདོང་དྲུག་ལྗང་གུ་རྣམས་ཁ་སྦུབ་ཏུ་མནན་པ། གཅེར་བུ་མཚན་མ་གྱེན་དུ་སྒྲེང་བ། མིའི་ཁྲག་དང་། ཚིལ་དང་། ཞག་

དང་༑ རྐང་རྣམས་ཞལ་དུ་གསོལ་བ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་བསྡིགས་པར་མཛད་པ། མི་མགོ་རློན་པ་ཁྲག་འཛག་པ་ལྔ་བཅུའི་ཕྱང་།
འཕྲུལ་དང་། སྦྲུལ་དང་རུས་པའི་རྒྱན་གྱིས་བརྒྱན་པ། ཐལ་ཆེན་གྱི་ཚོམ་བུ་དང་། ཁྲག་གི་ཐིག་ལེ་དང་། ཞག་གི་ཟོ་རིས་དང་ལྡན་པ། ཁམས་གསུམ་ཟ་
བར་ནུས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་བ། །སྙིང་རྗེ་རྔམ་དང་ཞི་བ་སྟེ། །གར་དགུའི་ཉམས་དང་ལྡན་པའོ། །དེ་
དག་ནི་འབྲས་བུའི་གཤིན་རྗེ་གཤེད་དོ། །དེའི་ཐུགས་ཀར་པདྨ་དང་ཉི་མའི་སྟེང་དུ་ཡེ་ཤེས་སེམས་དཔའ་རྗེ་བཙུན་འཇམ་པའི་དབྱངས་སྐུ་མདོག་གསེར་གྱི་མདོག་ཅན།
ཕྱག་གཡས་རལ་གྲི་དཔུང་པའི་ཐད་དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་
པའི་ཉམས་ཅན། རལ་པའི་ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། །

༄༅། །དེའི་ཐུགས་ཀར་ཏིང་ངེ་འཛིན་སེམས་དཔའ་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པའི་ལྟེ་བ་ལ་ཧཱུཾ་མཐིང་ནག་གིས་མཚན་པ། དེའི་པང་ན་ཡུམ་རྡོ་རྗེ་རོ་
ལངས་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་
དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་གཡས་བརྐྱང་ཞིང་གཡོན་པས་བཅོམ་ལྡན་འདས་ལ་འཁྲིལ་བ་གཉིས་
ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡབ་ཀྱི་གསང་བའི་གནས་མི་དམིགས་ཏེ་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ།
ཡུམ་གྱི་མཁའ་མི་དམིགས་ཏེ་ཨོཾ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨོཾ་གིས་མཚན་པ། གཉིས་ཀའི་བུ་གར་ཕཊ་ཀྱིས་བཀག་པ། ཡབ་ཡུམ་སྙོམས་པར་
ཞུགས་པའི་སྒྱུ་མ་ལྟ་བུའི་དགའ་བའི་སྒྲས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། ཐུགས་ཀ་ནས་སྲོག་དག་

པའི་ལམ་ནས་བརྒྱུད། ཡུམ་གྱི་མཁར་བབས་པས་ཐིག་ལེ་བཅུ་གཉིས་སུ་གྱུར། དེ་རྣམས་ཡོངས་སུ་གྱུར་པ་ལས། གཏི་མུག་གཤིན་རྗེའི་གཤེད་ལ་སོགས་པའི་ལྷ་
བཅུ་གཉིས་སུ་གྱུར་ཏེ། ཡུམ་གྱི་པདྨ་ནས་ཕྱིར་ཐོན་ནས་གདན་སོ་སོའི་སྟེང་དུ་འཁོད་པ་ནི། ཤར་དུ་གཏི་མུག་གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་
ཕྱག་དྲུག་པ། རྩ་བའི་ཞལ་དཀར་བ་གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་
པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། ལྷོར་སེར་སྣ་གཤིན་
རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་
པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་

༄༅། །ན་པདྨ་འཛིན་པ། ནུབ་ཏུ་འདོད་ཆགས་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ།
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་
པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་དུ་ཕྲག་དོག་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་
 པ༑ རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་
བ༑ གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་ལྷོར་ཙ་རྩི་ཀཱ་སྐུ་མདོག་
དཀར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་

ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། །
ལྷོ་ནུབ་ཏུ་ཕག་མོ་སྐུ་མདོག་སྔོན་མོ་ཞལ་གསུམ་ཕྱག་དྲུག་མ། རྩ་ཞལ་སྔོ་བའི་སྟེང་ན་ཕག་ཞལ་ཁ་གྱེན་དུ་ལྟ་བ། གཡས་དཀར། གཡོན་དམར་བ། ཕྱག་དང་
པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་
པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་བྱང་དུ་དབྱངས་ཅན་མ་སྐུ་མདོག་དམར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དམར་བ། གཡས་སྔོ། 
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་
རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་ཤར་དུ་གོ་རི་སྐུ་མདོག་ལྗང་གུ་ཞལ་གསུམ་ཕྱག་དྲུག་མ། རྩ་བའི་ཞལ་ལྗང་བ། 

༄༅། །གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་
གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་སྒོར་ཐོ་བ་གཤིན་རྗེའི་གཤེད་སྐུ་མདོག་སྔོན་
པོ་ཞལ་གསུམ་ཕྱག་དྲུག་པ། རྩ་བའི་ཞལ་སྔོ་བ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་
རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་ཐོ་བ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ལྷོ་སྒོར་
དབྱུག་པ་གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་
གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་དབྱུག་པ། གསུམ་པ་ན་རལ་གྲི། གཡོན་གྱི་གཉིས་པ་

ན་པདྨ། གསུམ་པ་ན་འཁོར་ལོ་འཛིན་པ། ནུབ་སྒོར་པདྨ་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ།
གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ།
གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་ནོར་བུ་འཛིན་པ། བྱང་སྒོར་རལ་གྲི་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་
དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་
པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ཐམས་ཅད་ཀྱང་ཐོད་
པ་དང་སྦལ་དང་མི་སྡུག་པའི་རྒྱན་གྱིས་བརྒྱན་པའོ། །ལས་ཐམས་ཅད་པའི་བུམ་པར་པྃ་ལས་པདུ་དང་། རྃ་ལས་ཉི་མའི་དཀྱིལ་འཁོར་གྱི་སྟེང་དུ་མཾ་སྔོ་ནག་ཡོངས་

༄༅། །སུ་གྱུར་པ་ལས། མ་ཧེ་སྔོན་པོ་རུས་པའི་དྲྭ་བས་རྒྱབ་གཡོགས་པ། རྨིག་པ་འབར་བས་ས་བརྐོ་བ། རྭ་སྔོན་པོ་གདེངས་པ། སྨ་ར་རྣོ་ཞིང་ལྕེ་
འགྱུར་བ། དེའི་སྟེང་དུ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་རྭ་གདེངས་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས་པས་དགྲ་བགེགས་ཐམས་ཅད་ཚར་བཅད།
ཚུར་འདུས་ཡོངས་སུ་གྱུར་པ་ལས་རྡོ་རྗེ་འཇིགས་བྱེད་གཅེར་བུ་སྐུ་མདོག་མཐིང་ནག་མ་ཧེ་རབ་ཏུ་ཁྲོས་པའི་གདོང་པ་ཅན། རྭ་སྔོན་པོ་རྣོ་ཟེངས་པ་ལ་རུས་པའི་རྒྱན་
འཁྲོལ་བ། ཕོ་ཞེས་པའི་སྒྲ་སྒྲོགས་པ། ཕྱག་གཡས་གྲི་གུག་དང་གཡོན་ཐོད་པ་ཁྲག་གིས་གང་བ་ཐུགས་ཀར་སྟེང་འོག་ཏུ་འཛིན་པ། དམར་ལ་ཟླུམ་པའི་སྤྱན་
གསུམ་དང་ལྡན་པ། མཚན་མ་གྱེན་དུ་སྒྲེང་བ། ཐོད་པ་སྐམ་པོ་ལྔས་དབུར་བརྒྱན་ཅིང་། ཐོད་པ་རློན་པ་དང་སྦྲུལ་གྱི་ཕྱང་འཕྲུལ་བྱས་པ། ཁྲག་གི་ཐིག་ལེ་
དང་༑ ཞག་གི་ཟོ་རིས་དང་། ཐལ་ཆེན་གྱི་ཚོམ་བུས་བརྒྱན་པ། ཞབས་གཡས་བསྐུམས་པས་མ་ཧེའི་རྭ་བར་དང་། གཡོན་བརྐྱངས་པས་ཚང་རའི་སྟེང་ནས་

བརྫིས་པ། མིའི་ཁྲག་དང་ཚིལ་དང་ཞག་ལ་དགེས་པ། ཁམས་གསུམ་ཟ་བར་ནུས་པ། དེ་ཐམས་ཅད་ཀྱི་མིག་ཏུ་ཀྵ་དང་འཁོར་ལོ་ལས་སའི་སྙིང་པོ། རྣ་བར་ཚིགས་
དང་རྡོ་རྗེ་ལས་ཕྱག་ན་རྡོ་རྗེ། སྣར་ཁཾ་དང་རིན་པོ་ཆེ་ལས་ནམ་མཁའི་སྙིང་པོ། ལྕེར་གཾ་དང་པདྨ་ལས་འཇིག་རྟེན་དབང་ཕྱུག །དཔྲལ་བར་ཎཾ་དང་རལ་གྲི་ལས་སྒྲིབ་
པ་རྣམ་སེལ། ༼རྭ་ལོའི་མངོན་རྟོགས་ཡིད་བཞིན་གཏེར་མཛོད་ལས། ལྟེ་བར་སཾ་དང་འཁོར་ལོ་ལས་ཀུན་ཏུ་བཟང་པོ་དཀར་པོ་གཏི་མུག་གཤིན་རྗེའི་གཤེད་ལྟ་བུ་ཞེས་དང་། ཡང་མངོན་རྟོགས་དེ་ཉིད་ཀྱི་གཞལ་ཡས་ཁང་གི་འོག་
གཞི་ཆོས་འབྱུང་བསྐྱེད་པའི་སྐབས་སུ་ཀུན་བཟང་དཀར་པོ་རྡོར་དྲིལ་འཛིན་པར་གསུང་ཞིང་། ཚར་ཆེན་རིན་པོ་ཆེའི་ལྷན་ཐབས་ལས་སྐྱེ་མཆེད་བྱིན་རླབས་སྐབས་རྡོ་རྗེ་འབྱུང་བས་འཁོར་རྡོར་གང་རུང་གིས་འཐུས་སམ་སྙམ།༽ ལྟེ་བར་སཾ་
དང་རྡོ་རྗེ་ལས་ཀུན་ཏུ་བཟང་པོ། སྤྱི་བོར་ཨོ་ལས་སྐུ་རྡོ་རྗེ། མགྲིན་པར་ཨཱཝལས་གསུང་རྡོ་རྗེ། ཐུགས་ཀར་ཧཱུྃ་ལས་ཐུགས་རྡོ་རྗེ། དེ་རྣམས་ལས་འོད་ཟེར་འཕྲོས་
པས་རང་བཞིན་གྱི་གནས་ནས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར། དཔའ་བོ་གཅིག་

༄༅། །པ་དང་བཅས་པའི་རྣམ་པར་ཨོཾ་བཛྲ་ས་མཱ་ཛ༔ མཆོད་ནས་བསྟིམ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་བཛྲ་པུཥྤེ་ཨཱཧཱུྃ། བཛྲ་དྷཱུ་པེ་ཨཱཧཱུྃ། བཛྲ་ཨཱ་ལོ་ཀེ་
ཨཱཧཱུྃ༔ བཛྲ་གནྡྷེ་ཨཱཧཱུཾ། བཛྲ་ན་ནེ་ཝི་དུ་ཨཱཧཱུྃ་གིས་མཆོད། ཨོཾ་བཛྲ་མུངྒ་ར་ཛ༔ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་ཡེ་ཤེས་པ་དམ་ཚིག་
པའི་སྤྱི་བོར་སྤྱན་དྲངས། ཨོཾ་བཛྲ་དཎྜ་ཧཱུཾ། ཞེས་པས་ལྷོ་བ་སྒོར་ལས་ཞགས་པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་ཐཾ། ཞེས་པས་ནུབ་ཀྱི་སྒོ་བ་ལས་
ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོཾ་བཛྲ་ཁཌྒ་ཧོ༔ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། ལྕགས་ཀྱུ་
ཞགས་པ་སོགས་ཀྱི་ཕྱག་རྒྱར་བཅས་པས་དགུག་གཞུག་བྱ། སླར་ཡང་དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས་པས། རང་བཞིན་གྱི་གནས་ནས་དབང་བསྐུར་གྱི་ལྷ་རིགས་ལྔ། ཡུམ་
བཞི༑ སེམས་དཔའ་བརྒྱད། ཁྲོ་བོ་བཅུ། རིག་པའི་ལྷ་མོ་དྲུག་དང་བཅས་པ་ཨོཾ་བཛྲ་ས་མཱ་ཛ༔ ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་པུབྦེ་ཨཱཧཱུཾ། ཨོཾ་

སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་དྷུ་པེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ཨཱ་ལོ་ཀེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་
གནྡྷེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་ནེ་ཝི་དྱཱ་ཨཱཧཱུཾ། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །
ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་གསོལ། །ཞེས་གསོལ་བ་བཏབ་པས། རིགས་ལྔས་དབང་བསྐུར་བའི་དགོངས་པ་མཛད།
ཡུམ་བཞིས་བུམ་པ་ཐོགས་ཏེ་དབང་བསྐུར། བྱང་ཆུབ་སེམས་དཔའ་རྣམས ་ཀྱིས་བཀྲ་ཤིས་བརྗོད། ཁྲོ་བོ་བཅུས་བགེགས་བསྐྲད། རིག་མ་རྣམས་ཀྱིས་རྡོ་རྗེའི་གླུ་
བླངས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །
ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩ་མཱཾ། ཞེས་དབང་བསྐུར་བའི་ཆུ་རྒྱུན་དེ་སྤྱི་གཙུག་ནས་ཞུགས། རྐང་མཐིལ་ཡན་ཆད་གང་། ལུས་ངག་ཡིད་གསུམ་གྱི་དྲི་མ་དག །

༄༅། །ཆུའི་ལྷག་མ་ཡར་ལུད་པ་ལས་དབང་རྟགས་སུ་གཙོ་བོ་ཡབ་ཡུམ་ལ་མི་བསྐྱོད་པ། གཏི་མུག་གཤིན་རྗེའི་གཤེད་དང་། ཙརྩི་ཀཱ །ཐོ་བ་གཤིན་རྗེའི་
གཤེད་ཡབ་ཡུམ་རྣམས་ལ་རྣམ་པར་སྣང་མཛད། སེར་སྣ་གཤིན་རྗེའི་གཤེད་དང་། ཕག་མོ། དབྱུག་པ་གཤིན་རྗེའི་གཤེད་ཡབ་ཡུམ་རྣམས་ལ་རིན་ཆེན་འབྱུང་ལྡན།
འདོད་ཆགས་གཤིན་རྗེའི་གཤེད་དང་། དབྱངས་ཅན་མ། པདྨ་གཤིན་རྗེའི་གཤེད་ཡབ་ཡུམ་རྣམས་ལ་འོད་དཔག་མེད། ཕྲག་དོག་གཤིན་རྗེའི་གཤེད་དང་། གོ་རཱི་
རལ་གྲི་གཤིན་རྗེའི་གཤེད་ཡབ་ཡུམ་རྣམས་ལ་དོན་ཡོད་གྲུབ་པ། དཔའ་བོ་གཅིག་པ་ལ་མི་བསྐྱོད་པས་དབུར་བརྒྱན། ཅེས་བརྗོད། ཨོཾ་ཤྲཱི་བཛྲ་བྷེ་ར་ཝ་མཎྜ
ལ་ས་པ་རི་ཝཱ་ར་དྷཱུ་པེ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་གནྡྷེ་པྲ་ཏཱི་ཙྪ་སྭཱ་ཧཱ། ཨོཾ་

ཤྲཱི་བཛྲ་བྷི་ར་ཝ་མཎྜ་ལ་ས་པ་རི་ཝཱ་ར་ནེ་ཝི་དུ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷི་ར་ཝ་མཎྜལ་ས་པ་རི་ཝཱ་ར་ཤབྡ་པྲ་ཏཱི་ཙྪ་སྭཱ་ཧཱ། ཞེས་བརྗོད་ཅིང་། ལྷ་སྔགས་ལ་པད་སྐོར། མཆོད་སྔགས་ལ་སོ་
སོའི་ཕྱག་རྒྱ། མཐར་སེ་གོལ་གཏོགས་པ་དང་། ཤརྡ་ལ་རོལ་ཆེན་བྱ། །གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །
ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་
འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿཆགས་པ་མེད་བཞིན་
ཆགས་པར་མཛོད། །ཅེས་ཡིད་བྱུང་དང་། དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་
པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་

 ༄༅། །བཞེངས༑ །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །ཞེས་གཙོ་བོ་བསྟོད། གཏི་མུག་རྡོ་རྗེའི་རང་བཞིན་ཁྱོད། །གཤིན་
རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་
རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་
འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་
ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་
བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །

ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །བར་གྱིས་བསྟོད་ལ། ཨོཾ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་
ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་མཉེས་མཆོད་རྒྱ་བཅས་དང་། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་
དཔའ་བོ་གཅིག་པ་དང་བཅས་པའི་ཞལ་དུ་ཨོཾ་ཨཱཧཱུཾ། ཞེས་པས་ནང་མཆོད་དབུལ། གཟུངས་ཐག་སློབ་དཔོན་གྱིས་པད་སྐོར་དང་བཅས་པས་བླངས་ཏེ། རང་གི་ཐུགས་ཀ་ནས་སྔགས་ཀྱི་ཕྲེང་བ་
གཟུངས་ཐག་ལ་འཁྲིལ་ནས་སོང་བས་ལྷ་རྣམས་ཀྱི་ཐུགས་རྒྱུད་བསྐུལ། སྐུ་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར། ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཧཱིཝཥྚཱིཿཝི་
ཀྲྀ་ཏ་ན་ན་ཧཱུཾ་ཕཊ། ཨོཾ་ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡཀྵེ་ཡཙྪ། ནི་རཱ་མ་ཡ། ཧཱུྃ་ཕཊ། ཅེས་གཙོ་བོའི་
སྔགས་གསུམ་པོ་བརྒྱ་རྩ་རེ་དང་། ཨོ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལིཀ་ཧཱུྃ་ཕཊ། ཨོཾ་པྲ་ཛྙཱ་དྷྲྀཀ་ཧཱུྃ་ཕཊ། ཨོ་མོ་ཧཱ་རཱ་ཏི་ཧཱུྃ་ཕཊ། ཨོཾ་དཱེ་ཥ་རཱ་ཏི་ཧཱུྃ་ཕཊ།

༄༅། །ཨོ་རཱ་ག་རཱ་ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུངྒ་ར་དྷྲྀཀ་ཧཱུྃ་ཕཊ། ཨོཾ་དཎྜདྷྲྀཀ་ཧཱུྃ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁཌྒ་དྷྲྀཀ་ཧཱུྃ་ཕཊ། ཅེས་འཁོར་
རྣམས་ལ་རང་རང་གི་སྔགས་ཉི་ཤུ་རྩ་གཅིག་རེ་དང་། ལས་བུམ་གྱི་ལྷ་ལ། ཨོཾ་ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ། ཅེས་བརྒྱ་རྩ་བརྒྱད་བཟླའོ། །མཆོད་བསྟོད་གོང་ལྟར་བྱ་གསུངས་པས། ཨོཾ་ཤྲཱི་བཛྲ་བྷཻ་ར་ཝ་མཎྜ་ལ་ས་པ་
རི་ཝཱ་ར་ཨརྒྷཾ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པ་རི་ཝཱ་ར་པདྱཾ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པ་རི་ཝཱ་ར་པུཤྲཱི་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་
ཝ་མཎཱ་ལ་ས་པ་རི་ཝཱ་ར་དྷུ་པེ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། 
ཨོཾ་ཤྲཱི་བཛྲ་བྷེ་ར་ཝ་མཎྜལཾ་ས་པ་རི་ཝཱ་ར་ནེ་ཝི་དྱཱ་པྲ་ཏཱི་ཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཤབྡ་པྲ་ཏཱི་ཙྪ་སྭཱ་ཧཱ། གཟུགས་སྒྲ་ལ་སོགས་དྲུག་པོ་འདི། །
དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་

པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ།།
མི་གཡོ་བཞིན་དུ་རོལ་བར་མཛོད། །ཧོཿཆགས་པ་མེད་བཞིན་ཆགས་པར་མཛོད། །དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་
མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་
ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །གཏི་མུག་རྡོ་རྗེའི་རང་བཞིན་ཁྱོད། །
གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་
གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་

༄༅། །ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །
གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་
བཞི༑ །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །བདུད་བཞི་སྒྲིབ་པ་བཞི་སྦྱོང་ཞིང་། །
ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །ཅེས་བསྟོད་ལ། དུང་ཆོས་ཀྱི་ཆུ་བུམ་པར་ཕུལ་བས་
ལྷ་རྣམས་འོད་དུ་ཞུ་བའི་ཆུར་གྱུར་པར་བསམ། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛ་དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ།
སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤྲེཿཡཿཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་

མ་ཡ་ས་ཏཱ་ཨཱཿཧཱུྃ་ཕཊ། ཞེས་ཡི་གེ་བརྒྱ་པ་ཚར་གསུམ་བཟླའོ། །འདིར་ཁ་ཅིག་ལས་བུམ་དུ་བདུད་རྩི་འཁྱིལ་པ་དང་བགེགས་མཐར་བྱེད་བསྐྱེད་པ་སོགས་རྭ་ལུགས་ཀྱི་དགོངས་པ་ཡིན་མིན་རྭ་ཆེན་གྱི་དཀྱིལ་ཆོག་ལ་གཟིགས་པར་ཞུ།
བུམ་བསྐྱེད་ཀྱི་སྐབས་སུ་ཕྱི་བུམ་པ་ལ་ནང་གཞལ་ཡས་ཁང་དུ་བསྐྱེད་པ་རྒྱུད་གཞུང་ནས་མ་བཤད་གསུངས་པ་རྣམས། སློབ་དཔོན་དྷ་རི་ཀ་པ་དང་། པྲཛྙཱ་རཀྵི་ཏའི་བདེ་མཆོག་གི་རྒྱ་གཞུང་དང་། ཛེ་ཏཱ་རིའི་ཚེ་དཔག་མེད་ཀྱི་རྒྱ་གཞུང་རྣམས་ལ་
གཟིགས་པར་ཞུ་ཞིང་། བོད་ཀྱི་སྔགས་འཆང་སྔ་མ་མང་པོ་ཕལ་ཆེས་ཀྱང་འདི་ལྟར་བཞེད་པར་སྣང་། དེས་ན་རིག་པའི་རྒྱལ་པོས། མ་མཐོང་ཕྱིར་ན་མེད་པ་མིན། །ཞེས་གསུངས་པའང་ཚད་མར་གཟུང་བར་རིགས་སོ། །༼དངོས་གཞི་བུམ་སྒྲུབ་
བྱེད་ན་བདག་མདུན་གྱི། །མཚམས་སུ་བྱ་བར་བཤད་འདི་དགོངས་དབྱིངས་ཅི། །མདུན་བསྐྱེད་རྫོགས་རྗེས་བྱས་ན་འགལ་མེད་དམ། །འདི་ལན་ལོན་པའི་སྔགས་འཆང་ཨེ་ཡོད་ན། །ཞེས་པའི་ལན་ནི། སྟ་གོན་གྱི་ཉིན་བུམ་བསྐྱེད་བྱས་པའི་
བུམ་པ་སྟ་གོན་དེ་གང་གི་སྟ་གོན་ཡིན་ན། དངོས་གཞིའི་སྐབས་སུ་སྔར་བསྒྲུབས་ཟིན་པའི་བུམ་ཆུ་ནུས་ལྡན་དགོས་པ་དེ་ཉིད་སྟ་གོན་གྱི་ཉིད་ཚགས་སུ་ཚུད་པར་བྱས་པ་ལ། བུམ་པ་སྟ་གོན་གྱི་ཐ་སྙད་འདོགས་དགོས་པས་དངོས་གཞིར་བུམ་སྒྲུབ་མ་
བྱས་ཀྱང་སྐྱོན་མེད་ཅིང་། རྭ་ཆེན་གྱིས་བདག་མདུན་གྱི་མཚམས་སུ་བུམ་སྒྲུབ་བཤད་པ་འདི་ནི། ཐོག་མར་བདག་བསྐྱེད་བུམ་བསྐྱེད་གཉིས་སྔོན་འགྲོའི་ཚུལ་དུ་བྱས་ནས་སྒྲུབ་མཆོད་དངོས་གཞི་ལ་ཞུགས་ན་ལེགས་ཤིང་འབྲེལ་ཆགས་པ་ལ་དགོངས་

༄༅། །ཏེ༑ ཁྱད་པར་ལུགས་འདི་ལ་བདག་མདུན་བསྲེ་བར་མི་མཛད་པས། བདག་མདུན་གྱི་མཚམས་སུ་ཆོ་ག་རིགས་མི་མཐུན་གྱིས་བར་ཆོད་ཀྱང་འགལ་བ་མེད་པའི་གནད་ཀྱིས་ཀྱང་ཡིན་ཏེ། དཔེར་ན་ཀྱེ་རྡོ་རྗེ་མན་ངག་ལུགས་ལྟ་
བུ༑ དངོས་གཞིའི་ཚེ་བདག་མདུན་བསྲེ་དགོས་པས། བདག་མདུན་གྱི་མཚམས་སུ་བུམ་སྒྲུབ་བྱས་ན་ཆོ་ག་རིགས་མི་མཐུན་གྱིས་བར་བཅད་པར་འགྲོ་བས་མཚམས་དེར་ཆོ་ག་གཞན་ངེས་པར་བྱ་མི་རུང་ལ། འོ་ན་གང་དུ་བྱ་ཞེ་ན། སྔར་བཤད་པ་
ལྟར་བུམ་རྫས་ཀྱི་ལྡང་འཁེབ་དང་བསྟུན་པའི་སྒྲུབ་དགོས་པ་བྱུང་ན། མདུན་བསྐྱེད་སྒྲུབ་མཆོད་ཀྱི་བྱ་བ་ཀུན་རྫོགས་ཟིན་པ་དང་། བདག་འཇུག་གི་བར་དེར་བུམ་སྒྲུབ་ཀྱི་ཕྱག་ལེན་མཛད་དགོས་པ་ཡིན་ལ། ལུགས་འདིར་ནི། མདུན་བསྐྱེད་
རྫོགས་རྗེས་བྱས་ཀྱང་འགལ་བ་མེད་མོད། གཙོ་བོར་ནི་བདག་མདུན་གྱི་མཚམས་སུ་བྱ་བ་ཉིད་ལེགས་ཏེ། བདག་མདུན་བསྲེ་མི་དགོས་ན་མཚམས་དེར་སྐབས་སུ་བབ་ཅིང་འབྲེལ་ཆགས་པས་སོ། །ནོ།། །།གཉིས་པ་མདུན་བསྐྱེད་དངོས་ནི།
རྡུལ་ཚོན་གྱི་དཀྱིལ་འཁོར་ཨོཾ་ཨཱཿབིགྷྣཱན་ཏ་ཀྲྀ་ཏ་ཧཱུྃ་ཕཊ་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཧཱུྃ་ཡོངས་སུ་གྱུར་པ་ལས་སྣ་ཚོགས་རྡོ་རྗེ་ཤར་དཀར་ལྷོ་སེར། ནུབ་དམར།
བྱང་ལྗང་། ལྟེ་བ་མཐིང་ནག་ལ་ཧཱུྃ་ཡིག་འོད་ཟེར་འབར་བས་མཚན་པ། དེ་ལས་འོད་ཟེར་སྟེང་དུ་འཕྲོས་པས་སྟེང་མཐོ་བ་ཡངས་ཤིང་རྒྱ་ཆེ་བ། རྡོ་རྗེའི་གུར་དང་བླ་རེ།

འོག་ཏུ་འཕྲོས་པས་སྲ་ཞིང་བརྟན་པའི་རྡོ་རྗེའི་ས་གཞི། ཕྱོགས་མཚམས་རྣམས་སུ་འཕྲོས་པས་རྡོ་རྗེ་འགྲེང་བུར་གྱུར་པ་བརྟན་ཅིང་གོ་སྐབས་མེད་པ། མི་ཕྱེད་པའི་རྡོ་རྗེའི་
ར་བ་དང་དྲུ་བ། ཕྱི་རོལ་ཀུན་ཏུ་འཕྲོས་པས་བསྐལ་པའི་མེ་ལྟ་བུའི་ཡེ་ཤེས་ཀྱི་མེ་རི་རབ་ཏུ་འབར་བ་དང་བཅས་པའི་སྲུང་བའི་འཁོར་ལོ་ཡངས་ཤིང་རྒྱ་ཆེ་བར་གྱུར་དེའི་
དབུས་སུ་པདྨ་དང་ཟླ་བའི་སྟེང་དུ་ཀུན་ཏུ་བཟང་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་
བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེ་འོད་དུ་ཞུ་བ་ལས་བྱུང་བའི་ཆོས་ཀྱི་འབྱུང་གནས་གྲུ་གསུམ་པ་ཕྱི་དཀར་ལ་ནང་དམར་བ། རྩ་བ་
ཕྲ་བ་ཐུར་དུ་ཟུག་པ། གདེངས་ཀ་ཆེ་བ་གྱེན་དུ་ཕྱོགས་པ། དེའི་ནང་དུ་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་འཁོར་ལོ་དཀར་པོ་རྩིབས་
བཅུ་གཉིས་པ། དེ་འོད་དུ་ཞུ་བ་ལས་བྱུང་བའི་རྣམ་པར་སྣང་མཛད་སྐུ་མདོག་དཀར་པོ། ཞལ་གཅིག་ཕྱག་གཉིས་ཀྱིས་འཁོར་ལོ་དང་བཅས་པའི་ཏིང་ངེ་འཛིན་གྱི་ཕྱག་རྒྱ་

༄༅། །མཛད་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེ་འོད་དུ་ཞུ་བ་ལས་བྱུང་བའི་གཞལ་
ཡས་ཁང་གྲུ་བཞི་པ། སྒོ་བཞི་པ། རིན་པོ་ཆེ་སྣ་ལྔ་ལས་གྲུབ་པའི་རྩིག་པ་ནང་ནས་རིམ་པ་བཞིན་དུ་ནག་པོ། ལྗང་གུ །དམར་པོ། སེར་པོ། དཀར་པོ་སྟེ་རིམ་
པ་ལྔ་དང་ལྡན་པ། རྩིག་པའི་སྟེང་ན་རིན་པོ་ཆེའི་ཕ་གུ་སེར་པོ་ལ། ཕྱི་ནང་ཀུན་ཏུའང་རིན་པོ་ཆེའི་དྲ་བ་དང་དྲྭ་བ་ཕྱེད་པ་འཕྱང་བ། མུ་ཏིག་གི་ཕྲེང་བ་དང་། རྡོ་རྗེའི་
སྲད་བུ་དང་། ཟླ་བ་རླུང་གིས་བསྐྱོད་པ་དང་། མེ་ལོང་དང་། རྔ་ཡབ་དང་། དྲིལ་བུ་དང་། གཡེར་ཁ་ལ་སོགས་པའི་རྒྱན་མང་པོ་འཁྲོལ་ཞིང་དཔྱངས་བ། ཕ་
གུའི་སྟེང་ན་རིན་པོ་ཆེའི་མདའ་ཡབ་དང་། པུ་ཤུ་མཆོད་རྟེན་གྱི་རྣམ་པས་མཛེས་པར་བྱས་པ། པུ་ཤུའི་སྟེང་གི་ཁོར་ཡུག་ཀུན་ཏུའང་། གདུགས་དང་། རྒྱལ་མཚན་
དང་༑ བ་དན་སྣ་ཚོགས་བསྒྲེངས་པ། ནང་ཀ་བ་བརྒྱད་དང་ལྡན་ཞིང་། སྟེང་རྡོ་རྗེའི་གདུང་ཆེན་པོ་བཞི་དང་། གདུང་ཟླུམ་གྱིས་མིག་མངས་རིས་སུ་བྲེས་ཤིང་མཛེས་

པར་ཕུབ་པ། དབུས་གཙང་ཁང་ཕྱུར་བུར་ཕུབ་པའི་རྩེ་མོར་རྡོ་རྗེ་ཕྱེད་པའི་ཏོག་གིས་མཚན་པ། སྒོ་བཞིའི་ཐད་ཀ་ནས་ཀ་བ་བཞི་བཞིས་བཏེག་པའི་རྟ་བབས་བང་རིམ་
བཞི་བཞི་དང་ལྡན་པ། པདྨ་ལ་གནས་པའི་རི་དྭགས་དང་། ཆོས་ཀྱི་འཁོར་ལོ་ཆར་ཁེབས་ཏོག་དང་བཅས་པས་སྒོའི་སྟེང་བརྒྱན་པ། ཀ་བའི་ཕྱི་ན་བདུད་རྩིས་གང་བའི་
རིན་པོ་ཆེའི་བུམ་པ་དཔག་བསམ་གྱི་ཤིང་གིས་ཁ་བརྒྱན་པའི་སྟེང་ན་གླང་པོ་ཆེ། དེའི་སྟེང་ན་སེང་གེའི་ཕྲུ་གུ་ལག་པ་བརྐྱངས་པས་སྒོའི་ཕྱི་སྟོད་ལ་སླེབས་པ། སྒོའི་ཕྱི་ནས་
རིན་པོ་ཆེའི་ཐེམ་སྐས་རིམ་པ་ལྔས་མཛེས་པར་བྱས་པ། རྩིག་པའི་ཕྱི་ནས་འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་རྣམས་ཀྱིས་མཆོད་རྫས་དུ་མ་ཐོགས་ནས་གར་
བྱེད་པའོ། །གཞལ་ཡས་ཁང་གི་ཕྱི་རོལ་སྲུང་བའི་འཁོར་ལོའི་ནང་དུ་དུར་ཁྲོད་ཆེན་པོ་བརྒྱད་གནས་པ་ནི། ཤར་དུ་གཏུམ་དྲག་གི་དུར་ཁྲོད། ལྷོར་དྲག་ཏུ་དགོད་པ།
ནུབ་ཏུ་གྷོ་རྭ་ཨ་དྷ་ཀ་ར། བྱང་དུ་ཀི་ལི་ཀི་ལ། ཤར་ལྷོར་ནི་པི་ཙི་ཤ །ལྷོ་ནུབ་ཏུ་འབར་བའི་རིགས། ནུབ་བྱང་དུ་དམྱལ་སོགས། བྱང་ཤར་དུ་དབྱིབས་ཅན་ཏེ་།

༄༅། །དུར་ཁྲོད་ཆེན་པོ་བརྒྱད། དེ་དག་ན་ཤིང་ཆེན་པོ་བརྒྱད་གནས་པ་ནི། ཤར་དུ་ནཱ་ག་གེ་སར། ལྷོར་པ་ག་ཤ །ནུབ་ཏུ་ཨ་ཤཱཏྠཱ། བྱང་དུ་པ་ཏ་ལ།
ཤར་ལྷོར་ཨརྫུ་ན། ལྷོ་ནུབ་ཏུ་པ་ལ་ཤ །ནུབ་བྱང་དུ་ཨུ་དུམྺཱ་ར། བྱང་ཤར་དུ་ཨ་མྲ་སྟེ་ཤིང་ཆེན་པོ་བརྒྱད། དེ་དག་ཏུ་ཕྱོགས་སྐྱོང་བ་བརྒྱད་ཤིང་ལ་རྒྱབ་བརྟེན་པའི་
ཚུལ་གྱིས་གནས་པ་ནི། ཤར་དུ་བརྒྱ་བྱིན་སེར་པོ་གླང་པོ་ཆེ་ལ་ཞོན་པ་རྡོ་རྗེ་འཛིན་པ། ལྷོར་གཤིན་རྗེ་སྔོན་པོ་མ་ཧེ་ལ་ཞོན་པ་ཐོད་དབྱུག་འཛིན་པ། ནུབ་ཏུ་ཆུ་ལྷ་
དཀར་པོ་ཆུ་སྲིན་ལ་ཞོན་པ་སྦྲུལ་ཞགས་འཛིན་པ། བྱང་དུ་གནོད་སྦྱིན་སེར་པོ་རྟ་ལ་ཞོན་པ་ནེའུ་ལེ་འཛིན་པ། ཤར་ལྷོར་མེ་ལྷ་དམར་པོ་ར་སྐྱེས་ལ་ཞོན་པ་བགྲང་ཕྲེང་
འཛིན་པ། ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་ཞོན་པ་རལ་གྲི་འཛིན་པ། ནུབ་བྱང་དུ་རླུང་ལྷ་དུད་ཀ་ཤ་བ་ལ་ཞོན་པ་བ་དན་འཛིན་པ། བྱང་ཤར་དུ་འབྱུང་པོ་དཀར་
པོ་ཁྱུ་མཆོག་ལ་ཞོན་པ་མདུང་རྩེ་གསུམ་པ་འཛིན་པ། ཐམས་ཅད་ཀྱང་ཕྱག་གཡས་པས་རང་རྟགས། གཡོན་པས་བཅོམ་ལྡན་འདས་ལ་ཕྱག་འཚལ་བའོ། །དེ་དག་ན་

ཞིང་སྐྱོང་བ་བརྒྱད་གནས་པ་ནི། ཤར་དུ་ཨནྡྷ་ཧ་ས་དཀར་པོ་གླང་པོ་ཆེའི་མགོ་ཅན། ལྷོར་ཙ་རི་ཀྲ་སྔོན་པོ་མ་ཧེའི་མགོ་ཅན། ནུབ་ཏུ་ཀོ་ལ་ཀི་རི་ནག་པོ་ཆུ་སྲིན་གྱི་མགོ་
ཅན༑ བྱང་དུ་ཛ་ཡནྟ་སེར་པོ་རྟའི་མགོ་ཅན། ཤར་ལྷོར་པྲ་ཡནྟ་དམར་པོ་རའི་མགོ་ཅན། ལྷོ་ནུབ་ཏུ་སྣ་ཛུ་མ་སྔོན་མོ་རོ་ལངས་ཀྱི་མགོ་ཅན། ནུབ་བྱང་དུ་དེ་ཝ་ཙ་ཀྲ་
ལྗང་གུ་ཤ་བའི་མགོ་ཅན། བྱང་ཤར་དུ་ཨུ་ཙ་ཡ་ནི་དུད་ཀ་ཁྱུ་མཆོག་གི་མགོ་ཅན། ཐམས་ཅད་ཀྱང་རང་རང་གི་ཕྱོགས་ཀྱི་ཤིང་གི་སྟེང་ནས་ལུས་ཕྱེད་ཐོན་པ། སྐྲ་དམར་
སེར་གྱེན་དུ་བརྫེས་པ། ཕྱག་གཡས་གྲི་གུག་དང་གཡོན་ཐོད་ཁྲག་འཛིན་པའོ། །དུར་ཁྲོད་དེ་རྣམས་ཀྱི་སྟེང་གི་ནམ་མཁའ་ལ་སྤྲིན་ཆེན་པོ་བརྒྱད་གནས་པ་ནི། ཤར་དུ་
སྒྲོགས་བྱེད་སེར་པོ། ལྷོར་ལྡོག་བྱེད་སྔོན་པོ། ནུབ་ཏུ་འཇིགས་བྱེད་དཀར་པོ། བྱང་དུ་འཁོར་བྱེད་སེར་པོ། ཤར་ལྷོར་འགེངས་བྱེད་དམར་པོ། ལྷོ་ནུབ་ཏུ་ཆར་
འབེབས་སྔོན་པོ། ནུབ་བྱང་དུ་གཏུམ་པོ་ནག་པོ། བྱང་ཤར་དུ་འཐུག་པོ་དཀར་པོའོ། །ཀླུ་ཆེན་པོ་བརྒྱད་གནས་པ་ནི། ཤར་དུ་ནོར་རྒྱས་སེར་པོ། ལྷོར་པདྨ་དཀར་

༄༅། །པོ༑ ནུབ་ཏུ་ཀརྐོ་ཊ་དམར་པོ། བྱང་དུ་ཏཀྵ་ཀ་ནག་པོ། ཤར་ལྷོར་ཧུ་ལུན་སེར་སྐྱ། ལྷོ་ནུབ་ཏུ་རིགས་ལྡན་དཀར་པོ། ནུབ་བྱང་དུ་དུང་སྐྱོང་སེར་པོ།
བྱང་ཤར་དུ་པདྨ་ཆེན་པོ་ལྗང་གུ་རྣམས་ཏེ་ཐམས་ཅད་ཀྱང་ཕྱག་ཐལ་མོ་སྦྱར་བའི་བར་དུ་ནོར་བུ་རིན་པོ་ཆེ་འཛིན་པ། སྟོད་ལྷའི་ལུས་ཅན་སྦྲུལ་མགོའི་གདེངས་ཀ་བདུན་
བདུན་དང་ལྡན་ཞིང་སྨད་སྦྲུལ་མཇུག་གཡས་སུ་འཁྱིལ་བའོ། །གཞན་ཡང་རྣལ་འབྱོར་པ་བརྒྱད། མེ་བརྒྱད། ཆུ་བརྒྱད། མཆོད་རྟེན་བརྒྱད། བྱ་དང་ཤ་ཟ་སྣ་
ཚོགས་དང་། རོ་སྣ་ཚོགས་དང་། རོ་ལངས་དང་། སྲིན་པོ་དང་། འདྲེ་རྣམས་གནས་པའོ། །གཞལ་ཡས་ཁང་གི་དབུས་ལིང་ཚེ་དགུར་གནས་པའི་དབུས་སུ། །
མི་མགོའི་ར་བ་ཟླུམ་པོ་ཡངས་ཤིང་རྒྱ་ཆེ་བ་སྒོ་གཅིག་དང་ལྡན་པ། སྟེང་ཀེང་རུས་ཀྱིས་ཕུབ་པ། གཡང་གཞིའི་བླ་རེ། རྒྱུ་རློན་གྱི་ལྡ་ལྡི། རུས་པའི་ཕྲེང་བ་རྣམས་
ཀྱིས་བརྒྱན་པ། ཕྱི་ནང་ཀུན་ཏུ་ཁྲག་ཞག་གི་རྒྱ་མཚོ་འཁྲུགས་པ་དེ་ལྟ་བུའི་དབུས་སུ། ཡཾ་ལས་རླུང་གི་དཀྱིལ་འཁོར་གཞུའི་དབྱིབས་ཅན། དེའི་སྟེང་དུ་རོ་མགོ་མེད་

ལག་མེད། ཤར་དུ་མགོ་བོ། ལྷོར་ལག་པ། ནུབ་ཏུ་རྒྱུ་མ། བྱང་དུ་རྐང་པ། ཤར་ལྷོར་ཐོད་པ། ལྷོ་ནུབ་ཏུ་ཐོད་ཚལ། ནུབ་བྱང་དུ་རླུང་རས། བྱང་ཤར་དུ་
སྐྱེས་བུ་གསལ་ཤིང་ལ་བཙུགས་པ། ཁྱམས་ཀྱི་ནང་དུ་ཤར་སྒོའི་གཡས་ནས་མཚམས་ལ་ཐུག་གི་བར་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་ངོ་། །
ཤར་སྒོའི་གཡོན་ནས་མཚམས་ལ་ཐུག་གི་བར་དུ་ཆུ་གྲི་དང་། རྡོ་རྗེ་རྩེ་གཅིག་པ་དང་། ལྕགས་ཀྱུ་རྣམས་སོ། །ལྷོ་སྒོའི་གཡས་ནས་མཚམས་ལ་ཐུག་གི་བར་དུ་དགྲ་སྟ་
དང་། མདའ་དང་། ཁ་ཊྭཱཾ་གའོ། །ལྷོ་སྒོའི་གཡོན་ནས་མཚམས་ལ་ཐུག་གི་བར་དུ་དབྱུག་ཐོ་དང་། འཁོར་ལོ་དང་། རྡོ་རྗེ་ཞགས་པ་རྣམས་སོ། །ནུབ་སྒོའི་
གཡས་ནས་མཚམས་ལ་ཐུག་གི་བར་དུ་རྡོ་རྗེ་རྩེ་ལྔ་པ་དང་། རྔེའུ་ཆུང་དང་། ཕུབ་རྣམས་སོ། །ནུབ་སྒོའི་གཡོན་ནས་མཚམས་ལ་ཐུག་གི་བར་དུ་གཞུ་དང་། དྲིལ་བུ་
དང་༑ རླུང་གི་རས་རྣམས་སོ། །བྱང་སྒོའི་གཡས་ནས་མཚམས་ལ་ཐུག་གི་བར་དུ་སྡིགས་མཛུབ་དང་། འཕན་རྩེ་གསུམ་པ་དང་། གླང་པོ་ཆེའི་པགས་པ་རྣམས་སོ། །

༄༅། །བྱང་སྒོའི་གཡོན་ནས་མཚམས་ལ་ཐུག་གི་བར་དུ་རྡོ་རྗེ་ཐོ་བ་དང་། མདུང་ཐུང་དང་། མེ་ཐབ་རྣམས་སོ། །ཤར་སྒོར་ཐོ་བ། ལྷོ་སྒོར་དབྱུག་པ། ནུབ་
སྒོར་པདྨ། བྱང་སྒོར་རལ་གྲི། གྲྭ་བཞིར་རོ་ལངས་མགོ་གསུམ། ལག་པ་གསུམ། རྐང་པ་གསུམ་ཡོད་པས་གར་བྱེད་པའོ། །དབུས་སུ་རླུང་གི་དཀྱིལ་འཁོར་དང་།
རོ་མགོ་མེད་ལག་མེད་ཀྱི་སྟེང་དུ་པཾ་ལས་པདྨའི་སྡོང་པོ་འདབ་མ་སྟོང་དང་ལྡན་པའི་སྟེང་དུ་རཾ་ལས་ཉི་མའི་དཀྱིལ་འཁོར་འབར་ཞིང་ཚ་བ། དེའི་སྟེང་དུ་ཨ་ལས་ཟླ་བའི་
དཀྱིལ་འཁོར་ཤར་དུ་མགོ་བོའི་སྟེང་དུ་པདྨ་དང་ཟླ་བའི་གདན། ལྷོར་ལག་པ་གཉིས་ཀྱི་འོག་ཏུ་རྐང་པ་གཉིས་ཞེས་འབྱུང་བས། ལག་པ་གཉིས་ཞེས་ཁོ་བོས་བཀོད།༽ སྟེང་དུ་པདྨ་དང་ཉི་མའི་
གདན༑ ནུབ་ཏུ་རྒྱུ་མའི་སྟེང་དུ་པདྨ་དང་ཉི་མ་འོད་དང་བྲལ་བ། བྱང་དུ་རྐང་པ་གཉིས་ཀྱི་སྟེང་དུ་པདྨ་དང་རླུང་གི་དཀྱིལ་འཁོར། མཚམས་བཞིར་པདྨ་དང་ཟླ་བའི་
གདན༑ སྒོ་བཞིར་པདྨ་དང་ཉི་མའི་གདན་ནོ། །དབུས་ཀྱི་གདན་གྱི་སྟེང་དུ་དྷཱིཿལས་རལ་གྲི་དྷིས་མཚན་པ་ལས་རྒྱུའི་འཇམ་དཔལ་གསེར་གྱི་མདོག་ཅན་ཕྱག་གཡས་རལ་གྲི་

དཔུང་པའི་ཐད་དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་
པའི་ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཨ་ལས་ཉི་
མའི་དཀྱིལ་འཁོར། དེ་ལས་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་དེ་བཞིན་གཤེགས་པ་རྣམས་དང་། བྱང་ཆུབ་
སེམས་དཔའ། རིག་པའི་ལྷ་མོ། ཁྲོ་བོ་གཤིན་རྗེའི་གཤེད་ཀྱི་ལྷ་ཚོགས་དཔག་ཏུ་མེད་པ་སྤྱན་དྲངས་ཏེ། ཉི་མའི་དཀྱིལ་འཁོར་ལ་ཐིམ་པས་འབར་བ་དང་བཅས་པའི་
འོད་ཀྱི་གོང་བུ་ཆེན་པོར་གྱུར་པ་ནི་སྐུའི་ཞིང་ཁམས་རྣམ་པར་དག་པའི་དགའ་བའོ། །དེ་ལས་འོད་ཟེར་འཕྲོས་པས་དེ་དག་གི་ཐུགས་ཀ་ནས། ཨ་ཨཱ། ཨི་ཨཱི། ཨུ་
ཨུ༑ རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་

༄༅། །ཥ་ས་ཧ་ཀྵ། ཡ་ར་ལ་ཝ་ཌ་ལྷ། ཨོཾ་ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡ་ཀྵེ་ཡཙྪ། ནི་རཱ་མ་
ཡ་ཧཱུྃ་ཕཊ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་པ་རྣམས་འདུས། འོད་ཀྱི་གོང་བུ་ལ་ཕོག་པའི་རྐྱེན་གྱིས་འབར་བ་དང་བཅས་པའི་ཧཱུྃ་ནག་པོ་
འོད་ཟེར་ལྔ་དང་ལྡན་པར་གྱུར། དེ་ལས་དཔག་ཏུ་མེད་པའི་འོད་ཟེར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་གྲི་གུག་དང་ཐོད་པ་
ལ་སོགས་པའི་ཕྱག་མཚན་གྱི་བྱེ་བྲག་དཔག་ཏུ་མེད་པ་སྤྱན་དྲངས་ཏེ་ཧཱུྃ་ལ་ཕོག་པའི་རྐྱེན་གྱིས་རྡོ་རྗེ་ནག་པོ་རྩེ་དགུ་པ་རྭ་གདེངས་པའི་ལྟེ་བ་ལ་ཧཱུྃ་གིས་མཚན་པར་གྱུར། དེ་
ལས་དཔག་ཏུ་མེད་པའི་འོད་ཟེར་འཕྲོས་པས་གཞལ་དུ་མེད་པའི་སེམས་ཅན་གྱི་དོན་བྱས། དགྲ་བགེགས་གདུག་པ་ཅན་ཐམས་ཅད་ཚར་བཅད། སྣོད་བཅུད་ཐམས་ཅད་
རྡོ་རྗེ་འཇིགས་བྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་ཆེན་པོར་གྱུར། ཚུར་འདུས་ཡོངས་སུ་གྱུར་པ་ལས། དཀྱིལ་འཁོར་གྱི་དབུས་སུ་བཅོམ་ལྡན་འདས་

དཔལ་རྡོ་རྗེ་འཇིགས་བྱེད་སྐུ་མདོག་ཆར་སྤྲིན་གྱི་མདོག་ལྟར་གནག་ཅིང་ནམ་མཁའི་འོད་ལྟར་གསལ་བ། ཞལ་དགུ་ཕྱག་སུམ་ཅུ་རྩ་བཞི་པ། ཞབས་བཅུ་དྲུག་དང་ལྡན་པ།
རྩ་ཞལ་ནག་པོ་མ་ཧེའི་གདོང་པ་ཅན། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་དང་བཅས་པ། རྭ་སྔོན་པོ་རྣོ་ཟེངས་པ་ལ་རུས་པའི་རྒྱན་འཁྲོལ་བ། ཕཊ་
དང་ཕོ་གྱི་སྒྲ་སྒྲོགས་པ། དེའི་སྟེང་ན་སྲིན་པོའི་ཞལ་དམར་པོ་ཁྲག་འཛག་ཅིང་མཆེ་བ་གཙིགས་པ། དེའི་སྟེང་ན་འཇམ་དཔལ་གྱི་ཞལ་སེར་པོ་འཛུམ་ཞིང་ཅུང་ཟད་ཁྲོ་བ།
སྙན་གོང་ན་ཨུཏྤལ་དང་རིན་པོ་ཆེའི་རྒྱན་གྱིས་བརྒྱན་པ། རྭའི་གཡས་ཀྱི་ཞལ་དང་པོ་སྔོན་པོ་མཆེ་བ་གཙིགས་པ། དེའི་སྟེང་ན་གཉིས་པ་དམར་པོ་ལྗགས་འདྲིལ་བ།
དེའི་སྟེང་ན་གསུམ་པ་སེར་པོ་ཁྲོ་གཉེར་བསྡུས་པ། རྭའི་གཡོན་གྱི་ཞལ་དང་པོ་དཀར་པོས་རྨོངས་པར་བྱེད་པ། དེའི་སྟེང་ན་གཉིས་པ་དུད་ཀས་རེངས་པར་བྱེད་པ།
དེའི་སྟེང་ན་གསུམ་པ་ནག་པོས་གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་གསུམ་མེ་སྟག་གི་ཕུང་པོ་ལྟར་དམར་ལ་ཟླུམ་པ། མཆེ་བ་གཙིགས་ཤིང་ལྗགས་འདྲིལ་བ།

༄༅། །ཁྲོ་གཉེར་བསྡུས་པ། སྨ་ར་དང་སྨིན་མ་དམར་སེར་གྱེན་དུ་འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་བརྒྱན་པ། ཐམས་ཅད་ཀྱི་དབུ་སྐྲ་ཁམ་
ནག་འཇམ་དཔལ་གྱི་སྤྱི་གཙུག་ཏུ་འཁྱིལ་བ། ཧཱུྃ་དང་ཕཊ་དང་ཧ་ཧའི་གད་རྒྱངས་རྣམ་པར་སྒྲོགས་པའོ། །ཕྱག་སུམ་ཅུ་རྩ་བཞིའི་གཡས་པ་རྣམས་ཀྱིས་རིམ་པ་བཞིན་དུ་གྲི་
གུག་དང་། མཚོན་རྩེ་གཅིག་པ་དང་། གཏུན་ཤིང་དང་། ཆུ་གྲི་དང་། རྡོ་རྗེ་རྩེ་གཅིག་པ་དང་། དགྲ་སྣ་དང་། མདུང་ཐུང་དང་། མདའ་དང་། ལྕགས་ཀྱུ་
དང་༑ དབྱུག་པ་དང་། ཁ་ཊཾ་ག་དང་། འཁོར་ལོ་དང་། རྡོ་རྗེ་རྩེ་ལྔ་པ་དང་། རྡོ་རྗེ་ཐོ་བ་དང་། རལ་གྲི་དང་། རྗེའུ་ཆུང་རྣམས་བསྣམས་པའོ། །གཡོན་པ་
རྣམས་ཀྱིས་རིམ་པ་བཞིན་དུ་ཁྲག་གིས་གང་བའི་ཐོད་པ་དང་། མགོ་བོ་དང་། ཕུབ་དང་། རྐང་པ་དང་། ཞགས་པ་དང་། གཞུ་དང་། རྒྱུ་མ་དང་། དྲིལ་བུ་
དང་༑ ལག་པ་དང་། དུར་ཁྲོད་ཀྱི་རས་དང་། སྐྱེས་བུ་གསལ་ཤིང་ལ་བཙུགས་པ་དང་། མེ་ཐབ་དང་། ཐོད་ཚལ་དང་། སྡིགས་མཛུབ་དང་། འཕན་རྩེ་

གསུམ་པ་དང་། རླུང་གིས་འཕྱར་བའི་རས་རྣམས་བསྣམས་པའོ། །ཕྱག་ཐ་མ་གཉིས་ཀྱིས་གླང་པོ་ཆེའི་པགས་པ་རློན་པ་བརྒྱངས་ནས་འཛིན་པ། ཞབས་བཅུ་དྲུག་གི་
གཡས་པ་རྣམས་བསྐུམས་པས་རིམ་པ་བཞིན་དུ་མི་དང་། མ་ཧེ་དང་། གླང་དང་། བོང་བུ་དང་། རྔ་མོ་དང་། ཁྱི་དང་། ལུག་དང་། ཝ་རྣམས་མནན་པའོ། །
གཡོན་པ་བརྒྱད་བརྐྱངས་པས་རིམ་པ་བཞིན་དུ་བྱ་རྒོད་དང་། འུག་པ་དང་། ཁྭ་ཏ་དང་། ནེ་ཙོ་དང་། ཁྲ་དང་། ཁྱུང་དང་། རི་སྐེགས་དང་། བཞད་རྣམས་
མནན་པའོ། །དེ་རྣམས་ཀྱི་འོག་ཏུ་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ། གཞོན་ནུ་གདོང་དྲུག་ལྗང་གུ་རྣམས་ཁ་སྦུབ་ཏུ་
མནན་པ། གཅེར་བུ་མཚན་མ་གྱེན་དུ་སྒྲེང་བ། མིའི་ཁྲག་དང་། ཚིལ་དང་། ཞག་དང་། རྐང་རྣམས་ཞལ་དུ་གསོལ་བ། འཇིག་རྟེན་དང་འཇིག་རྟེན་ལས་
འདས་པའི་ལྷ་ལ་བསྡིགས་པར་མཛད་པ། མི་མགོ་རློན་པ་ཁྲག་འཛག་པ་ལྔ་བཅུའི་ཕྱང་འཕྲུལ་དང་། སྦྲུལ་དང་རུས་པའི་རྒྱན་གྱིས་བརྒྱན་པ། ཐལ་ཆེན་གྱི་ཚོམ་བུ་

༄༅། །དང་༑ ཁྲག་གི་ཐིག་ལེ་དང་། ཞག་གི་ཟོ་རིས་དང་ལྡན་པ། ཁམས་གསུམ་ཟ་བར་ནུས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་
འཇིགས་སུ་རུང་བ། །སྙིང་རྗེ་རྔམ་དང་ཞི་བ་སྟེ། །གར་དགུའི་ཉམས་དང་ལྡན་པའོ། །དེ་དག་ནི་འབྲས་བུའི་གཤིན་རྗེ་གཤེད་དོ། །དེའི་ཐུགས་ཀར་པདྨ་དང་ཉི་མའི་སྟེང་དུ་ཡེ་
ཤེས་སེམས་དཔའ་རྗེ་བཙུན་འཇམ་པའི་དབྱངས་སྐུ་མདོག་གསེར་གྱི་མདོག་ཅན། ཕྱག་གཡས་རལ་གྲི་དཔུང་པའི་ཐད་དུ་འཛིན་ཅིང་། གཡོན་པས་ཨུཏྤ་ལའི་ཡུ་བ་ཐུགས་
ཀར་མཐེབ་སྲིན་གྱིས་འཛིན་པའི་སྟེང་དུ་པུསྟི་འཛིན་པ། ཞི་བ་འཛུམ་པ་སྒེག་པའི་ཉམས་ཅན། རལ་པའི་ཟུར་ཕུད་ལྔ་དང་ལྡན་པ། དར་དང་རིན་པོ་ཆེའི་རྒྱན་སྣ་
ཚོགས་ཀྱིས་བརྒྱན་ཅིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་རྡོ་རྗེ་སྔོན་པོ་རྩེ་ལྔ་པ་གྱེན་དུ་ལངས་པའི་ལྟེ་བ་
ལ་ཧཱུྃ་མཐིང་ནག་གིས་མཚན་པ། དེའི་པང་ན་ཡུམ་རྡོ་རྗེ་རོ་ལངས་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཉིས་ཀྱིས་གྲི་གུག་དང་ཐོད་

ཁྲག་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱུན་ལྔ་དང་ལྡན་པ། ཞབས་གཡས་བརྐྱང་ཞིང་
གཡོན་པས་བཅོམ་ལྡན་འདས་ལ་འཁྲིལ་བ་གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །ཡབ་ཀྱི་གསང་བའི་གནས་མི་དམིགས་ཏེ་ཧཱུྃ་ལས་རྡོ་རྗེ་
སྔོན་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨྃ་ལས་པདྨ་དམར་པོ་འདབ་མ་ལྔ་པ་ཟེའུ་འབྲུ་ལ་ཨོཾ་གིས་མཚན་པ། གཉིས་ཀའི་བུ་གར་ཕཊ་
ཀྱིས་བཀག་པ། ཡབ་ཡུམ་སྙོམས་པར་ཞུགས་པའི་སྒྱུ་མ་ལྟ་བུའི་དགའ་བའི་སྒྲས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་
ཞུགས༑ ཐུགས་ཀ་ནས་སྲོག་དག་པའི་ལམ་ནས་བརྒྱུད། ཡུམ་གྱི་མཁར་བབས་པས། ཐིག་ལེ་བཅུ་གཉིས་སུ་གྱུར་ཏེ། དེ་དག་གནས་གྱུར་པ་ལས་ཤར་དུ་གཏི་མུག་
གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་

༄༅། །པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་
པོ་ཆེ། གསུམ་པ་ན་པདྨ་འཛིན་པ། ལྷོར་སེར་སྣ་གཤིན་རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་
བ༑ ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་
གྲི༑ གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། ནུབ་ཏུ་འདོད་ཆགས་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་
ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་
ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་དུ་ཕྲག་དོག་གཤིན་རྗེའི་གཤེད་སྐུ་མདོག་ལྗང་གུ་

ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་
དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་ལྷོར་ཙ་རྩི་
ཀཱ་སྐུ་མདོག་དཀར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་
རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ།
ལྷོ་ནུབ་ཏུ་ཕག་མོ་སྐུ་མདོག་སྔོན་མོ་ཞལ་གསུམ་ཕྱག་དྲུག་མ། རྩ་ཞལ་སྔོ་བའི་སྟེང་ན་ཕག་ཞལ་ཁ་གྱེན་དུ་ལྟ་བ། གཡས་དཀར། གཡོན་དམར་བ། ཕྱག་དང་པོ་
གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་

༄༅། །འཁོར་ལོ། གསུམ་པ་ན་པདྨ་འཛིན་པ། ནུབ་བྱང་དུ་དབྱངས་ཅན་མ་སྐུ་མདོག་དམར་མོ་ཞལ་གསུམ་ཕྱག་དྲུག་མ། རྩ་བའི་ཞལ་དམར་བ། གཡས་
སྔོ༑ གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་
ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། བྱང་ཤར་དུ་གོ་རི་སྐུ་མདོག་ལྗང་གུ་ཞལ་གསུམ་ཕྱག་དྲུག་མ། རྩ་བའི་ཞལ་ལྗང་བ།
གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཡབ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། 
གསུམ་པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། ཤར་སྒོར་ཐོ་བ་གཤིན་རྗེའི་གཤེད་སྐུ་མདོག་སྔོན་པོ་ཞལ་གསུམ་ཕྱག་དྲུག་པ།
རྩ་བའི་ཞལ་སྔོ་བ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། །

གཡས་ཀྱི་གཉིས་པ་ན་ཐོ་བ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ལྷོ་སྒོར་དབྱུག་པ་གཤིན་རྗེའི་གཤེད་སྐུ་མདོག་
དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་
ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་དབྱུག་པ། གསུམ་པ་ན་རལ་གྲི། གཡོན་གྱི་གཉིས་པ་ན་པདྨ། གསུམ་པ་ན་འཁོར་ལོ་འཛིན་པ།
ནུབ་སྒོར་པདྨ་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་
གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ།
གསུམ་པ་ན་ནོར་བུ་འཛིན་པ། བྱང་སྒོར་རལ་གྲི་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། །

༄༅། །ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་
འཁོར་ལོ། གཡོན་གྱི་གཉིས་པ་ན་ནོར་བུ། གསུམ་པ་ན་པདྨ་འཛིན་པ། ཐམས་ཅད་ཀྱང་ཐོད་པ་དང་། སྦྲུལ་དང་། མི་སྡུག་པའི་རྒྱན་སྣ་ཚོགས་ཀྱིས་བརྒྱན་པའོ། །
ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། དཀྱིལ་འཁོར་གྱི་གཙོ་བོའི་བ་སྤུའི་བུ་ག་ཇི་སྙེད་ཡོད་པ་ནས་རྡོ་རྗེ་འཇིགས་བྱེད་ཀྱི་ལྷ་ཚོགས་དཔག་ཏུ་མེད་པ་སྤྲོས། སེམས་ཅན་ཐམས་
ཅད་ཀྱི་ཞེ་སྡང་གི་སྒྲིབ་པ་སྦྱངས། རྡོ་རྗེ་འཇིགས་བྱེད་ཀྱི་གོ་འཕང་ལ་བཀོད། ཚུར་འདུས་རྡོ་རྗེ་འཇིགས་བྱེད་ཀྱི་སྐུར་གྱུར་ཏེ་གཞལ་ཡས་ཁང་གི་དབུས་སུ་རླུང་དང་རོ་མགོ་
མེད་ལག་མེད་དང་། པདྨ་དང་ཉི་མའི་སྟེང་དུ་དཀྱིལ་འཁོར་གྱི་གཙོ་བོ་ལ་ཐིམ་པར་གྱུར། ༀ་ཛི་ན་ཛིཀ་ཧཱུྃ་ཕཊ། གཏི་མུག་གཤིན་རྗེའི་གཤེད་དཔག་ཏུ་མེད་པ་སྤྲོས།
སེམས་ཅན་ཐམས་ཅད་ཀྱི་གཏི་མུག་གི་སྒྲིབ་པ་སྦྱངས། གཏི་མུག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་གཏི་མུག་གཤིན་རྗེའི་གཤེད་ཀྱི་སྐུར་གྱུར་ཏེ། །

ཤར་དུ་མགོ་བོ་དང་། པདྨ་དང་། ཟླ་བའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་རཏྣ་དྷྲྀཀ་ཧཱུྃ་ཕཊ། སེར་སྣ་གཤིན་རྗེའི་གཤེད་དཔག་ཏུ་
མེད་པ་སྤྲོས། སེམས་ཅན་ཐམས་ཅད་ཀྱི་སེར་སྣའི་སྒྲིབ་པ་སྦྱངས། སེར་སྣ་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་སེར་སྣ་གཤིན་རྗེའི་གཤེད་ཀྱི་སྐུར་། 
གྱུར་ཏེ། ལྷོར་ལག་པ་དང་པདྨ་དང་ཉི་མའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་ཨ་རོ་ལིཀ་ཧཱུྃ་ཕཊ། འདོད་ཆགས་གཤིན་རྗེའི་གཤེད་
དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་འདོད་ཆགས་ཀྱི་སྒྲིབ་པ་སྦྱངས། འདོད་ཆགས་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་འདུས་འདོད་ཆགས་
གཤིན་རྗེའི་གཤེད་ཀྱི་སྐུར་གྱུར་ཏེ། ནུབ་ཏུ་རྒྱུ་མ་དང་པདྨ་དང་ཉི་མ་འོད་དང་བྲལ་བའི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་པར་གྱུར། ཨོཾ་པྲཛྙཱ་དྷྲྀཀ་ཧཱུྃ་ཕཊ།
ཕྲག་དོག་གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཕྲག་དོག་གི་སྒྲིབ་པ་སྦྱངས། ཕྲག་དོག་གཤིན་རྗེའི་གཤེད་ཀྱི་གོ་འཕང་ལ་བཀོད། ཚུར་

༄༅། །འདུས་ཕྲག་དོག་གཤིན་རྗེའི་གཤེད་ཀྱི་སྐུར་གྱུར་ཏེ། བྱང་དུ་རྐང་པ་དང་པདྨ་དང་རླུང་གི་དཀྱིལ་འཁོར་གྱི་སྟེང་དུ་ཞབས་གཡོན་བརྐྱང་གི་སྟབས་ཀྱིས་འཁོད་
པར་གྱུར། ཨོཾ་མོ་ཧ་རཱ་ཏི་ཧཱུྃ་ཕཊ། བྱམས་པ་ཚད་མེད་པའི་ངོ་བོ་ཙརྩི་ཀཱ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་སའི་ཁམས་སུ་འཛིན་པའི་བག་ཆགས་
ཐམས་ཅད་སྦྱངས། ཙརྩི་ཀཱའི་གོ་འཕང་ལ་བཀོད་ཚུར་འདུས་ཙརྩི་ཀཱའི་སྐུར་གྱུར་ཏེ། ཤར་ལྷོའི་མཚམས་སུ་ཐོད་པ་དང་པད་ཟླའི་སྟེང་དུ་འཁོད། ཨོཾ་དྭེ་ཥ་རཱ་ཏི་ཧཱུྃ་ཕཊ།
སྙིང་རྗེ་ཚད་མེད་པའི་ངོ་བོ་ཕག་མོ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཆུའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། ཕག་མོའི་གོ་འཕང་ལ་
བཀོད་༑ ཚུར་འདུས་ཕག་མོའི་སྐུར་གྱུར་ཏེ། ལྷོ་ནུབ་མཚམས་སུ་ཐོད་ཚལ་དང་པད་ཟླའི་སྟེང་དུ་འཁོད། ཨོཾ་རཱ་ག་རཱ་ཏི་ཧཱུྃ་ཕཊ། དགའ་བ་ཚད་མེད་པའི་ངོ་བོ་
དབྱངས་ཅན་མ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་མེའི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། དབྱངས་ཅན་མའི་གོ་འཕང་ལ་བཀོད། །

ཚུར་འདུས་དབྱངས་ཅན་མའི་སྐུར་གྱུར་ཏེ། ནུབ་བྱང་མཚམས་སུ་རླུང་རས་དང་པད་ཟླའི་སྟེང་དུ་འཁོད། ཨོཾ་བཛྲ་རཱ་ཏི་ཧཱུྃ་ཕཊ། བཏང་སྙོམས་ཚད་མེད་པའི་ངོ་བོ་གོ་རཱི་
དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་རླུང་གི་ཁམས་སུ་འཛིན་པའི་བག་ཆགས་ཐམས་ཅད་སྦྱངས། གོ་རཱིའི་གོ་འཕང་ལ་བཀོད། ཚུར་འདུས་གོ་རིའི་སྐུར་
གྱུར་ཏེ། བྱང་ཤར་མཚམས་སུ་སྐྱེས་བུ་གསལ་ཤིང་ལ་བཙུགས་པ་དང་པད་ཟླའི་སྟེང་དུ་འཁོད། ཨོ་མུངྒ་ར་དྷྲྀཀ་ཧཱུྃ་ཕཊ། ཐོ་བ་གཤིན་རྗེའི་གཤེད་དཔག་ཏུ་མེད་པ་
སྤྲོས༑ སེམས་ཅན་ཐམས་ཅད་ཀྱི་ཕུང་པོའི་བདུད་དང་ཤེས་བྱའི་སྒྲིབ་པ་དང་། འཇིག་ཚོགས་ལ་ལྟ་བ་རྣམས་བཅོམ། ཐོ་བ་གཤིན་རྗེའི་གཤེད་ཀྱི་གོ་འཕང་ལ་བཀོད།
ཚུར་འདུས་ཐོ་བ་གཤིན་རྗེའི་གཤེད་ཀྱི་སྐུར་གྱུར་ཏེ། ཤར་སྒོར་པདྨ་དང་ཉི་མའི་སྟེང་དུ་འཁོད། ཨོཾ་དཎྜདྷྲྀཀ་ཧཱུྃ་ཕཊ། དབྱུག་པ་གཤིན་རྗེའི་གཤེད་དཔག་ཏུ་མེད་པ་
སྤྲོས༑ སེམས་ཅན་ཐམས་ཅད་ཀྱི་ཉོན་མོངས་པའི་བདུད་དང་ཉོན་མོངས་པའི་སྒྲིབ་པ་དང་། མཐར་འཛིན་གྱི་ལྟ་བ་རྣམས་བཅོམ། དབྱུག་པ་གཤིན་རྗེའི་གཤེད་ཀྱི་གོ་

༄༅། །འཕང་ལ་བཀོད། ཚུར་འདུས་དབྱུག་པ་གཤིན་རྗེའི་གཤེད་ཀྱི་སྐུར་གྱུར་ཏེ། ལྷོ་སྒོར་པདྨ་དང་ཉི་མའི་སྟེང་དུ་འཁོད། ཨོཾ་པདྨ་དྷྲྀཀ་ཧཱུྃ་ཕཊ། པདྨ་
གཤིན་རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་འཆི་བདག་གི་བདུད་དང་སྐྱེ་བའི་སྒྲིབ་པ་དང་ལོག་པར་ལྟ་བ་རྣམས་བཅོམ། པདྨ་གཤིན་རྗེའི་
གཤེད་ཀྱི་གོ་འཕང་ལ་བཀོད། ཚུར་འདུས་པདྨ་གཤིན་རྗེའི་གཤེད་ཀྱི་སྐུར་གྱུར་ཏེ། ནུབ་སྒོར་པདྨ་དང་ཉི་མའི་སྟེང་དུ་འཁོད། ༀ་ཁཌྒ་དྷྲྀཀ་ཧཱུྃ་ཕཊ། རལ་གྲི་གཤིན་
རྗེའི་གཤེད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ལྷའི་བུའི་བདུད་དང་ལས་ཀྱི་སྒྲིབ་པ་དང་། ལྟ་བ་མཆོག་ཏུ་འཛིན་པ་རྣམས་བཅོམ། རལ་གྲི་གཤིན་རྗེའི་
གཤེད་ཀྱི་གོ་འཕང་ལ་བཀོད། ཚུར་འདུས་རལ་གྲི་གཤིན་རྗེའི་གཤེད་ཀྱི་སྐུར་གྱུར་ཏེ། བྱང་སྒོར་པདྨ་དང་ཉི་མའི་སྟེང་དུ་འཁོད། ལྷ་དེ་ཐམས་ཅད་ཀྱི་མིག་གཉིས་སུ་
ཀྵིཾ་དང་འཁོར་ལོ་ལས་སའི་སྙིང་པོ་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་

གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ།
རྣ་བར་ཛི་དང་རྡོ་རྗེ་ལས་ཕྱག་ན་རྡོ་རྗེ་སྐུ་མདོག་ནག་པོ་ཞལ་གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་དཀར། གཡོན་དམར་བ། ཕྱག་དང་པོ་གཉིས་ཀྱིས་
གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ།
སྣར་ཁཾ་དང་རིན་པོ་ཆེ་ལས་ནམ་མཁའི་སྙིང་པོ་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་
ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་
འཛིན་པ། ལྕེར་གཾ་དང་པདྨ་ལས་འཇིག་རྟེན་དབང་ཕྱུག་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་པོ། གཡས་སྔོ། གཡོན་དཀར་བ།།

༄༅། །ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་
བུ༑ གསུམ་པ་ན་འཁོར་ལོ་འཛིན་པ། དཔྲལ་བར་རྐ་དང་རལ་གྲི་ལས་སྒྲིབ་པ་རྣམ་སེལ་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་
སྔོ༑ གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ། གཡོན་གྱི་
གཉིས་པ་ན་པདྨ། གསུམ་པ་ན་ནོར་བུ་འཛིན་པ། ལྟེ་བར་སཾ་དང་འཁོར་ལོ་ལས་ཀུན་ཏུ་བཟང་པོ་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ། 
གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི།
གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། སྤྱི་བོར་ཨོཾ་ལས་སྐུ་རྡོ་རྗེ་སྐུ་མདོག་དཀར་པོ། ཞལ་གསུམ་ཕྱག་དྲུག་པ། རྩ་བའི་ཞལ་དཀར་པོ།

གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི།
གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། མགྲིན་པར་ཨཱཿལས་གསུང་རྡོ་རྗེ་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་པོ།
གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་
གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། སྙིང་གར་ཧཱུྃ་ལས་ཐུགས་རྡོ་རྗེ་སྐུ་མདོག་ནག་པོ་ཞལ་གསུམ་ཕྱག་དྲུག་པ། རྩ་བའི་ཞལ་ནག་པོ། གཡས་
དཀར༑ གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་
གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། དེ་རྣམས་ཀྱི་ཐུགས་ཀར་ཡང་རང་རང་གི་ཕྱག་མཚན་འཁོར་ལོ་ལ་སོགས་པ་རང་རང་གི་ས་བོན་གྱིས་མཚན་པ། ༈ 

༄༅། །འདིར་མི་འདྲ་བའི་ཁྱད་པར་དངོས་གཞི་ཉི་མ་དང་པོར། སྙིང་གའི་ཧཱུྃ་གི་འོད་ཟེར་གྱིས་སྟ་གོན་གྱི་ལྷའི་ཕྱི་འབྲང་གི་བགེགས་ཐམས་ཅད་བསྐྲད་པར་གྱུར། ཅེས་དང་རྡོ་རྗེ་གསོར།
དྲིལ་བུ་དྲག་ཏུ་དཀྲོལ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཅེས་བཟླ་ཞིང་རོལ་ཆེན་བྱ། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་བཛྲ་པུཥྤེ་ཨཱཿཧཱུྃ། བཛྲ་དྷཱུ་པེ་ཨཱཿཧཱུྃ། བཛྲ་ཨཱ་ལོ་ཀེ་ཨཱཿཧཱུྃ།
བཛྲ་གནྡྷེ་ཨཱཿཧཱུྃ། བཛྲ་ནཻ་ཝི་དུ་ཨཱཿཧཱུྃ་གིས་མཆོད། ཨོཾ་བཛྲ་མུངྒ་ར་ཛཿ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་ཡེ་ཤིས་པ་དམ་ཚིག་པའི་སྤྱི་བོར་སྤྱན་
དྲངས༑ ཨོཾ་བཛྲ་དཎྜ་ཧཱུཾ། ཞེས་པས་ལྷོའི་སྒོ་བ་ལས་ཞགས་པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་བྃ། ཞེས་པས་ནུབ་ཀྱི་སྒོ་བ་ལས་ལྕགས་སྒྲོག་ལྟ་
བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོཾ་བཛྲ་ཁཌྒ་ཧོཿ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། ཞེས་སྒོ་བཞི་སྔགས་རྒྱས་དགུག་
གཞུག་བྱ། ལྷ་རྣམས་ཀྱི་ཐུགས་ཀའི་ས་བོན་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་ཨོཾ་བཛྲ་ས་མཱ་ཛཞེས་

དང་། ༈ དངོས་གཞི་ཉིན་ཕྱི་མ་རྣམས་དཀྱུས་ལྟར། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་ཨོཾ་བཛྲ་ས་མཱ་ཛཞེས་
དང་། རྡོ་རྗེ་དྲིལ་བུ་དང་སྤོས་འཛིན་པས། ཧཱུྃ་འཇམ་དབྱངས་ཁྲོས་པའི་དཀྱིལ་འཁོར་ནས། །སྲིན་པོའི་གཟུགས་སུ་སྐུར་སྤྲུལ་པ། །གདུག་པ་ཅན་ཀུན་འདུལ་བའི་ཕྱིར། །
འཇིགས་པའི་ཁྲོ་རྒྱལ་གཤེགས་སུ་གསོལ། །ཚུར་གཤེགས་ཚུར་གཤེགས་འཇམ་པའི་དབྱངས། །ཁྲོ་བོ་གཤིན་རྗེའི་གཤེད་པོའི་ཚོགས། །འཇམ་དཔལ་ཁྲོ་བོ་མི་བཟད་
པ༑ །མཐུ་རྩལ་དྲག་པོས་འདིར་གཤེགས་ཤིག །ཨོཾ་ཧྲཱིཿཧ་བྷོ་མ་ཧཱ་ཀྲོ་དྷ་ཨཱ་གཙྪ་ཨཱ་གཙྪ་ཨསྨ་པཱུ་ཛ་པྲ་ཏི་གྲྀཧྞནྟུ་པྲ་ས་རི་མེ་དྷི་མཱ་ན་ཀུ་རུ་སྭཱ་ཧཱ། ཞེས་པས་སྤྱན་དྲང་། དྲིལ་གསིལ་
མེ་ཏོག་འཐོར་བཞིན་པས། འདིར་བཞུགས་འདིར་བཞུགས་འཇམ་པའི་དབྱངས། །ཁྲོ་བོ་གཤིན་རྗེའི་གཤེད་པོའི་ཚོགས། །འཇམ་དཔལ་ཁྲོ་བོ་མི་བཟད་པ། །མཐུ་རྩལ་དྲག་
པོས་འདིར་བཞུགས་ཤིག །པདྨ་ཀ་མ་ལཱ་ཡ་སྟྭཾ། ཞེས་པས་གདན་དབུལ། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་བཛྲ་པུཥྤེ་ཨཱཧཱུྃ། བཛྲ་དྷུ་པེ་ཨཱཿཧཱུྃ། བཛྲ་ཨཱ་ལོ་ཀེ་ཨཱཿཧཱུྃ།

༄༅། །བཛྲ་གནྡྷེ་ཨཱཿཧཱུྃ། བཛྲ་ནེ་ཝི་དུ་ཨཱཿཧཱུྃ་གིས་མཆོད། ཨོཾ་བཛྲ་མུདྒ་ར་ཛ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་ཡེ་ཤེས་པ་དམ་ཚིག་
པའི་སྤྱི་བོར་སྤྱན་དྲངས། ཨོཾ་བཛྲ་དཎྜ་ཧཱུྃ། ཞེས་པས་ལྷོའི་སྒོ་བ་ལས་ཞགས་པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་བྃ། ཞེས་པས་ནུབ་ཀྱི་སྒོ་བ་ལས་
ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོཾ་བཛྲ་ཁཌྒ་ཧོཿ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། ལྕགས་ཀྱུ་
ཞགས་པ་སོགས་ཀྱི་ཕྱག་རྒྱར་བཅས་པས་དགུག་གཞུག་བྱ། སླར་ཡང་དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས་པས། རང་བཞིན་གྱི་གནས་ནས་དབང་བསྐུར་གྱི་ལྷ་རིགས་ལྔ། ཡུམ་
བཞི་༑ སེམས་དཔའ་བརྒྱད། ཁྲོ་བོ་བཅུ། རིག་པའི་ལྷ་མོ་དྲུག་དང་བཅས་པ་ཨོཾ་བཛྲ་ས་མཱ་ཛཿ ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ས་པ་རི་ཝཱ་ར་བཛྲ་པུཥྤེ་ཨཱཿཧཱུྃ། བཛྲ་དྷཱུ་
པེ་ཨཱཿཧཱུྃ། བཛྲ་ཨཱ་ལོ་ཀེ་ཨཱཿཧཱུྃ། བཛྲ་གནྡྷེ་ཨཱཿཧཱུྃ། བཛྲ་ནཻ་ཝི་དྱཱ་ཨཱཿཧཱུྃ། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། ༑

ཐུགས་རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་གསོལ། །ཞེས་གསོལ་བ་བཏབ་པས། རིགས་ལྔས་དབང་བསྐུར་བའི་དགོངས་པ་མཛད། །
ཡུམ་བཞིས་བུམ་པ་ཐོགས་ཏེ་དབང་བསྐུར། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་བཅུས་བགེགས་བསྐྲད། རིག་མ་རྣམས་ཀྱིས་རྡོ་རྗེའི་གླུ་བླངས་
ཏེ༑ སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །
ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩ་མཱཾ། ཞེས་དབང་བསྐུར་བའི་ཆུ་རྒྱུན་དེ་སྤྱི་གཙུག་ནས་ཞུགས། རྐང་མཐིལ་ཡན་ཆད་གང་། ལུས་ངག་ཡིད་གསུམ་གྱི་དྲི་མ་དག །
ཆུའི་ལྷག་མ་ཡར་ལུད་པ་ལས་དབང་རྟགས་སུ་གཙོ་བོ་ཡབ་ཡུམ་ལ་མི་བསྐྱོད་པ། གཏི་མུག་གཤིན་རྗེའི་གཤེད་དང་། ཙརྩི་ཀཱ །ཐོ་བ་གཤིན་རྗེའི་གཤེད་ཡབ་ཡུམ་
རྣམས་ལ་རྣམ་པར་སྣང་མཛད། སེར་སྣ་གཤིན་རྗེའི་གཤེད་དང་། ཕག་མོ། དབྱུག་པ་གཤིན་རྗེའི་གཤེད་ཡབ་ཡུམ་རྣམས་ལ་རིན་ཆེན་འབྱུང་ལྡན། འདོད་ཆགས་

༄༅། །གཤིན་རྗེའི་གཤེད་དང་། དབྱངས་ཅན་མ། པདྨ་གཤིན་རྗེའི་གཤེད་ཡབ་ཡུམ་རྣམས་ལ་འོད་དཔག་མེད། ཕྲག་དོག་གཤིན་རྗེའི་གཤེད་དང་། གོ་རཱི།
རལ་གྲི་གཤིན་རྗེའི་གཤེད་ཡབ་ཡུམ་རྣམས་ལ་དོན་ཡོད་གྲུབ་པ་རྣམས་ཀྱིས་དབུ་བརྒྱན་པར་གྱུར། ཅེས་པའི་བར་སྒྲུབ་ཐབས་༼ང་རྒྱལ་གཟུང་བའི་སྔགས་མི་དགོས།༽ ལྟར་བྱ། འདིར་ཁ་ཅིག་གིས་ལྷ་
རྣམས་སྙིང་པོ་ཚིག་ཙམ་ལས་བསྐྱེད་པ་དང་། འགའ་ཞིག་གིས་རྡོ་རྗེ་ཆོ་ག་གསུམ་ལས་བསྐྱེད་པ་སོགས་ནི་རྭ་ཆེན་གྱི་དགོངས་པ་མ་ཡིན་ཏེ། དེ་ཉིད་ཀྱི་དཀྱིལ་ཆོག་གི་ཡི་གེ་ལས། དེ་ནས་བདག་ཉིད་ལྷའི་ང་རྒྱལ་གྱིས། མདུན་དུ་ལྷ་བཅུ་གསུམ་
གྱི་དཀྱིལ་འཁོར་སྒྲུབ་ཐབས་རྒྱས་པ་ལྟར་བསྒོམ། ཞེས་གསུངས་པའི་སྐབས་ཀྱི་སྒྲུབ་ཐབས་རྒྱས་པ་རྭ་ཆེན་ཉིད་ཀྱིས་མཛད་པའི་བཅུ་གསུམ་མའི་སྒྲུབ་ཐབས་འདི་ལ་ངོས་འཛིན་རྒྱུ་ཡིན་པའི་ཕྱིར་རོ། །དཀྱིལ་ཆོག་ལས། ལྷ་རྣམས་རང་རང་གི་
སྔགས་བརྗོད་ཅིང་མེ་ཏོག་གི་ཚོམ་བུ་དགོད། ཅེས་པ་ནི། ཐོག་མར་ཚོམ་བུ་དགོད་པའི་སྐབས་ཀྱི་ངག་འདོན་ལ་དགོངས་པ་ཡིན་པས་གཟུ་བོར་གནས་པའི་སེམས་ཀྱིས་ཞིབ་ཏུ་དཔྱད་པར་རིགས་སོ། །དེ་ནས་གཙོ་བོའི་སྔགས་གསུམ་དང་
དཀྱིལ་འཁོར་གྱི་ལྷ་སོ་སོའི་སྔགས་རྣམས་ལན་གསུམ་རེ་ཙམ་བཟླས་པ་ནི་དོན་གྱི་སྔགས་མཆོད་ལྟ་བུར་སྣང་ལ། དེའང་དཀྱིལ་ཆོག་ལས། གོང་དུ་སྨོས་པ་བཞིན། ལྷ་བཅུ་གསུམ་གྱི་དཀྱིལ་འཁོར་སྒྲུབ་ཐབས་རྒྱས་པ་ལྟར་བསྒོམ། བཟླས་པ་

དང་༑ ལྷ་རེ་རེ་བཞིན་མཆོད་པ་རྒྱས་པ་དང་། དངོས་སུ་མཆོད་བསྟོད་བྱ། ཞེས་གསུངས་པས་ངེས་པར་མ་ཆད་པར་བྱའོ། །སྔགས་མཆོད་ནི། ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཨོཾ་ཡ་
མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དྭ་ཡོ་ནི། ར་ཡ་ཀྵེ་ཡ། ཡཀྵེ་ཡཙྪ། ནི་རཱ་མ་ཡ། ཧཱུྃ་ཕཊ། ༀ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་
ཕཊ༑ ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲ་ཛྙཱ་དྷྲྀཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་དེ་ཥ་རཱ་ཏི་ཧཱུྃ་ཕཊ། ཨོ་རཱ་ག་རཱ་ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོ་མུདྒ་ར་
དྷྲྀཀ་ཧཱུྃ་ཕཊ། ཨོཾ་དཎཱ་དྷྲྀཀ་ཧཱུྃ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁཌྒ་དྷྲྀཀ་ཧཱུྃ་ཕཊ། ཅེས་སྔགས་རྣམས་ཚར་གསུམ་རེ་ཙམ་བརྗོད། དེ་ནས་མདུན་བསྐྱེད་ཀྱི་མཆོད་པ། ཨོཾ་ཨཱཿབིགྷྣཱནྟ་ཏ་ཀྲྀཏ་ཧཱུྃ་།
ཕཊ༑ ཅེས་པས་བསང་། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གིས་སྟོང་པར་སྦྱང་། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
ཧཱུྃ་ཞུ་བ་ལས་བྱུང་བའི་ཁྲག་ཆེན་པོའི་ཨརྒྷཾ་དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། །

༄༅། །རྐང་གླིང་གི་རོལ་མོ་ལ་སོགས་པ་མཆོད་རྫས་བསམ་གྱིས་མི་ཁྱབ་པ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་གྱི་ལྷ་ཚོགས་
རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག། ༈ ༼མཆོད་པ་བྱིན་རླབས་ཀྱི་སྔགས་རྣམས་གོང་གནས་ཡོ་བྱིན་རླབས་དང་མི་འདྲ་བས་འཕྱུགས་སོ་སྙམ་ན་མ་ཡིན་ཏེ། མཆོད་སྔགས་རྒྱས་བསྡུས་ཀྱི་ཁྱད་ཙམ་ལས་
དོན་ལ་ཁྱད་པར་མེད་དོ། །ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་
ཝི་དྱཱ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཞེས་པས་བྱིན་གྱིས་བརླབ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཁྲག་ཞག་ཨནྡྷུ་ལ་སོགས་པ། །
མཆོད་ཡོན་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་
སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་

ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཨརྒྱུ་པྲ་ཏཱིཙྪ་སྭཱ་ཧཱ། པཱ་ཏྱཾ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་
བསྒྲལ་བ་ཡི། །དབང་པོ་ལྔ་ཡི་པུཥྤེ་སོགས། །མེ་ཏོག་ཇི་སྙེད་ཡོད་པ་དང་། བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་
རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་
རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱཾ། སྟོང་གསུམ་འདིའམ་གཞན་དག་ན། །
དགྲ་བགེགས་མ་ལུས་བསྒྲལ་བ་ཡི། །ཚིལ་ཆེན་དྷུ་པོ་ལ་སོགས་པ། །བདུག་སྤོསཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་
རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་། །

༄༅། །མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷི་ར་ཝ་མཎྜལ་ས་པ་རི་ཝཱ་ར་དྷ་པེ་པྲ་ཏིཙྪ་སྭཱ་ཧཱ།།
སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཞུན་ཆེན་དཱི་པཾ་ལ་སོགས་པ། །སྣང་གསལཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་
འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་
བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་
རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། །སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །མཁྲིས་པའི་གནྡྷེ་ལ་སོགས་པ། །དྲི་མཆོག་ཇི་སྙེད་ཡོད་
པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་

འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་།
མཛོད༑ །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་གནྡྷེ་པྲ་ཏིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཤ་རུས་བཟའ་བ་
ལ་སོགས་པ། །ཞལ་ཟས་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །
གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་
ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ནེ་ཝི་དྱཱ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་
བ་ཡི། །རྐང་དུང་གླིང་བུ་ལ་སོགས་པ། །རོལ་མོ་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་

༄༅། །རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི།།
ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཞེས་པ་རྣམས་ཀྱིས་མཆོད་པའི་རྗེས་སུ།
༈ ༼འདི་ནས་ནང་མཆོད་མདོར་བསྡུས་འབུལ་བའི་བར་ཌ་མ་རུ་རྒྱུན་ཆགས་དང་། དྲིལ་བུ་སུམ་རྡུང་བྱེད།༽ གཡང་གཞིའི་བླ་རེ་ནམ་མཁའི་རྒྱན། །རྒྱུ་རློན་ལྡ་ལྡི་བར་སྣང་རྒྱན། །ཀེང་རུས་ཕྲེང་བ་ས་
གཞིའི་རྒྱན། །ཕྱག་རྒྱ་རྣམ་དྲུག་སྐུ་ཡི་རྒྱན། །འཇིགས་བྱེད་ཆེན་པོ་མཉེས་བྱེད་པའི། །བླ་ན་མེད་པའི་མཆོད་པ་འདི། །བཅོམ་ལྡན་རྡོ་རྗེ་འཇིགས་བྱེད་དང་། །
འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །
ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་གུ་ཧྱ་ཨ་ལཾ་ཀྲྀ་།

ཏེ་ཨཱཿཧཱུྃ། ཞེས་རྒྱན་གྱི་མཆོད་པ་དང་། མྱོས་བྱེད་སྟོང་གི་བཅུད་བསྡུས་པ། །ལྕགས་ཀྱུ་ལྔ་དང་ཡང་དག་ལྡན། །བདུད་རྩི་ལྔ་དང་རབ་སྦྱར་བ། །ཡེ་ཤེས་ལྔ་ཡིས་བྱིན་
བརླབས་པའི། །དངོས་གྲུབ་པདྨོ་འབྱུང་བའི་གནས། །མཁའ་འགྲོ་བུང་བ་འདུ་བའི་གཞི། །གསང་བ་བདུད་རྩིའི་མཆོད་པ་འདི། །བཅོམ་ལྡན་རྡོ་རྗེ་འཇིགས་བྱེད་
དང་༑ །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་
ཀྱང་༑ །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷཻ་ར་ཝ་མཎྜལ་ས་པ་རི་ཝཱ་ར་ཨ་
མྲྀ་ཏ་ཨཱཿཧཱུྃ། ཞེས་པས་ནང་མཆོད་མདོར་བསྡུས་ཀྱང་དབུལ། འདིའང་ར་ཆེན་གྱི་དྲག་པོའི་སྦྱིན་སྲེག་གི་ཡི་གེ་ལས་བཤད་དོ། །ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་
གཟུགས་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པ་

༄༅། །རི་ཝཱ་ར་རཱུ་པ་པཱུ་ཛ་ཨཱཿཧཱུྃ། གཟུགས་རྡོ་རྗེ་མས་མཆོད། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་བརྗོད་སྒྲ་སྙན་ཡིད་འོང་ལྡན། །མ་ལུས་
གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་ཤབྡ་པཱུ་ཛ་ཨཱཿཧཱུྃ། སྒྲ་རྡོ་རྗེ་མས་མཆོད།
ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ལ་སོགས་དབང་པོ་ཚིམ་བྱེད་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་
མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་གནྡྷེ་པཱུ་ཛ་ཨཱཿཧཱུྃ། དྲི་རྡོ་རྗེ་མས་མཆོད། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་རྟས་
བྱེད་རོ་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་
ཝཱ་ར་ར་ས་པཱུ་ཛ་ཨཱཿཧཱུྃ། རོ་རྡོ་རྗེ་མས་མཆོད། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་པ། །མ་ལུས་གཤིན་རྗེའི་

གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་སྤཪྵེཔཱུ་ཛ་ཨཱཿཧཱུྃ། ཞེས་རེག་རྡོ་རྗེ་མས་མཆོད། །
གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་
རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་
མཛོད་༈ །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿཆགས་པ་མེད་བཞིན་ཆགས་པར་མཛོད། །ཅེས་ཡིད་བྱུང་གི་མཆོད་པ། དུར་ཁྲོད་རྒྱན་
གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་
པ༑ །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་

༄༅༑ །མཛད་སྐུ་ལ་ཕྱག་འཚལ་ལོ། །རྩ་བའི་ཞལ་ནི་མ་ཧེ་ཁྲོས། །བར་མ་སྲིན་པོ་ཁྲོས་དམར་ཞལ། །སྟེང་མ་གསེར་མདོག་འཇམ་དབྱངས་ཞལ། །སྔོན་པོ་
དམར་པོ་སེར་པོ་དང་། །དཀར་པོ་དུད་ཀ་ནག་པོ་སྟེ། །ཞལ་དགུ་ལྡན་ལ་ཕྱག་འཚལ་ལོ། །གཡས་ཀྱི་དང་པོས་གྲི་གུག་འཛིན། །གཉིས་པས་མཚོན་རྩེ་གཅིག་པ་
འཛིན༑ །གསུམ་པའི་ཕྱག་གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་འཛིན། །ལྔ་པས་རྡོ་རྗེ་རྩེ་གཅིག་པ། །དྲུག་པ་ན་ནི་སྟ་རེ་སྟེ། །བདུན་པའི་ཕྱག་
གིས་མདུང་ཐུང་འཛིན། །བརྒྱད་པ་ཡིས་ནི་མདའ་འཛིན་ཅིང་། །དགུ་པའི་ཕྱག་གིས་ལྕགས་ཀྱུ་འཛིན། །བཅུ་པའི་ཕྱག་གིས་དབྱུག་ཐོ་འཛིན། །བཅུ་གཅིག་པ་ན་ཁ་
ཊྭཱཾ་ག །བཅུ་གཉིས་པས་ནི་འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །བཅུ་བཞིས་རྡོ་རྗེ་ཐོ་བ་འཛིན། །བཅོ་ལྔས་དགྲ་གསོད་རལ་གྲི་འཛིན། །བཅུ་
།དྲུག་པས་ནི་ཅང་ཏེའུ་འཛིན། །དེ་ལྟར་འཛིན་ལ་ཕྱག་འཚལ་ལོ། །གཡོན་གྱི་དང་པོས་ཐོད་ཁྲག་འཛིན། །གཉིས་པས་ཚངས་པའི་མགོ་བོ་འཛིན། །གསུམ་པས་ཤེས་།

རབ་ཕུབ་ཆུང་འཛིན། །བཞི་པས་བསྒྲུབ་བྱའི་རྐང་བ་འཛིན། །ལྔ་པས་རྡོ་རྗེ་ཞགས་པ་འཛིན། །དྲུག་པས་གཞུ་འཛིན་ཐབས་ཀྱི་དོན། །བདུན་པས་ཉོན་མོངས་རྒྱུ་མ་
འཛིན༑ །བརྒྱུད་པས་ཤེས་རབ་དྲིལ་བུ་འཛིན། །དགུ་པས་བརྡེག་དོན་ལག་པ་འཛིན། །བཅུ་པས་དབྲི་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ། །
བཅུ་གཉིས་བསྲེག་དོན་མེ་ཐབ་འཛིན། །བཅུ་གསུམ་པ་ཡིས་ཐོད་ཚལ་འཛིན། །བཅུ་བཞིས་སྡིགས་མཛུབ་བསྡིགས་པར་མཛད། །བཅོ་ལྔས་འཕན་རྩེ་དུག་གསུམ་
འཇོམས༑ །བསྒྲུབ་བྱ་རླུང་བསྐུར་བཅུ་དྲུག་རས། །ཐ་མའི་ཕྱག་གཉིས་གླང་ཆེན་གྱི། །ཀོ་རློན་བརྒྱངས་ནས་ན་བཟར་གསོལ། །ཡོན་ཏན་འཛིན་ལ་ཕྱག་འཚལ་ལོ། །
མི་དང་མ་ཧེ་གླང་བོང་བུ། །རྔ་མོ་ཁྱི་ལུག་ཝ་དང་བརྒྱད། །འདི་བརྒྱད་གཡས་པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་
འཇོམས་ལ་ཕྱག་འཚལ་ལོ། །བྱ་རྒོད་འུག་པ་ཁྭ་ནེ་ཙོ། །ཁྲ་དང་ཁྱུང་དང་རི་སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། །ཁྱབ་འཇུག་དྲག་པོའི་སྟེང་།

༄༅། །ནས་གནོན། །གདོན་བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་ཡས་མེ་
དཔུང་དབུས་ན་བཞུགས། །འཇིགས་མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་མགོ་བོའི་དོ་ཤལ་ཅན། །དབུ་ལ་ཐོད་སྐམ་ལྔ་ལྔས་བརྒྱན། །དབུ་སྐྲ་སེར་པོ་གྱེན་དུ་
འབར༑ །ཞལ་དགུ་ལྡན་ལ་ཕྱག་འཚལ་ལོ། །སྤྱན་མིག་ཉི་ཤུ་རྩ་བདུན་དམར། །ལྗགས་འདྲིལ་ཞལ་ནས་ཧ་ཧ་བཞད། །མཚན་དང་དཔེ་བྱད་ཡང་དག་ལྡན། །མ་
ཧེའི་ཞལ་ལ་ཕྱག་འཚལ་ལོ། །གཙོ་བོའི་འཁོར་རྣམས་ལ་བསྟོད་པ་ནི། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་
བཞིན༑ །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་
ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་

རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་
ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་
མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་
པའི་༑ །གཤེད་པོ་བཞི་ལ་ཕྱག་འཚལ་བསྟོད། །ཅེས་པས་བསྟོད་དོ། ། མཆོད་བསྟོད་གཉིས་ལའང་ང་རྒྱལ་གཟུང་བའི་སྔགས་མི་དགོས། སྙོམས་འཇུག་གི་མཉེས་མཆོད་ནི། ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་
ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་བརྗོད་ཅིང་འཁྱུད་རྒྱ་བྱ། ནང་གི་མཆོད་པ་ནི། ཨོཾ་ཨཱཿཧཱུྃ། ཞེས་པས་བྱིན་རླབས་དྲན་པར་བྱ། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་དུས་
གསུམ་སངས་རྒྱས་ཐམས་ཅད་ཀྱི་ངོ་བོ་དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ། རྒྱལ་བ་རྡོ་རྗེ་འཆང་ཆེན་པོ། ཡེ་ཤེས་ཀྱི་མཁའ་འགྲོ་རྡོ་རྗེ་རོ་ལངས་མ། གྲུབ་ཆེན་ལ་

༄༅། །ལཱི་ཏ་བཛྲ། ཨ་མོ་གྷ་བཛྲ། ཡེ་ཤེས་འབྱུང་གནས་སྦས་པའི་དཔལ། པདྨ་བཛྲ། དཱི་པཾ་ཀ་ར་རཀྵི་ཏ། རྭ་ལོ་ཙཱ་བ་ཆེན་པོ་རྡོ་རྗེ་གྲགས་པ། རྭ་ཆོས་
རབ༑ རྭ་ཡེ་ཤེས་སེང་གེ །ར་འབུམ་སེང་། རྗེ་བཙུན་གྲྭ་ལོ། རོང་པ་ཤེས་རབ་སེང་གེ །བག་སྟོན་གཞོན་ནུ་ཚུལ་ཁྲིམས། བླ་མ་ཚུལ་ཁྲིམས་རྒྱལ་མཚན།
ཀུན་མཁྱེན་ཤེས་རབ་དཔལ་བཟང་། ཆོས་རྗེ་དགེ་བ་རྒྱལ་མཚན། མཚུངས་མེད་ཤེས་རབ་ཟླ་བ། རྗེ་བཙུན་རྡོ་རིངས་པ་ཆེན་པོ། རྗེ་བཙུན་འཇམ་པའི་དབྱངས་ཚར་
པ་ཆོས་ཀྱི་རྗེ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་འཕགས་འོད་ཡོན་ཏན་རྒྱ་མཚོ། ཆོས་རྗེ་གྲགས་པ་དཔལ། ཀུན་མཁྱེན་གངས་ཁྲོད་པ། ས་བཟང་མ་ཏི་པཎ་
ཆེན་༑ ས་བཟང་འཕགས་པ་གཞོན་ནུ་བློ་གྲོས། ཆོས་རྗེ་རྡོ་རྗེ་འཆང་ཆེན་པོ། པཎྜི་ཏ་གྲགས་པ་རྒྱལ་མཚན། ཆོས་རྗེ་ནམ་མཁའ་བརྟན་པ། རྗེ་བཙུན་དམ་པ་ཀུན་
དགའ་ལེགས་པའི་བློ་གྲོས་རྒྱལ་མཚན་དཔལ་བཟང་པོ། རྗེ་བཙུན་འཇམ་པའི་དབྱངས་ཚར་པ་ཆོས་ཀྱི་རྗེའི་ཞལ་སྔ་ནས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་བླ་མ་

དབང་ཕྱུག་གྲགས། ལྡོང་སྟོན་ཤེས་རབ་དཔལ། འགྲོ་མགོན་ཆོས་རྒྱལ་འཕགས་པ། ཤར་གླིང་པ་རྒྱལ་མཚན་བཟང་པོ། སྒོ་རུམ་པ་དཀོན་མཆོག་རྒྱལ་མཚན།
བླ་མ་ཚུལ་ཁྲིམས་རྒྱལ་མཚན། ཆོས་རྗེ་བསོད་ནམས་རྒྱལ་མཚན། མཁན་ཆེན་སེང་གེ་དཔལ་བ། བྲག་ཐོག་པ་བསོད་ནམས་བཟང་པོ། སྔགས་འཆང་འཇིགས་
མེད་དཔའ་བོ། བླ་མ་བསོད་ནམས་མཆོག་ལྡན། རིན་ཆེན་ཚེ་དབང་བཀྲ་ཤིས། ཚར་ཆེན་བློ་གསལ་རྒྱ་མཚོ། འཇམ་དབྱངས་མཁྱེན་བརྩེའི་དབང་ཕྱུག །སྔགས་
འཆང་བསོད་ནམས་ཆོས་འཕེལ། མཁན་ཆེན་བསླབ་གསུམ་དབང་ཕྱུག །རྡོ་རྗེ་འཆང་དབང་ཕྱུག་རབ་བརྟན། མགོན་པོ་བསོད་ནམས་མཆོག་ལྡན། མཁན་ཆེན་
ངག་དབང་རྣམ་རྒྱལ། མཁན་ཆེན་བཟང་པོ་རྒྱལ་མཚན། རྨོར་ཆེན་ཆོས་ཀྱི་རྒྱལ་པོ་ཀུན་དགའ་ལྷུན་གྲུབ། གནས་གསར་བ་ཆེན་པོ་ངག་དབང་ཀུན་དགའ་ལེགས་པའི་
འབྱུང་གནས། ཡབ་ཆེན་ཀུན་དགའ་བློ་གྲོས། ཀུན་དགའ་མཁས་གྲུབ་དབང་པོ། བྱམས་པ་ཀུན་དགའ་བསྟན་འཛིན། རྡོ་རྗེ་འཛིན་པ་འཇམ་དབྱངས་བློ་གསལ། །

༄༅། །དྲིན་ཆེན་རྩ་བའི་བླ་མ་དམ་པ་འཇམ་མགོན་བླ་མ་ཐམས་ཅད་མཁྱེན་པ་འཇམ་དབྱངས་མཁྱེན་བརྩེའི་དབང་པོ་ཐེག་མཆོག་བསྟན་པའི་རྒྱལ་མཚན་དཔལ་བཟང་
པོ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་དབང་བསྐུར་རྒྱུད་བཤད་མན་ངག་གནང་བའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་
ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཨོཾ་ཡ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡཀྵེ་ཡཙྪ ནི་རཱ་མ་ཡ། ཧཱུྃ་ཕཊ། ༀ་ཛི་
ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲ་ཛྙཱ་དྷྲྀཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་དེ་ཥ་རཱ་ཏི་ཧཱུྃ་ཕཊ། ༀ་རཱ་ག་རཱ་ཏི་ཧཱུྃ་ཕཊ། ཨོཾ་
བཛྲ་རཱ་ཏི་ཧཱུྃ་ཕཊ། ཨོཾ་མུངྒ་ར་དྷྲྀཀ་ཧཱུྃ་ཕཊ། ཨོཾ་དཎྜདྷྲྀཀ་ཧཱུྃ་ཕཊ། ཨོཾ་པདྨ་དྷྲྀཀ་ཧཱུྃ་ཕཊ། ༀ་ཁཌྒ་དྷྲྀཀ་ཧཱུྃ་ཕཊ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་
གསུམ་གྱི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་གསང་སྔགས་ཕྱི་ནང་གི་ཡི་དམ་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། དེ་ནས་བར་ཕུད་བླངས་ལ།

རང་གི་ལྕེ་རྩེ། སྨིན་མཚམས། སྤྱི་བོ་རྣམས་སུ་ཐིག་ལེ་བྱས་ལ། ཨོཾ་ཨཱཿཧཱུྃ། ཞེས་ལུས་ཀྱི་ལྷ་མཆོད། ཨོཾ་ཤྲཱི་མ་ཧཱ་ཀཱ་ལ་ཡ་མ་ཧཱ་ཀཱ་ལི་དེ་ཝཱི་ཡེ། དྷརྨ་པཱ་ལ་ཙ་ཏུརྨུ་ཁ་ས་པ་རི་ཝཱ་ར། རྡོ་རྗེ་ནག་
པོ་ཆེན་པོ་ལྕམ་དྲལ་གདོང་བཞི་པ་སོགས་དམ་ཅན་རྒྱ་མཚོ་འཁོར་དང་བཅས་པའི་ཞལ་དུ་ཨོཾ་ཨཱཿཧཱུྃ། ཨོཾ་ཀཱ་ལ་རཱུ་པ་ཧཱུྃ་ཕཊ། འཆི་བདག་ལས་ཀྱི་གཤིན་རྗེ་འཁོར་དང་། །
བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་ཆོས་འཁོར་བསྲུང་ཞིང་བསྟན་པ་སྐྱོང་བའི་བཀའ་སྟོད་ཆོས་སྐྱོང་སྲུང་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ལྷ་ཆེན་པོ་བརྒྱད།
ཀླུ་ཆེན་པོ་བརྒྱད། གཟའ་ཆེན་པོ་བརྒྱད། རྒྱུ་སྐར་ཉི་ཤུ་རྩ་བརྒྱད། ཕྱོགས་སྐྱོང་བ་བཅུ། རྒྱལ་པོ་ཆེན་པོ་སྡེ་བཞི། འཇིགས་བྱེད་དགུ་སྟེ་གཙང་རིས་ཀྱི་མགོན་པོ་
བདུན་ཅུ་རྩ་ལྔ་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་གནོད་སྦྱིན། སྲིན་པོ། འབྱུང་པོ། ཡི་དྭགས། ཤ་ཟ། སྨྱོ་བྱེད། བརྗེད་བྱེད།
མ་མོ། མཁའ་འགྲོ། ཕོ་ཉ། འཕྲོག་མ། གྲུབ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། བོད་ཁམས་སྐྱོང་བའི་བརྟན་མ་བཅུ་གཉིས་ལ་སོགས་པ་གནས་བདག་གཞི་བདག་

༄༅། །གྲོང་བདག་ཡུལ་བདག་གཉུག་མར་གནས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། འགྲོ་བ་རིགས་དྲུག །ལམ་རྒྱུད་ལྔ། སྐྱེ་གནས་རྣམ་པ་བཞིས་བསྡུས་པའི་
སེམས་ཅན་ཐམས་ཅད་ཚིམ་ཞིང་ཟག་པ་མེད་པའི་བདེ་བ་ཕུན་སུམ་ཚོགས་པ་དང་ལྡན་པར་གྱུར་ཅིག །དེ་ནས་རང་གིས་མྱངས་ལ། ཨོཾ་སརྦ་ཏ་ཐཱ་ག་ཏ་ཨ་མྲྀ་ཏ་སྭཱ་ད་ན་བཛྲ་སྭ་བྷཱ་
ཝ་ཨཱཏྨ་ཀོཉཧཾ། སྐབས་འདིར་དམ་པ་འགའ་ཞིག་གི་གསུང་ལས། བདག་མདུན་གྱི་དཀྱིལ་འཁོར་བསྲེ་བར་བཞེད་ཀྱང་། རྭ་ཆེན་གྱི་ཡི་གེ་ན་མི་གསལ་བས་བཏང་སྙོམས་སུ་གཞག་༼བཅུ་གསུམ་དཀྱིལ་འཁོར་ཡན་ལག་བཞི་རྫོགས་སུ། །
མདུན་དུ་བསྐྱེད་འདི་བསྐྱེད་རིམ་རྣལ་འབྱོར་དུ། །ཁས་ལེན་ནུས་སམ་འདི་དང་བདག་བསྐྱེད་ལ། །སྦྱང་གཞི་སྦྱོང་ཚུལ་ཁྱད་པར་ཡོད་དམ་ཅི། །ཞེས་པའི་ལན་ནི། བདག་མདུན་གཉིས་ཆོ་གའི་བབས་གཅིག་པ་འདི་བསྐྱེད་རིམ་གྱི་རྣལ་འབྱོར་དུ་
འདུས་སོ་སྙམ་ན་མ་ཡིན་ཏེ། བསྐྱེད་རིམ་གྱི་རྣལ་འབྱོར་ནི་མཉམ་གཞག་གི་རྣལ་འབྱོར་ཡིན་ལ། མདུན་བསྐྱེད་ནི་ཐུན་མཚམས་ཀྱི་བྱ་བར་གསུངས་སོ། །འོ་ན་ཅི་ཞེ་ན། བདག་མདུན་གཉིས་དགོས་པའི་གཙོ་བོ་མི་འདྲ་བས། མདུན་བསྐྱེད་ཀྱི་
དགོས་པའི་གཙོ་བོ་ནི། མདུན་དུ་ལྷ་བསྐྱེད་ནས་མཆོད་བསྟོད་རྒྱས་པར་ཕུལ་བས། ལྷ་རྣམས་མཉེས་པ་ལས་བསོད་ནམས་ཀྱི་ཚོགས་རྒྱ་ཆེན་པོ་གསོག་པ་འདི་ཡིན་པས། བདག་བསྐྱེད་ལྟར་སྦྱང་གཞི་རང་གཙོ་བོར་སྦྱོང་བ་ནི་འདིའི་དགོས་པའི་

གཙོ་བོ་མ་ཡིན་ནོ། །རྒྱུ་མཚན་དེའི་ཕྱིར་ན། བདག་བསྐྱེད་ཏིང་ངེ་འཛིན་གྱི་ཆེ་བ་དང་། མདུན་བསྐྱེད་མཆོད་བསྟོད་ཀྱི་ཆེ་བར་རྡོ་རྗེ་འཛིན་པ་སྤྱི་ལ་གྲགས་པ་ལྟར་ཕྱག་ལེན་མ་འདྲེས་པར་གལ་ཆེ་ཞིང་། བདག་མདུན་གྱི་དགོངས་པའི་གཙོ་བོའང་
མ་འདྲེས་པར་ཤེས་པར་བྱའོ། །རྒྱུ་མཚན་དེའི་ཕྱིར་ན། བླ་མེད་ཀྱི་ཆོ་ག་སྤྱི་བ་རྣམས་ལས། བདག་བསྐྱེད་ཀྱི་སྐབས་མཆོད་བསྟོད་བསྡུས་ཤིང་། མདུན་བསྐྱེད་ཀྱི་སྐབས་སུ་མཆོད་བསྟོད་རྒྱས་པར་བཤད་པ་མང་བས། འོན་ཀྱང་ལུགས་འདིར་
བདག་བསྐྱེད་ལའང་མཆོད་བསྟོད་རྒྱས་པར་མཛད་པ་ནི། ཚོགས་ཞིང་སྤྱན་འདྲེན་ནས་བཟུང་། རིགས་བདག་གི་རྒྱས་འདེབས་ཀྱི་བར་ཡན་ཆད་ཙམ་སྦྱང་གཞི་སྦྱོང་བྱེད་དང་སྦྱར་ཏེ་ཏིང་ངེ་འཛིན་བརྟན་པོས་མཉམ་གཞག་གི་རྣལ་འབྱོར་དུ་བྱས་ན།
དེ་མན་ཆད་ལ་བདག་བསྐྱེད་ཀྱི་དཀྱིལ་འཁོར་གྱི་གཙོར་བྱས་སྣང་བ་ཀུན་ལྷར་གསལ་བ་ལ་མཆོད་བསྟོད་རྒྱས་པར་བྱས་པས། བསོད་ནམས་རྒྱ་ཆེན་པོ་གསག་པར་འགྱུར་བས། མངོན་རྟོགས་དཀྱུས་ཐོག་གཅིག་ལ་གོང་གི་དགོས་པ་གཉིས་ཀ་ཚང་བ་
ནི༑ དཀྱིལ་ཆོག་སྤྱི་བོའི་ལུགས་དེ་སྤྱིར་བཏང་དང་། འདི་དམིགས་བསལ་གྱི་གནད་དམ་པ་བླ་མའི་མན་ངག་ཏུ་བྱས་ནས་འཆད་ཤེས་ན་ལུགས་གཞན་དང་འགལ་བ་མེད་པའི་སྟེང་དུ་ཉམས་ལེན་གྱི་གནད་ཤེས་པའི་དཔྱོད་ལྡན་རྡོ་རྗེ་འཛིན་པའི་
གྲངས་སུ་འགྲོ་བ་ཡིན་ནོ། །༽གོ །དེ་ནས་ཕྱི་རོལ་པའི་གཏོར་མ་གཏོང་བའི་ཚུལ་ནི་རྒྱས་པར་ན་དྲུག་ཅུ་པའི་ལག་ལེན་ལྟར་བྱེད་དུ་རུང་བར་གསུངས་པས། དེའི་ཚུལ་ནི་གཞན་ཞིག་

༄༅། །ཏུ་འཆད་པས་དེར་ཤེས་པར་བྱའོ། །བདག་ཆེན་བློ་གྲོས་རྒྱལ་མཚན་གྱིས་མཛད་པའམ་རྟ་ར་བའི་ཞལ་སློབ་ཀྱིས་མཛད་པ་ལྟར་རོ། །༽དཀྱུས་ཀྱི་ལག་ལེན་ལ། སྒྲུབ་ཁང་གི་ཕྱི་རོལ་དུ། སྒྲུབ་པ་པོའི་མདུན་
དུ་ཅོག་རྩེ་ལ་སོགས་པའི་སྟེང་དུ། ཆོས་འབྱུང་གྲུ་གསུམ་པའི་ནང་དུ་པད་མ་འདབ་མ་བཅུ་པ་ལ་ཕྱོགས་སྐྱོང་སོ་སོའི་མཚན་མ་དགོད་པའམ། དྲི་བཟང་གི་ཆུས་གྲུ་གསུམ་དུ་བྱུགས་པའི་དབུས་སུ་མེ་ཏོག་གི་ཚོམ་བུ་བཅུ་བཀོད་པ་གང་རུང་གི་སྟེང་དུ།
མཉྫི་ལ་སོགས་པའི་ཁར་ལྕགས་སྡེར་སོགས་ཀྱི་སྣོད་དུ་ཟན་དྲས་དྲུག་ཅུ་རྩ་བཞི་ལག་ལེན་ལྟར་༼བདག་ཆེན་བློ་གྲོས་རྒྱལ་མཚན་གྱིས་མཛད་པའི་དྲུག་ཅུ་པ་ན་ཡོད།༽ བརྩིག་པའམ། བསྡུ་ན་གཏོར་མ་ཟླུམ་པོ་གཅིག་ལ་མཐེབ་ཀྱུ་དྲུག་ཅུ་རྩ་བཞིས་བསྐོར་
བ་རྒྱན་དང་བཅས་པ་བཤམ། དེའི་མདུན་དུ་ཆུ་གཉིས་སྔོན་དུ་འགྲོ་བའི་ཉེར་སྤྱོད་ལྔ་བྲེངས་ཚར་དུ་བཤམ། གཏོར་མ་ནང་མཆོད་ཆུ་ཆང་གིས་སྦྱང་། ལས་བུམ་གྱི་ཆུའམ་ནང་མཆོད་འཐོར་ཞིང་། ཨོཾ་ཨཱཿབིགྷྣཱནྟ་ཏ་ཀྲྀཏ་ཧཱུྃཕཊ།
ཅེས་པས་བགེགས་བསང་བ་ནས། ཨོཾ་སྭ་བྷ་ཝ་ཤུདྡྷཿསརྦ་དྷརྨཿསྭ་བྷཱ་ཝ་ཤུདྡྷོཉཧཾ། གིས་སྟོང་པར་སྦྱང་། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུའི་དབྱིབས་ཅན་བ་དན་གྱིས་
མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་ཐོད་པའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པའི་སྣོད་ཕྱི་

དཀར་ལ་ནང་དམར་བ། ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ། དབུས་སུ་ན་ལས་མིའི་ཤ །ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ །
ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་སྐྱེ། ལྷོར་མ། ནུབ་ཏུ་མེ། བྱང་དུ་ད་རྣམས་བསམ།
ཡང་དབུས་སུ་ཤུ་ལས་བྱང་ཆུབ་ཀྱི་སེམས། ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། ནུབ་བྱང་དུ་མ་ལས་ཀླད་པ། བྱང་ཤར་དུ་ར་ལས་རཀྟ། དེ་
པས རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རླུང་
གཡོས༑ མེ་སྦར། ཤ་ལྔ། བདུད་རྩི་ལྔ། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བ་ལ་ཞེ་སྡང་གཤིན་རྗེའི་གཤེད། ཤར་དུ་གཏི་
མུག་གཤིན་རྗེའི་གཤེད། ལྷོར་སེར་སྣ་གཤིན་རྗེའི་གཤེད། ནུབ་ཏུ་འདོད་ཆགས་གཤིན་རྗེའི་གཤེད། བྱང་དུ་ཕྲག་དོག་གཤིན་རྗེའི་གཤེད་རྣམས་རང་རང་གི་ཡུམ་དང་།

༄༅། །བཅས་པ། ཡབ་ལྔ་ཡུམ་ལྔ་སྙོམས་པར་ཞུགས་པས་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་
ཞལ་དུ་ཞུགས། སྐུའི་དབྱིབས་བརྒྱུད། སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་འོད་དུ་ཞུ་བ་ལས་བྱུང་
བའི་རྫས་ཁ་དོག་དྲི་རོ་ནུས་པ་བཅུད་ཕུན་སུམ་ཚོགས་པ་འཆི་བ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། པར་བསམས་ཏེ། ཨོ་ཨཱཧཱུྃ་ཧ་ཧོཝཧཱིཝས་བྱིན་གྱིས་བརླབས། མདུན་གྱི་མཎྜལ།
ཨོཾ་ཨཱཿབིགྷྣཱནྟ་ཏ་ཀྲྀཏ་ཧཱུྃ་ཕཊ་ཀྱིས་བསང་། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ་གིས་སྦྱང་། སྟོང་པའི་ངང་ལས་ཆོས་འབྱུང་གྲུ་གསུམ་མཐིང་ནག་ཡངས་ཤིང་རྒྱ་ཆེ་བའི་ནང་དུ་
པདྨ་སྔོན་པོ་འདབ་མ་བཅུ་པ་ལྟེ་བ་མུ་ཁྱུད་དང་བཅས་པར་བསམ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལྕགས་ཀྱུ་ལྟར་བཀུག་ལ། ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཨིནྡྲ་དུཥྚཾ་ས་པ་རི་ཝཱ་ར་ཨཱ་
ཀན་ཡ་ཛཞེས་བརྗོད། རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས། ཕྱོགས་སྐྱོང་བ་བཅུ་རང་རང་གི་གནས་ནས་བཀུག་སྟེ་ཕྱོགས་མཚམས་ཀྱི་པད་འདབ་བཅུར་འཁོད་པ་

ནི༑ ཤར་གྱི་གཡོན་འདབ་ལ་བརྒྱ་བྱིན་མིག་སྟོང་དང་ལྡན་པ་དམར་སྐྱ་གླང་པོ་ཆེ་ལ་གནས་པ། གཡས་རྡོ་རྗེ་གཡོན་སྡིགས་མཛུབ་བསྒྲེང་བའོ། །ལྷོར་གཤིན་རྗེ་སྔོན་པོ་
མ་ཧེ་ལ་གནས་པ་དབྱུག་ཐོ་དང་སྡིགས་མཛུབ་མཛད་པ། སྐྲ་ཁམ་པ་གྱེན་དུ་ཕྱོགས་པའོ། །ནུབ་ཀྱི་གཡས་འདབ་ལ་ཆུ་ལྷ་དཀར་པོ་སྦྲུལ་ལ་གནས་པ། གཡས་གཡོན་
གཉིས་ཀྱིས་སྦྲུལ་ཞགས་འཛིན་པའོ། །བྱང་དུ་ལུས་ངན་སེར་པོ་གཏེར་ལ་གནས་པ། བིཉྫ་པཱུ་ར་དང་ནེའུ་ལེ་འཛིན་པའོ། །བྱང་ཤར་དུ་དབང་ལྡན་དཀར་པོ་གླང་ལ་
གནས་པ་རྩེ་གསུམ་དང་ཐོད་པ་འཛིན་པ། གོ་རཱི་ལ་འཁྱུད་པ་མིག་གསུམ་པའོ། །ཤར་ལྷོར་མེ་ལྷ་དམར་པོ་ར་སྐྱེས་ལ་གནས་པ། བགྲང་ཕྲེང་དང་སྤྱི་བླུགས་འཛིན་པའོ། །
ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་གནས་པ་གྲི་གུག་དང་ཐོད་པ་འཛིན་པའོ། །ནུབ་བྱང་དུ་རླུང་ལྷ་དུད་ཀ་ཤ་བ་ལ་གནས་པ། ལག་པ་གཉིས་ཀྱིས་རླུང་རས་འཛིན་
པའོ༑ །ཤར་གྱི་གཡས་འདབ་ལ་ཟླ་བ་དཀར་པོ་ཀུ་མུ་དའི་སྟེང་དུ་གནས་པ། ཀུ་མུ་ད་འཛིན་པའོ། །ནུབ་ཀྱི་གཡོན་འདབ་ལ་ཚངས་པ་གདོང་བཞི་པ་སེར་སྐྱ་ངང་པ་ལ་

༄༅། །གནས་པ། གཡས་པ་གཉིས་ན་མེ་ཐབ་དང་མི་འཇིགས་པ་སྦྱིན་པ། གཡོན་པ་གཉིས་ན་དབྱུག་པ་དང་ཕྲེང་བ་འཛིན་ཚར་ཆེན་རིན་པོ་ཆེའི་ལྷན་ཐབས་ལས། གཤོམ་གྱི་
སྐབས་སུ་འདབ་བཅུ་དང་། བསྐྱེད་ཆོག་ལ་འདབ་བརྒྱད་གསུངས་ཀྱང་འབྲི་སྒོམ་གཉིས་ཆར་མཐུན་པ་འདི་ཁོ་བོས་བཅོས་སོ། །༽པའོ། །ལུས་ཀྱིས་ཕུར་བུ་འདེབས་པའི་ཕྱག་རྒྱ་བྱ་ཞིང་།ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུྃ་ཕཊ།
ཨིནྡྲ་དུཥྚཾ་ས་པ་རི་ཝཱ་ར་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཕྱོགས་སྐྱོང་བཅུའི་སྤྱི་བོར་ཕུར་བུས་བཏབ་པས། གྲུབ་པའི་དངུལ་ཆུས་རེག་པ་ལྟར་རྡོ་རྗེ་འཇིགས་བྱེད་མ་ཧེའི་གདོང་
པ་ཅན་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། དུར་ཁྲོད་ཀྱི་ཆས་ཀྱིས་བརྒྱན་པ། ཞབས་གཡོན་བརྐྱང་གི་སྟབས་ཀྱིས་རང་རང་གི་ཞོན་
པ་ལ་གནས་པའི་སྐུར་གྱུར། དེ་རྣམས་ཀྱི་མིག་ཏུ་ཀྵིཾ། རྣ་བར་ཚིགས། སྣར་ཁཾ། ལྕེར་གཾ །དཔྲལ་བར་ཀཾ ལྟེ་བར་སཾ། སྤྱི་བོར་ཨོཾ། མགྲིན་པར་ཨཱཿ
ཐུགས་ཀར་ཧཱུྃ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྡོ་རྗེ་འཇིགས་བྱེད་འཁོར་དང་བཅས་པ་ཨོཾ་བཛྲ་ས་མཱ་ཛས་སྤྱན་དྲངས། ཨོཾ་བཛྲ་མུངྒ་

ར་ཛ༔ ཞེས་བརྗོད་པས། ཤར་གྱི་སྒོ་བ་ལས་ལྕགས་ཀྱུ་ལྟ་བུའི་འོད་བྱུང་བས་ཡེ་ཤེས་པ་དམ་ཚིག་པའི་སྤྱི་བོར་སྤྱན་དྲངས། ཨོ་བཛྲ་དཎྜ་ཧཱུྃ། ཞེས་པས་ལྷོ་བ་སྒོར་ལས་ཞགས་
པ་ལྟ་བུའི་འོད་བྱུང་བས་གཉིས་སུ་མེད་པར་བསམ། ཨོཾ་བཛྲ་པདྨ་བྃ། ཞེས་པས་ནུབ་ཀྱི་སྒོ་བ་ལས་ལྕགས་སྒྲོག་ལྟ་བུའི་འོད་བྱུང་བས་ཆུ་ལ་ཆུ་འདྲེས་པ་ལྟ་བུར་གྱུར། ཨོཾ་བཛྲ་
ཁཌྒ་ཧོཿ ཞེས་པས་བྱང་གི་སྒོ་བ་ལས་དྲིལ་བུ་ལྟ་བུའི་འོད་བྱུང་བས་མཉེས་ཏེ་ཞུ་བར་བསམ། ཕྱག་རྒྱ་དང་བཅས་དགུག་གཞུག་བྱ། སླར་ཡང་ཐུགས་ཀ་ནས་འོད་འཕྲོས་པས་དབང་གི་ལྷ་
རིགས་ལྔ་འཁོར་དང་བཅས་པ་བཛྲ་ས་མཱ་ཛས་སྤྱན་དྲངས། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་ཅན་
རྣམས་ཀྱི། །ཁྱེད་ཀྱིས་བདག་ལ་དབང་བསྐུར་གསོལ། །ཅེས་པས་གསོལ་བ་གདབ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །
ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར།

༄༅། །སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས་ལྷ་བཅུ་གསུམ་ལ་མི་བསྐྱོད་པས་དབུར་བརྒྱན། དེ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྤུ་གུས་གཏོར་མ་དྲངས་ནས་གསོལ་
བར་བསམ་ཞིང་། པད་སྐོར་སྔོན་དུ་འགྲོ་བས་ལག་པ་རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱའི་མཐར་སེ་གོལ་གཏོགས་པ་དང་བཅས་པ་བྱ་ཞིང་། ཨོཾ་ཨིནྡྲ་ཡ་ཧྲཱིཿ ཡ་མཱ་ཡ་ཥྚིཿ བ་རུ་ཎཱ་ཡ་ཝི། ཀུ་བེ་རཱ་ཡ་ཀྲྀ། ཨཱི་
ཤཱ་ནཱ་ཡ་ཏཱ། ཨགྣ་ཡེ་ཨཱ། ནཻཪྼི་ཏྱེ་ཡ་ན། བཱ་ཡ་བེ་ན། ཙནྡྲཱ་ཡ་ཧཱུྃ། ཕྲཧྨ་ཎཱ་ཡ་ཕཊ། ཧ་ཧཱ། ཧི་ཧཱི། ཧུ་ཧཱུ། ཧེ་ཧཻ། ཧོ་ཧཽ། ཕཻཾ་ཕཻཾ། ཕཊ་ཕཊ་སྭཱ་ཧཱ།
ཞེས་སྦྱར་བ་དྲུག་ཅུ་རྩ་བཞིས་གཏོར་མ་ཕུལ་ལ། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨཧཱུྃ་པྲ་ཏིཙྪ་སྭཱ་ཧཱ། པཱ་ཏྱཾ་པྲ་ཏིཙྪ་སྭཱ་ཧཱ། ཨོཾ་བཛྲ་པཥྤེ་ཨཱཙཱཧཱུཾ། ཨོབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་
ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱཱ་ཨཱཿཧཱུྃ། ཨོཾ་བཛྲ་ཤཔྟ་ཨཱཧཱུྃ། ཅེས་དང་། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཿཧཱུྃ། བཏགས་པས་ནང་མཆོད་དབུལ།
རོལ་ཆེན་བྱ་ཞིང་། གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་

ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་
མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཆགས་པ་མེད་བཞིན་ཆགས་པར་མཛོད། །ཅེས་པས་ཡིད་མཆོད་དང་། དུར་ཁྲོད་རྒྱན་གྱིས་
རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །
དུད་ཀ་མུན་འཇིགས་ཁྱོད་ལ་བསྟོད། །འཇིག་རྟེན་སྐྱོང་བ་འཁོར་བཅས་རྣམས། །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །
ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱལ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་
བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་

༄༅། །མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་
ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་དང་། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་
རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ། དཔལ་རྡོ་རྗེ་འཇིགས་བྱེད་ཀྱི་གོ་འཕང་ཐོབ་པར་བྱ་བའི་ཕྱིར་དུ། སའི་ཕྱོགས་འདིར་
དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་ཆེན་པོ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན། སྲུང་མ་དམ་ཚིག་ཅན་ཁྱེད་རྣམས་ཀྱིས་
མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ། བར་དུ་གཅོད་པ་ཐམས་ཅད་ཞི་བ་དང་། དེ་ནས་ཀྱང་། །
བདག་ཅག་རྣལ་འབྱོར་པ་དཔོན་སློབ་རྣམས་ཀྱིས་བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ་བསྲུང་བ་དང་སྟོང་གྲོགས་མཛོད་ཅིག །ཅེས་པའི་བར་བརྗོད། ཨོཾ་ཤྲཱི་ཡ་མཱནྟ་ཀ་ས་མ་

ཡ༑ མ་ནུ་པཱ་ལ་ཡ། ཡ་མཱནྟ་ཀ་ཏེ་ནོ་པ་ཏིཥྛདྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཁྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་
མེ་ཙིཏྟཾ། ཤྲེཿཡཿཀུ་རུ་ཧཱུྃ། ཧ་ཧ་ཧ་ཧ་ཧོ༔ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཅེས་པ་ལན་གསུམ་དང་། མ་འབྱོར་པ་
དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིད་པ་དང་ནི་བགྱིས་སྩལ་བ། །དེ་ཀུན་མགོན་པོས་བཟོད་པར་མཛོད། །ཅེས་པས་བཟོད་པར་གསོལ། བཛྲ་
མུ༔ ཡེ་ཤེས་པ་རང་བཞིན་གྱི་གནས་སུ་གཤེགས། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་གཙྪ། ཞེས་བརྗོད་ཅིང་གོ་མཚོན་རོལ་མོ་ཚམ་རྔམས་དང་བཅས་པས་གཏོར་མ་ལྷོ་ཕྱོགས་སུ་བསྐྱལ། དྲུག་ཅུ་
རྩ་བཞི་མཆོད་གཏོར་དཀྱིལ་འཁོར་གྱི། །ཕྱི་རོལ་དུ་བཤམ་མཆོད་དང་བསྟོད་པའི་རྗེས། །གོ་མཚོན་རོལ་མོ་དང་བཅས་ཕྱི་རོལ་ཏུ། །གཏོར་མ་སྟོབ་པར་བཤད་འདི་ཇི་ལྟར་ཡིན། །ཀྱེ་རྡོར་སོགས་ལས་མདུན་བསྐྱེད་སྒྲུབ་མཆོད་རྗེས། །བཟོད་
གསོལ་ལྷག་ཆད་ཁ་སྐོང་བྱ་བར་བཤད། །ལུགས་འདིར་དེ་ལྟར་མ་བཤད་རྒྱུ་མཚན་ཅི། །མདུན་བསྐྱེད་མན་ཆད་ཆོ་ག་རིགས་མཐུན་ནམ། །ཞེས་པའི་ལན་ནི། དཀྱིལ་འཁོར་གྱི་ཕྱི་རོལ་ཏུ་དྲུག་ཅུ་པ་ལག་ལེན་ལྟར་བཤམས་ནས། མགྲོན་

༄༅། །བསྐྱེད་པ་ནས་མཆོད་བསྟོད་ཀྱི་བར་གྱི་ཆོ་ག་རྣམས་བྱས་ལ། དེ་ནས་གོ་མཚོན་རོལ་མོ་དང་བཅས་པས་གཏོར་མ་ཕྱི་རོལ་ཏུ་བསྐྱལ་ནས། རང་གི་ནང་དུ་ལོག་སྟེ་འདུད་ཀྱི་བསྟོད་པ་བྱ་བར་བསྟན་ལ། ཚུལ་འདི་ལྟར་ན།
སྒྲུབ་མཆོད་དང་འབྲེལ་བའི་ཕྱི་རོལ་གཏོར་མ་ཀུན་ལ་མགྲོན་བསྐྱེད་པ་ནས་མཆོད་བསྟོད་ཀྱི་བར། དཀྱིལ་འཁོར་ཁང་པའི་ནང་དུ་བྱས་ནས། གཏོར་མ་སྟོབ་པ་ན་ཁང་པའི་ཕྱི་རོལ་ཏུ་ལས་ཀྱི་རྡོ་རྗེའམ། ཡང་ན་ཀུན་གྱིས་འོངས་ནས་འབུལ་བའི་
ཚུལ་དུ་སྟོབ་པའམ། ཡང་ན་དགྲ་ཕྱོགས་སུ་བླ་མའི་མན་ངག་ལྟར་འཕང་བ་ཡིན་ནོ། །དེ་བས་ན་འདིའི་ཕྱི་རོལ་གཏོར་མ་དང་། ཀྱེ་རྡོར་བ་རྣམས་མཛད་པའི་ཕྱི་རོལ་གཏོར་མ་གཉིས། ཕྱི་རོལ་གྱི་གཏོར་མའི་རྒྱུ་མཚན་ཡང་། གནད་མི་འདྲ་
བའི་ཁྱད་པར་ཆེར་ཡོད་པས། གང་གྲགས་ཚོད་ཆེ་བ་དེའི་དཀྱུས་གཞན་ལ་སྦྱར་བར་མི་བྱའོ། །ཀྱེ་རྡོར་ལ་བདག་བསྐྱེད་ནས་བཟུང་སྟེ་ཕྱི་རོལ་གཏོར་མ་ཡན་གྱི་བར་ཆོ་ག་རིགས་མཐུན་གཅིག་ཏུ་བྱས་ཏེ་བདག་འཇུག་གི་གོང་དུ་ཡིག་བརྒྱ་ཅི་རིགས་པ་
བརྗོད་པའི་རྗེས་སུ་སྔར་དཀྱིལ་འཁོར་བསྒྲུབས་པ་ལ་ལྷག་ཆད་ཀྱི་ཉེས་པ་བྱུང་བ་རྣམས་བཟོད་གསོལ་བྱས་ནས། དེ་ནས་བུམ་སྒྲུབ་དགོས་ན་སྐབས་འདིར་བྱས་ལ། བདག་འཇུག་ལ་འཇུག་པ་ཡིན་ནོ། །ལུགས་འདིར་ནི། བདག་འཇུག་ཀྱང་
རྫོགས་པའི་མཐར་སྔར་གྱི་བདག་བསྐྱེད་དང་། མདུན་བསྐྱེད་བསྒྲུབ་པ་ནས་བཟུང་མཇུག་ཆོག་གི་བར་ཀུན་ལ་ཐུན་མོང་དུ་ཡིག་བརྒྱ་ཅི་རིགས་པའི་རྗེས་སུ་ནོངས་པ་བཟོད་གསོལ་མཛད་པ་ཡིན་པས། མདུན་བསྐྱེད་སྒྲུབ་མཆོད་ཀྱི་རྗེས་ཐོག་ཉིད་དུ་

ནོངས་པ་བཟོད་གསོལ་མ་བྱས་ཀྱང་ཆོག་ཅིང་། རྭ་ཆེན་གྱིས་ཀྱང་མ་བཤད་དོ། །དེས་ན་མདུན་བསྐྱེད་མན་ཆད་ཆོ་ག་རིགས་མཐུན་གཅིག་ཏུ་བསམས་ནས། བར་འདིར་ནོངས་པ་བཟོད་གསོལ་མི་བྱེད་པ་ནི་མ་ཡིན་ནོ། །༽ཡིག་བརྒྱ་བརྗོད་ཅིང་
ནང་དུ་ལོག་ལ། རོལ་མོ་དང་བཅས་པས་དཀྱིལ་འཁོར་ལ་བསྐོར་བ་ལན་གསུམ་བྱ། སླར་ལྷོ་སྒོ་ནས། འཇམ་དཔལ་དཔལ་དང་ལྡན་པའི་མཆོག །མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་
མཐར་གྱུར་ཁྱོད་ལ་འདུད། །སྟོང་ཉིད་ལས་བྱུང་ཁྱོད་ལ་འདུད། །སངས་རྒྱས་བྱང་ཆུབ་ཁྱོད་ལ་འདུད། །སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་
ཕྱག་འཚལ་འདུད། །སངས་རྒྱས་དགེས་པ་ཁྱོད་ལ་འདུད། །སངས་རྒྱས་རོལ་ལ་ཕྱག་འཚལ་འདུད། །སངས་རྒྱས་འཛུམ་པ་ཁྱོད་ལ་འདུད། །སངས་རྒྱས་བཞེད་ལ་
ཕྱག་འཚལ་འདུད། །སངས་རྒྱས་གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་ཕྱག་འཚལ་འདུད། །མེད་པ་ལས་བྱུང་ཁྱོད་ལ་འདུད། །སངས་རྒྱས་བྱུང་བ་ཁྱོད་
ལ་འདུད། །ནམ་མཁའ་ལས་བྱུང་ཁྱོད་ལ་འདུད། །ཡེ་ཤེས་ལས་བྱུང་ཁྱོད་ལ་འདུད། །སྒྱུ་འཕྲུལ་དྲྭ་བ་ཁྱོད་ལ་འདུད། །སངས་རྒྱས་རོལ་སྟོན་ཁྱོད་ལ་འདུད། ། །

༄༅། །ཐམས་ཅད་ཐམས་ཅད་ཁྱོད་ལ་འདུད། །ཡེ་ཤེས་སྐུ་ཉིད་ཁྱོད་ལ་འདུད། །ཅེས་འདུད་བསྟོད་ལན་གསུམ་བྱའོ། །གསུམ་པ་ལ་གཉིས་ཏེ། བདག་ཉིད་འཇུག་ཅིང་དབང་བླང་བ་དང་།
སློབ་མ་གཞུག་ཅིང་དབང་སྐུར་བའོ། །དང་པོ་ནི། རང་ཉིད་ལྷོའི་ལག་པའི་སྟེང་ན་འདུག་པར་མོས་ལ། བླ་མ་དང་དཀྱིལ་འཁོར་གྱི་གཙོ་བོ་གཉིས་སུ་མེད་པས་ཆོ་ག་རྣམས་མཛད་ལ། ལས་རྣམས་ཐུགས་ཀ་ནས་སྤྲུལ་པའི་ཡ་མཱནྟ་ཀ་ཕྱག་གཉིས་
པས་མཛད་པར་བསམ་ཞིང་། རང་གི་ལས་རྣམས་རང་གིས་དངོས་སུ་བྱའོ། །དབང་ཆུར་དབང་ཉིད་འཇུག་ཅིང་དབང་བླང་ཚེ། །རང་ཉིད་ལྷོ་ཡི་ལག་སྟེང་འདུག་མོས་ནས། །ཞེས་གསུངས་ལྷོ་འདི་ནང་གིའམ་ཕྱི་ལ་དགོངས། །ནང་གི་ཡིན་ན་
ཕྱིར་འཇུག་ཇི་ལྟར་བྱེད། །ཅེས་པའི་ལན་ནི། སྔར་བཤད་པ་ལྟར་སྒྲུབ་བསྙེན་དང་འབྲེལ་བའི་སྐབས་དང་། དབང་དང་འབྲེལ་བའི་སྐབས་གཉིས་ཡོད་པ་ལས། དང་པོའི་ཚེ་ལྷོ་སྒོ་ནས་ཞུགས་ཏེ་དཀྱིལ་འཁོར་གྱི་ནང་གི་ལྷོའི་ལག་པའི་སྟེང་དུ་
འདུག་པར་བསམས་ནས། བདག་མདུན་ཞལ་སྤྲོད་ཀྱི་ཚུལ་གྱིས་སྔགས་བཟླ་བ་དེ་ཡིན་པས། སྤྱི་བབ་ལྷོའི་ལག་སྟེང་ནི་དཀྱིལ་འཁོར་གྱི་ནང་དུ་ཡིན་པ་ལས་འོས་མེད་པ་ལ། དབང་དང་འབྲེལ་བའི་ཚེ་རྭ་ཆེན་ཉིད་ཀྱིས་དབང་བསྐུར་བྱེད་ན་ཤར་སྒོ་
དབྱེ༑ །ཞེས་གསུངས་པ་ལྟར། སློབ་དཔོན་དང་སློབ་མ་འཇུག་པའི་སྐབས་གང་ཡིན་ཀྱང་། དབང་ལེན་པ་ལ་ཤར་སྒོ་ནས་འཇུག་པ་ཡིན་ཏེ། ཐོག་མར་ཤར་གྱི་སྒོ་ནས་གཏི་མུག་གཤིན་རྗེའི་གཤེད་ཀྱི་ང་རྒྱལ་གྱིས། ལྷ་རྣམས་ལ་བྱིན་གྱིས་

བརླབ་པར་གསོལ་བ་གདབ། དེ་བཞིན་དུ་ལྷོ་ནུབ་བྱང་བཅས་ལའང་གསོལ་གདབ་ཀྱི་སྔགས་རྣམས་ཆོ་གའི་དཀྱུས་ལ་སྣང་ཞིང་། དེ་ནི་སློབ་དཔོན་དང་སློབ་མ་གང་འཇུག་ཀྱང་ཁྱད་པར་དབྱེར་མེད་པས་སོ། །དབང་དང་འབྲེལ་བའི་ཚེ་གཙོ་བོའི་
ཞལ་ཤར་བསྟན་གྱི་དབང་དུ་བྱས་ནས། གཙོ་བོའི་མདུན་དུ་ཤར་གྱི་མགོ་བོ་བྲིས་པ། འཇིགས་བྱེད་ཀྱི་རས་བྲིས་ཀྱི་དཀྱིལ་འཁོར་རྙིང་པ་ཕལ་ཆེར་ལ་འདུག་པས་ཀྱང་། དབང་དང་འབྲེལ་བའི་ཚེ་ཤར་སྒོ་ནས་འཇུག་པ་གྲུབ་བོ། །དེས་ན།
བདག་ཉིད་འཇུག་ན་ལྷོ་སྒོ་དབྱེ། །ཞེས་པ་སྒྲུབ་བསྙེན་དང་འབྲེལ་བའི་དུས་སུ་ཡིན་ཡང་། དེའི་འགྲོས་བདག་ཉིད་འཇུག་ཅིང་དབང་བླང་བ་ལའང་ཅུང་ཟད་འདྲེས་པ་ཡིན་པས། རྗེས་འཇུག་ཆོས་ཀྱི་རྗེས་འབྲང་གི་མཁས་པ་དག་གིས། རྭ་ཆེན་
གྱི་དགོངས་པའི་དབྱིངས་རྣམས་འཁྲུལ་མེད་དུ་སྐྱོང་ཤེས་ཤིང་། འབད་པས་སྒྲུབ་ནུས་པ། དགོངས་པ་ཅན་གྱི་ཚིག་ཟུར་ཕྲན་བུ་ལ། དད་པའི་རྗེས་འབྲང་ལྟར་ཨུ་ཚུགས་རང་ཡང་མ་ཡིན་པའི་འཕྲུལ་ཆགས་པ་ཞིག་གཅེས་སོ། །༽བདག་ཉིད་འཇུག་
ཅིང་དབང་བླང་བའི་ཚུལ་ནི། ལས་ཀྱི་རྡོ་རྗེས་སྒྲུབ་པ་པོ་ཐམས་ཅད་ལ་རྣམ་རྒྱལ་བུམ་པའི་ཆུ་དང་མཎྜལ་གྱི་མེ་ཏོག་དགྲམ་མོ། །འདི་ལ་ཕྱི་ནང་གི་འཇུག་པ་དང་། དབང་དངོས་སོ། །དང་པོ་ཕྱི་འཇུག་ལ་དོན་ཚན་བཅུ་བཞི་ཡོད་པ་ལས། དང་
བོ་ཁྲུས་ནི། སློབ་དཔོན་གྱིས་གཙོར་བྱས་རྣལ་འབྱོར་པ་རྣམས་ཀྱི་བུམ་ཆུ་ཅུང་ཟད་འཐུང་ཞིང་། ཀུ་ཤས་འཐོར་བའི་སྟངས་ཀ་བྱས་ཏེ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །

༄༅། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོསརྦ་ཏ་ཐཱ་ག་ཏཱ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། །ཅེས་བརྗོད། གཉིས་པ་ནི། མཎྜལ་དྲི་བཟང་གི་
ཆུ་དང་བཅས་པའི་ཚོམ་བུ་བདུན་པ་དབུལ། ཨོཾ་བཛྲ་བྷཱུ་མི་ཨཱཿཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་སུ་རེ་ཁེ་ཨཱཿཧཱུྃ། ཕྱི་ལྕགས་རིའི་ཁོར་ཡུག་གིས་
བསྐོར་བའི་དབུས་སུ། ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་མཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་
དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་དྲུང་དུ། འཇུག་པའི་ཆོས་རྣམས་ཞུ་བའི་ཡོན་དུ་
དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཞེས་བརྗོད། གསུམ་པ་ནི། ཨེ་མ་ཧོ་སངས་རྒྱས་སློབ་
དཔོན་ཆེ། །ཨེ་མ་ཧོ་ཆོས་དང་ཚོགས་ཀྱི་གཙོ། །ཨེ་མ་ཧོ་ཁྲོ་བོ་འཇིགས་བྱེད་པ། །རོ་ལངས་མ་ཡིས་ཁ་སྦྱོར་བའི། །དགའ་ཆེན་ཁྱོད་བདག་སྟོན་པ་པོ། །སློབ་

དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་རིམ་པ་དང་། །བྱང་ཆུབ་སེམས་ཀྱང་
བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །གཤིན་རྗེ་སྒྲོལ་བའི་དཀྱིལ་འཁོར་དུ། །མགོན་པོས་བདག་ནི་
གཞུག་ཏུ་གསོལ། །ཞེས་ལན་གསུམ་གྱིས་གསོལ་བ་གདབ། བཞི་པ་ནི། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་
རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་
ཕྱིར༑ །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་
སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ། ལྔ་པ་ནི། སྲས་བཅས་སངས་རྒྱས་ཐམས་ཅད་དང་། །དཔའ་བོ་

༄༅། །རྣལ་འབྱོར་མ་རྣམས་ཀུན། །ཐམས་ཅད་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་ཡིས། །དུས་འདི་ནས་ནི་བཟུང་ནས་སུ། །ཇི་།
སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་ལྟར། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་
པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་གཟུང་བར་བགྱི། །
སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང་། །རྡོ་རྗེ་
རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་
པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་

པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་གཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་
ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་
དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་
དབྱུང་ཞིང་། །སེམས་ཅན་མྱ་ངན་འདས་ལ་དགོད། །ཅེས་ལན་གསུམ། དྲུག་པ་ནི། ཧཱུྃ་ལས་བྱུང་བའི་མིག་དར་དམར་པོ་འཆིང་བར་བསམས་ལ། ཨོཾ་ཙཀྵུཿབནྡྷ་ཝ་ར་མ་ན་ཡེ་ཧཱུྃ། །
ཞེས་པ་གདོང་བཅིང་བའི་ཕྱག་རྒྱ་བྱ། བདུན་པ་ནི། ཧཱུྃ་ལས་བྱུང་བའི་མེ་ཏོག་གཏད་པར་བསམས་ལ། ཨུམྺཱ་ར་མནྡ་ར། །ཡོངས་འདུ་དང་ནི་མཱལླི་ཀ །ཀརྞི་ཀ་ཡི་ཕྲེང་བ་འདི། །ལེགས་
པར་ནོས་ཏེ་བུས་ཟུང་ཤིག །ཨཱ་ཁཾ་བཱི་ར་ཧཱུྃ། བརྒྱད་པ་ནི། ཨོཾ་ཨཱཿཧཱུྃ། ཧཱུྃ་ཨཱཿཨོཾ། ཅེས་བརྗོད་ཅིང་གནས་གསུམ་དུ་དྲིའི་ཐིག་ལེ་ལུགས་འབྱུང་དང་། ལུགས་བཟློག་ཏུ་གཞག་པའི་ཚུལ་བྱས་པས། 

༄༅། །དཔྲལ་བར་འཁོར་ལོ་དཀར་པོ་ཨོཾ་གྱིས་མཚན་པ། མགྲིན་པར་པདྨ་དམར་པོ་ཨཱཿས་མཚན་པ། སྙིང་གར་རྡོ་རྗེ་སྔོན་པོ་ཧཱུྃ་གིས་མཚན་པར་བསམ། དགུ་པ་ནི། །
ཨོཾ་ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ། ཅེས་བརྗོད་ཅིང་ལས་ཐམས་ཅད་པའི་བུམ་པའི་ཆུ་གཏོར། བཅུ་པ་ནི། དུས་འདི་ཉིད་ནས་ཁྱོད་ཉིད་ནི། །སངས་རྒྱས་རིགས་སུ་ཆུད་པས་ན། །ངས་ནི་ཡེ་
ཤེས་རྡོ་རྗེ་སྦྱིན། །དེས་ན་སངས་རྒྱས་འགྲུབ་པར་འགྱུར། །གང་ཞིག་འདི་ནི་མ་མཐོང་བའི། །མདུན་དུ་སྨྲ་བར་མ་བྱེད་ཅིག །བག་མེད་སྨྲས་ན་ཉམས་འགྱུར་ཏེ། །དེ་
བས་ནན་ཏན་གསང་བར་མཛོད། །ཅེས་བརྗོད་པ་ནི་གསང་བར་གདམས་པའོ། །བཅུ་གཅིག་པ་ནི། ས་མ་ཡ་ཨ། ཞེས་བརྗོད་པས་ཟླ་བའི་དཀྱིལ་འཁོར་བསྒོམ་པ་ནི། ཀུན་རྫོབ་བྱང་ཆུབ་ཀྱི་སེམས།
སྙིང་གར་རྡོ་རྗེ་བཞག་ལ། ཨོཾ་སརྦ་ཡོ་ག་ཙིཏྟ་ཨུཏྤ་ད་ཡཱ་མི། སུ་ར་ཏེ་ས་མ་ཡ་སྟྭཾ། ཧོ་སིདྡྷི་བཛྲ་ཡ་ཐཱ་སུ་ཁཾ། ཞེས་བརྗོད་པས་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བར་བསྒོམ་པ་ནི་དོན་དམ་
བྱང་ཆུབ་སེམས་ཀྱི་ངོ་བོ་མཚོན་པའོ། །བཅུ་གཉིས་པ་ནི། སྐྱེ་བུ་སྡུག་ཁྱོད་སུ། སྐལ་བ་བཟང་པོ་དང་ལྡན་པ་བདག་ལགས་སོ། །ཅི་ལ་དགའ། བདེ་བ་ཆེན་པོ་ལའོ། །དེ་ཡིས་བུ་

ལ་ཅི་ཞིག་བྱ། །སངས་རྒྱས་མཆོག་གི་དམ་ཚིག་གོ །བཅུ་གསུམ་པ་ནི། ལས་ཀྱི་རྡོ་རྗེས་དཀྱིལ་འཁོར་གྱི་དྲུང་དུ་ཁྲིད་པར་བསམས་ལ། ཨཱ་ཁཾ་བཱི་ར་ཧཱུྃ། ཞེས་བརྗོད་ཅིང་། གཏི་
མུག་རྡོ་རྗེའི་ང་རྒྱལ་གྱིས་ཡོལ་བའི་ནང་དུ་འཁྲིད་དོ། །བཅུ་བཞི་པ་ནི། རྒན་པའམ། དབང་བསྐུར་རམ་ཡོན་ཏན་ཆེ་ཆུང་གི་རིམ་པས་གྲལ་ལ། པདྨ་ཀ་མ་ལཱ་ཡ་སྟྭཾ། ཞེས་བརྗོད་ཅིང་གཞག་གོ །ཕྱི་
འཇུག་ནང་འཇུག་ཡོལ་བའི་ཕྱིར་འཇུག་དང་། །ཡོལ་བའི་ནང་དུ་འཇུག་པ་ངོས་འཛིན་ནམ། །སློབ་མ་དཀྱིལ་འཁོར་ནང་དུ་གང་ཚེ་གཞུག །དཀྱིལ་འཁོར་མ་བཅུག་དབང་རྣམས་བསྐུར་རམ་ཅི། །ཞེས་པའི་ལན་ནི། རྭ་ཆེན་པོའི་དབང་ཆུ་
འདིའི་དགོངས་པ་སོར་བཞག་ན། ཁྲུས་དང་མཎྜལ་དང་གསོལ་གདབ་ནས་བཟུང་། པདྨ་ཀ་མ་ལཱ་ཡེ་སྟྭཾ་གྱི་བར་རྣམས་སློབ་མ་གཞུག་པའི་ཚེ་ཡོལ་བའི་ཕྱི་རོལ་ཏུ་བྱ་བའི་ཆོ་ག་ཡིན་པས། ཡོལ་བའི་ཕྱི་འཇུག་དང་། ན་མ་སྟེ་ཕྱོགས་ལ་སོགས་པ་སྐུ་
གསུང་ཐུགས་ཀྱི་ཕྱག་བྱ་བ་ནས་བཟུང་། ཁྱོད་ཀྱི་ཡི་དམ་གྱི་ལྷ་ནི་ཞེས་སོགས་ལྷ་ངོ་བསྟན་པ་དང་། རྟེན་དང་བརྟེན་པར་བཅས་པའི་དཀྱིལ་འཁོར་ཚིག་ཙམ་གྱིས་བསྟན་པའི་བར་རྣམས་ནི་ཡོལ་བའི་ནང་དུ་ཞུགས་ནས་བྱ་བའི་ཆོ་ག་ཡིན་པས།
ཡོལ་བའི་ནང་འཇུག་གི་ཐ་སྙད་མཛད་ལ། དཀྱིལ་འཁོར་ཉིད་ཀྱི་ནང་དུ་གཞུག་པ་ནི། གཙོ་བོའི་ཐུགས་ཀ་ནས་འཕྲོས་པའི་སྒོ་བ་བཞིས་དཀྱིལ་འཁོར་གྱི་ཤར་སྒོར་ཁྲིད་པར་བསམས་ཏེ། སྐུ་གསུང་ཐུགས་ཀྱི་ཕྱག་བྱས་པས། དཀྱིལ་འཁོར་གྱི་

༄༅། །སྒོ་ཕྱེ་ནས་གཞལ་ཡས་ཁང་གི་ནང་དུ་སླེབས་པར་མོས་པ་ཡིན་པས། འདི་ནས་བཟུང་དབང་གི་ཆོ་ག་མ་གྲོལ་གྱི་བར་ལ་གཞལ་ཡས་ཁང་གི་ནང་དུ་གནས་པར་བསམ་དགོས་པ་ཡིན་ནོ། །གཉིས་པ་ནང་འཇུག་ལ་བདུན་ཡོད་པ་
ལས༑ དང་པོ་ནི། གཙོ་བོའི་ཐུགས་ཀ་ནས་འཕྲོས་པའི་སྒོ་བ་བཞིས་དཀྱིལ་འཁོར་གྱི་ཤར་སྒོར་ཁྲིད་པར་བསམ་ཞིང་། ན་མ་སྟེ་ཧཱུཾ། ན་མཱ་མི་ཧཱུཾ། ན་མོ་ན་མཿཧཱུྃ། ཞེས་པས་སྐུ་གསུང་ཐུགས་ཀྱི་ཕྱག་བྱ། ཨོཾ་བཛྲ་
ཨུདྨ་ཊ་ས་མ་ཡ་པྲ་བེ་ཤ་ཡ་ཧཱུྃ། ཞེས་པས་སྒོ་རྣམས་ཕྱེ་ལ། ཤར་སྒོ་ནས་གཏི་མུག་གཤིན་རྗེའི་གཤེད་ཀྱི་ང་རྒྱལ་གྱིས་བྱིན་གྱིས་བརླབ་ཏུ་གསོལ་བའི་ཡིད་ཀྱིས་ཐལ་མོ་སྤྱི་གཙུག་ཏུ་
སྦྱར་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པསྠཱ་ན་ཡ་ཨཱཏྨ་ནཾ་ནི་རྱཱ་ཏ་ཡཱ་མི། སརྦ་ཏ་ཐཱ་ག་ཏ་སིདྡྷི་ཨཱཏྨ་མོ་ཧཱནྟ་ཀྲྀཏ་ཨ་དྷི་ཏིཥྛ་སྭ་མི་མཱཾ། ལྷོ་ཕྱོགས་ནས་སེར་སྣ་གཤིན་རྗེའི་
གཤེད་ཀྱི་ང་རྒྱལ་གྱིས་དབང་བསྐུར་བར་གསོལ་བ་གདབ་པའི་ཡིད་ཀྱིས་ཐལ་མོ་དཔྲལ་བར་སྦྱར་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བྷི་ཥེ་ཀ་ཏ་ཨཱཏྨ་ནཾ་ནི་རྱཱ་ཏ་ཡཱ་མི། སརྦ་
ཏ་ཐཱ་ག་ཏ་སིདྡྷི་ཨཱཏཱ་བི་ཤུ་ནཱནྟ་ཀྲྀཏ་ཨ་བྷི་ཥིཉྩ་ཏུ་མཱཾ། ཞེས་དང་། ནུབ་ཕྱོགས་ནས་འདོད་ཆགས་གཤིན་རྗེའི་གཤེད་ཀྱི་ང་རྒྱལ་གྱིས་ཆོས་སྟོན་པར་གསོལ་བ་གདབ་པའི་ཡིད་

ཀྱིས་ཐལ་མོ་མགྲིན་པར་སྦྱར་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་པྲ་ཝ་རྟ་ནཱ་ཡ་ཨཱཏྨ་ནཾ་ནི་རྱཱ་ཏ་ཡཱ་མི། སརྦ་ཏ་ཐཱ་ག་ཏ་སིདྡྷི་ཨཱཏྨ་རཱ་གཱནྟ་ཀྲྀཏ་དྷརྨཱཿཙཀྲ་པྲ་ཝརྟ་ཡ་མཱཾ། ཞེས་དང་།
བྱང་ཕྱོགས་ནས་ཕྲག་དོག་གཤིན་རྗེའི་གཤེད་ཀྱི་ང་རྒྱལ་གྱིས་ཕྲིན་ལས་འགྲུབ་པར་གསོལ་བ་གདབ་པའི་ཡིད་ཀྱིས་ཐལ་མོ་སྤྱི་བོར་སྦྱར་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨ་ནི་
ཨཱཏྨ་ནཾ་ནི་ཅུ་ཏ་ཡཱ་མི། སརྦ་ཏ་ཐཱ་ག་ཏ་སིདྡྷི་ཨཱཏྨ་ཨི ཪྵྱཱ ན་ཀྲྀཏ་ཀརྨ་ཀུ་རུ་མཱཾ། ཞེས་དང་འཇམ་དཔལ་གྱི་ང་རྒྱལ་གྱིས་དངོས་གྲུབ་ཐམས་ཅད་འགྲུབ་པར་གསོལ་བ་གདབ་པའི་
ཡིད་ཀྱིས་ཐལ་མོ་སྙིང་གར་སྦྱར་ལ། ཨོཾ་སརྦ་ཏ་ཐཱ་ག་ཏ་སིདྡྷི་ས་མ་ཡ་ཀཱ་ཡ་ཝཱཀྐ་ཙིཏྟ་སྭ་བྷཱ་ཝ་བཛྲ་ཨཱ་ཙཱརུ་པཱ་ད་ནཾ་བནྡ་ནཾ་ཀ་རོ་མཱི། སརྦ་སིདྡྷིམྨེ་པྲ་ཡ་ཙྪནྟུ་མཱཾ། ཞེས་པས་
ཕྱག་བྱ་ཞིང་། དཀྱིལ་འཁོར་ལ་བསྐོར་བ་བྱའོ། །གཉིས་པ་ལ་བཞི་ལས། དང་པོ། ཕན་ཡོན་གྱི་སྒོ་ནས་དམ་ལ་གཞག་པ་ནི། སྤྱི་བོར་རྡོ་རྗེ་བཞག་ལ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་
དངོས་གྲུབ་འཐོབ་པར་འགྱུར་ན། དངོས་གྲུབ་གཞན་ལྟ་སྨོས་ཀྱང་ཅི་དགོས། དེ་ལྟ་བུའི་རྡོ་རྗེའི་ཡེ་ཤེས་བསྐྱེད་པར་བྱ་ཡི། ཁྱོད་ཀྱིས་དཀྱིལ་འཁོར་མ་མཐོང་བ་རྣམས་

༄༅། །ཀྱི་མདུན་དུ་སྨྲ་བར་མི་བྱ་སྟེ། བུ་ཁྱོད་དམ་ཚིག་ཉམས་པར་འགྱུར་ཏ་རེ། གཉིས་པ། ཉེས་དམིགས་ཀྱི་སྒོ་ནས་དམ་ལ་གཞག་པ་ནི། སྙིང་གར་རྡོ་རྗེ་བཞག་ལ། གཤིན་རྗེའི་
གཤེད་པོ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་གྱུར། །ང་ཡིས་བསྟན་པའི་གསང་བ་འདི། །དམ་ཚིག་མེད་པའི་མི་རྣམས་དང་། །གང་ཡང་གཞན་ལ་སྨྲས་
གྱུར་ན། །དེ་མ་ཐག་ཏུ་དྲལ་ཏེ་གཤེགས། །ཡང་རྡོ་རྗེ་སྤྱི་བོར་བཞག་ལ། འདི་ནི་ཁྱོད་ཀྱི་དམ་ཚིག་གི་རྡོ་རྗེ་སྟེ། གལ་ཏེ་ཚུལ་འདི་སུའང་རུང་བ་ལ་སྨྲས་ན། འདིས་ཁྱོད་ཀྱི་
མགོ་བོ་འགས་པར་བྱེད་དོ། །གསུམ་པ། གཉིས་ཀའི་སྒོ་ནས་དམ་ལ་གཞག་པ་ནི། རྣམ་རྒྱལ་བུམ་ཆུ་ནས་ཁྱོར་བ་གཡོན་པར་ཅུང་ཟད་བླུགས་པ་འཐུངས་ལ། འདི་ནི་ཁྱོད་ཀྱི་བདུད་རྩི་སྟེ། །མ་བསྲུངས་
སྲེག་པར་བྱེད་པའི་དུག །བསྲུངས་ན་དངོས་གྲུབ་འབྱུང་བ་སྟེ། །འཐུངས་ཤིག་རྡོ་རྗེ་བདུད་རྩིའི་ཆུ། །ཨོཾ་སརྦ་པཉྩ་ཨ་མྲྀ་ཏ་ཨུ་ད་ཀ་ཋཿཋཿཋཿ བཞི་པ། བླ་མའི་བཀའ་གཉན་
པའི་སྒོ་ནས་དམ་ལ་གཞག་པ་ནི། སྤྱི་བོར་རྡོ་རྗེ་བཞག་ལ། དེ་རིང་ཕྱིན་ཆད་བུ་ཁྱོད་ཀྱི། དཔལ་རྡོ་རྗེ་འཇིགས་བྱེད་ང་ཡིན་གྱི། ངས་འདི་གྱིས་ཤིག་ཅེས་བསྒོ་བ་གང་ཡིན་པ་དེའང་ཁྱོད་

ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་པར་མ་བྱེད་ཅིག །གལ་ཏེ་བྱས་ན་ཡ་ང་བ་མ་སྤངས་པར་ཚེའི་དུས་བྱས་ནས་རྡོ་རྗེའི་དམྱལ་བ་ཆེན་པོར་ལྟུང་བར་འགྱུར་ཏ་རེ།
མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་དངོས་གཞི་ཡེ་།
ཤེས་དབབ་པ་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཞེས་པས་ཁ་བསྐང་། གསུམ་པ་
ནི༑ དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཤིག །དཔལ་རྡོ་རྗེ་འཇིགས་བྱེད་བདག་ལ་དབབ་ཏུ་གསོལ། ཞེས་ལན་གསུམ་བརྗོད། ཕྱི་ནང་གི་དངོས་པོ་ཐམས་
ཅད་སྒྱུ་མར་ཤེས་པའི་ངང་ནས་རང་ཉིད་རླུང་གི་དཀྱིལ་འཁོར་གྱི་སྟེང་དུ། བཛྲ་བྷཻ་ར་ཝ་ཕྱག་གཉིས་པར་གྱུར་པའི་རྐང་མཐིལ་དུ་ཛྷཻཾ་མེའི་རང་བཞིན། སྙིང་གར་སའི་
དཀྱིལ་འཁོར་གྲུ་བཞི་སེར་པོ་ཧཱུྃ་གིས་མཚན་པ། སྙིང་གི་ནང་དུ་འཇམ་དཔལ་གཞོན་ནུ། མགྲིན་པར་ཆུའི་དཀྱིལ་འཁོར་དཀར་པོ་ཟླུམ་པོ་ཨས་མཚན་པ། སྤྱི་བོར་རླུང་

༄༅། །གི་དཀྱིལ་འཁོར་ཟླ་གམ་སྔོན་པོ་ཧས་མཚན་པ། འོག་གི་རླུང་གཡོས་པས་རྐང་མཐིལ་གྱི་མེ་འབར་ཏེ་ལུས་ཐམས་ཅད་གང་། སྡིག་པ་དང་རྣམ་པར་རྟོག་པ་
ཐམས་ཅད་བསྲེགས། སྙིང་གའི་ས་དམར་པོར་ཚིག །མགྲིན་པའི་ཆུ་བསྐོལ། མགོ་བོའི་རླུང་གིས་མནན། རྐང་འོག་གི་རླུང་གིས་བཏེག །མེའི་འོད་ཟེར་ཕྱོགས་
བཅུར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་གཤིན་རྗེའི་གཤེད་ཀྱི་རྣམ་པར་ཆར་བཞིན་དུ་བབས་པ་ཐིམ་པར་གྱུར། ཅེས་པའི་བར་ཤིབ་བུས་བརྗོད་ཅིང་
གསལ་གདབ། རོལ་ཆེན་དང་བཅས་པས་རྡོ་རྗེ་གསོར་ཞིང་དྲིལ་བུ་དྲག་ཏུ་དཀྲོལ། ཧྲཱིཿཥྚིཿའི་མཐར། ཨོ་ཏིཥྛ་མ་ཧཱ་ཀྲོ་དྷ་ཨཱ་བེ་ཤ་ཡ་ཨཱ་བེ་ཤ་ཡ། སྟམྦྷ་ཡ་སམྦྷ་ཡ། ར་ར་ར་ར། ཙ་ལ་ཡ་ཙ་ལ་
ཡ༑ ཧཱུྃ་ཨ་ཧ་ཛྷཻཾ། ལན་གསུམ་མམ་བདུན་ལ་སོགས་པ་བརྗོད། སྤྱི་བོར་རྡོ་རྗེ་རྒྱ་གྲམ་དུ་བཞག་ལ། ཏིཥྛ་བཛྲ། ཞེས་པས་བརྟན་པར་བྱ། བཞི་པ་ནི། བདག་འཇུག་གི་སྐབས་འདིར་མི་དགོས། ལྔ་པ་ནི། རྡོ་རྗེ་ཕྱག་
འཚལ་བའི་སྟངས་ཀས་གཟུང་། དྲིལ་བུ་ཚིགས་བཅད་ཀྱི་མཚམས་སུ་དཀྲོལ་ཞིང་། དེ་བཞིན་གཤེགས་པ་ཀུན་གྱི་གནས། །གཤིན་རྗེའི་གཤེད་དཔལ་གྲོང་ཁྱེར་མཆོག །སྙིང་པོའི་དཀྱིལ་

འཁོར་འདི་རུ་ནི། །བདག་གི་སློབ་མ་གཞུག་པར་བགྱི། །ལྷ་ཡི་རིགས་ཀྱི་རིམ་པ་དང་། །བསོད་ནམས་རིམ་པའང་དེ་བཞིན་ཤོག །རིགས་ནི་གང་གི་སྣོད་དུ་འགྱུར། །། །
འདི་ལ་བསོད་ནམས་ཅི་ཡོད་པ། །དཀྱིལ་འཁོར་འདིར་ནི་དེ་བཞིན་ཤོག །ལན་གསུམ་བརྗོད། ནམ་མཁའི་ཁ་དོག་བརྟག་པ་ནི། བདག་འཇུག་གི་སྐབས་འདིར་མོས་པ་ཙམ་གྱིས་ཆོག །དེ་བཞིན་གཤེགས་
པ་ཀུན་གྱི་གནས་སོགས་ཀྱི། །གསོལ་གདབ་སྨོན་ལམ་ཚིག་འདི་བདག་འཇུག་ཚེ། །མདུན་བསྐྱེད་གཙོ་བོས་གསུངས་པར་མོས་པའམ། །ཡང་ན་རང་གིས་བརྗོད་པ་ཙམ་ཞིག་ཡིན། །གལ་ཏེ་དབང་བསྐུར་ཞུ་དུས་གསོལ་གདབ་འདི། །སློབ་
དཔོན་ཉིད་ཀྱིས་མཛད་ན་བདག་འཇུག་ཚེ། །མདུན་གྱི་གཙོ་བོས་བརྗོད་པར་བསམ་སྙམ་ན། །འདེབས་ཡུལ་འདེབས་ས་གཅིག་ཏུ་ཐལ་མིན་ནམ། །ཞེས་པའི་ལན་ནི། འདི་གཙོ་བོས་གསུངས་པར་བསམ་མམ་ཞེ་ན་མིན་ཏེ། བདག་གི་སློབ་མ་
གཞུག་པར་བགྱི་ཞེས་པ་དང་འགལ། རང་གི་མིང་ནི་དེ་ལྟར་བརྗོད་མི་རིགས། འོ་ན་སུས་གསུང་རྒྱུ་ཡིན་སྙམ་ན། གཙོ་བོའི་ཐུགས་ཀ་ནས་སྤྲུལ་པའི་ལས་ཀྱི་གཤེད་པོ་དེས་གསུང་རྒྱུ་ཡིན་ནོ། །དྲུག་པ་ནི། ལྷ་ངོ་བསྟན་པའི་ཕྱིར། དུར་
ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་

༄༅། །འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་
ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །རྩ་བའི་ཞལ་ནི་མ་ཧེ་ཁྲོས། །བར་མ་སྲིན་པོ་ཁྲོས་དམར་ཞལ། །སྟེང་མ་གསེར་མདོག་འཇམ་དབྱངས་ཞལ། །
སྔོན་པོ་དམར་པོ་སེར་པོ་དང་། །དཀར་པོ་དུད་ཀ་ནག་པོ་སྟེ། །ཞལ་དགུ་ལྡན་ལ་ཕྱག་འཚལ་ལོ། །གཡས་ཀྱི་དང་པོས་གྲི་གུག་འཛིན། །གཉིས་པས་མཚོན་རྩེ་
གཅིག་པ་འཛིན། །གསུམ་པའི་ཕྱག་གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་འཛིན། །ལྔ་པས་རྡོ་རྗེ་རྩེ་གཅིག་པ། །དྲུག་པ་ན་ནི་སྟ་རེ་སྟེ། །བདུན་
པའི་ཕྱག་གིས་མདུང་ཐུང་འཛིན། །བརྒྱད་པ་ཡིས་ནི་མདའ་འཛིན་ཅིང་། །དགུ་པའི་ཕྱག་གིས་ལྕགས་ཀྱུ་འཛིན། །བཅུ་པའི་ཕྱག་གིས་དབྱུག་ཐོ་འཛིན། །བཅུ་གཅིག་
པ་ན་ཁ་ཊྭཱཾ་ག །བཅུ་གཉིས་པས་ནི་འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །བཅུ་བཞིས་རྡོ་རྗེ་ཐོ་བ་འཛིན། །བཅོ་ལྔས་དགྲ་གསོད་རལ་གྲི་འཛིན། ། །

བཅུ་དྲུག་པས་ནི་ཅང་ཏེའུ་འཛིན། །དེ་ལྟར་འཛིན་ལ་ཕྱག་འཚལ་ལོ། །གཡོན་གྱི་དང་པོས་ཐོད་ཁྲག་འཛིན། །གཉིས་པས་ཚངས་པའི་མགོ་བོ་འཛིན། །གསུམ་པས་
ཤེས་རབ་ཕུབ་ཆུང་འཛིན། །བཞི་པས་བསྒྲུབ་བྱའི་རྐང་བ་འཛིན། །ལྔ་པས་རྡོ་རྗེ་ཞགས་པ་འཛིན། །དྲུག་པས་གཞུ་འཛིན་ཐབས་ཀྱི་དོན། །བདུན་པས་ཉོན་མོངས་
རྒྱུ་མ་འཛིན། །བརྒྱད་པས་ཤེས་རབ་དྲིལ་བུ་འཛིན། །དགུ་པས་བརྡེག་དོན་ལག་པ་འཛིན། །བཅུ་པས་དབྲི་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ། །
བཅུ་གཉིས་བསྲེག་དོན་མེ་ཐབ་འཛིན། །བཅུ་གསུམ་པ་ཡིས་ཐོད་ཚལ་འཛིན། །བཅུ་བཞིས་སྡིགས་མཛུབ་བསྡིགས་པར་མཛད། །བཅོ་ལྔས་འཕན་རྩེ་དུག་གསུམ་
འཇོམས༑ །བསྒྲུབ་བྱ་རླུང་བསྐུར་བཅུ་དྲུག་རས། །ཐ་མའི་ཕྱག་གཉིས་གླང་ཆེན་གྱི། །ཀོ་རློན་བརྒྱངས་ནས་ན་བཟར་གསོལ། །ཡོན་ཏན་འཛིན་ལ་ཕྱག་འཚལ་ལོ། །
མི་དང་མ་ཧེ་གླང་བོང་བུ། །རྔ་མོ་ཁྱི་ལུག་ཝ་དང་བརྒྱད། །འདི་བརྒྱད་གཡས་པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་།

༄༅། །འཇོམས་ལ་ཕྱག་འཚལ་ལོ། །བྱ་རྒོད་འུག་པ་ཁྭ་ནེ་ཙོ། །ཁྲ་དང་ཁྱུང་དང་རི་སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། །ཁྱབ་
འཇུག་དྲག་པོའི་སྟེང་ནས་གནོན། །གདོན་བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་
ཡས་མེ་དཔུང་དབུས་ན་བཞུགས། །འཇིགས་མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་མགོ་བོའི་དོ་ཤལ་ཅན། །དབུ་ལ་ཐོད་སྐམ་ལྔ་ལྔས་བརྒྱན། །དབུ་སྐྲ་སེར་པོ་
གྱེན་དུ་འབར། །ཞལ་དགུ་ལྡན་ལ་ཕྱག་འཚལ་ལོ། །སྤྱན་མིག་ཉི་ཤུ་རྩ་བདུན་དམར། །ལྗགས་འདྲིལ་ཞལ་ནས་ཧ་ཧ་བཞད། །མཚན་དང་དཔེ་བྱད་ཡང་དག་ལྡན། །
མ་ཧེའི་ཞལ་ལ་ཕྱག་འཚལ་ལོ། །ཞེས་པའམ། གཞན་ཡང་གང་རུང་གིས་བསྟོད། གཙོ་བོའི་འཁོར་རྣམས་ལ་བསྟོད་པ་ནི། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་
མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། ། །

རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །
དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་
རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། ། །
འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །
འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་ལོ། །ཞེས་གཙོ་འཁོར་གྱི་བསྟོད་པ་བྱ། དེ་ནས་མེ་ཏོག་ལྷའི་གཙུག་ཏུ་ཕུལ་བར་བསྒོམས་ལ། ཨོཾ་པྲ་ཏིཙྪ་བཛྲ་ཧོཿ
ཞེས་བརྗོད་ལ་དོར། དཀྱིལ་འཁོར་གྱི་གཙོ་བོས་མེ་ཏོག་རང་གི་རྣ་ལྟག་གཡོན་དུ་བཞག་པར་བསམས་ལ། སེམས་དཔའ་སྟོབས་པོ་ཆེ་འདི་ཟུང་ཤིག །པྲ་ཏི་གྲྀཧྞ་སྟྭ་མི་མཱཾ་ས་ཏཱ་མ་ཧཱ་བ་ལཱ་ཡ། བདུན་པ་ནི། །

༄༅། །མིག་འབྲས་གཉིས་སུ་ཨོ་བསམས་ལ། གཤིན་རྗེའི་གཤེད་པོ་དེང་ཁྱོད་ཀྱི། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་བར་འགྱུར། །རྡོ་
རྗེའི་མིག་ནི་བླ་ན་མེད། །ཧེ་བཛྲ་པཱ་བྱ། ཞེས་གསུངས་ཤིང་གདོང་གཡོགས་བཀྲོལ་ཏེ། ཨོཾ་བཛྲ་ཙཀྵུཿམ་ཧཱ་མཎྜལ་པྲ་བེ་ཤ་ཡ་ཕཊ། དཀྱིལ་འཁོར་བཟང་པོ་འདི་ལ་ལྟོས། །ད་ནི་
དད་པ་རབ་ཏུ་སྐྱེད། །སྔགས་དང་ཕྱག་རྒྱས་བྱིན་གྱིས་བརླབས། །ཁྱོད་ནི་སངས་རྒྱས་རིགས་སུ་སྐྱེས། །ཁྱོད་ཀྱི་ཡི་དམ་གྱི་ལྷ་ནི་གཞལ་ཡས་ཁང་གི་དབུས་ན་བཞུགས་
པའི་དཔལ་རྡོ་རྗེ་འཇིགས་བྱེད་ཅེས་བྱ་བ་ཞལ་དགུ་ཕྱག་སུམ་ཅུ་རྩ་བཞི་པ་དེ་ཡིན་པས་སྒྲུབས་ཤིག །ཅེས་གསུངས་པར་བསམ། བླ་མ་ལས་དབང་ལེན་པའི་ཚེ་བླ་མས་བརྗོད་པ་གཞིར་བཞག་ལ།
བདག་འཇུག་གི་ཚེ་འདིའང་ལས་ཀྱི་རྡོ་རྗེས་བརྗོད་པར་བསམས་ན་ལེགས་པ་ཡིན་ནོ། །རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་སྐུ་དང་ཙཀ་ལི་ལྟ་བུ་མ་ཡིན་པར་སྣང་ལ་རང་བཞིན་
མེད་པ་མེ་ལོང་ནང་གི་གཟུགས་བརྙན་ལྟར་མངོན་སུམ་ལྟ་བུར་མཐོང་བ་ཡིན་ནོ། །ཞེས་བརྗོད། སློབ་དཔོན་གྱི་ཞབས་ལ་ཕྱག་བྱས་པར་མོས་ལ་ཐལ་མོ་སྦྱར་ནས། ཨོ་རྡོ་རྗེའི་དཀྱིལ་འཁོར་ཆེན་

པོ་ཡི། །དཀྱིལ་འཁོར་དུ་ནི་བདག་ཞུགས་སོ། །ཨོཾ་རྣལ་འབྱོར་དཀྱིལ་འཁོར་ཆེན་པོ་ཡི། །དཀྱིལ་འཁོར་བདག་གིས་དེ་རིང་མཐོང་། །ཨོ་གསང་བའི་དཀྱིལ་འཁོར་
ཆེན་པོ་ཡི། །དཀྱིལ་འཁོར་དུ་ནི་བདག་དབང་བསྐུར། །ཨོཾ་མ་ཧཱ་མཎྜལ་ཧོཿཞེས་པ་ནི་དཀྱིལ་འཁོར་དུ་འཇུག་པའོ། །གསུམ་པ་དབང་དངོས་ལ་བཞི་ལས། དང་པོ་ལ་གསུམ་གྱི་དང་པོ་རིག་དབང་ལ་གསུམ་
ལས༑ དང་པོ་ནི། མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་
དབང་གི་དངོས་གཞི་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཇི་ལྟར་སངས་
རྒྱས་ཆོས་ཆེན་པོས། །རྡོ་རྗེ་སེམས་དཔར་དབང་བསྐུར་ལྟར། །བདག་ཀྱང་མགོན་པོས་དབང་བསྐུར་ཞིང་། །ཉིད་ཀྱི་མཆོག་ཀྱང་སྩལ་དུ་གསོལ། །ཞེས་ལན་གསུམ་གྱིས་
གསོལ་བ་གདབ། གཉིས་པ་བྲབ་མཆོད་ནི། ལས་བུམ་གྱི་ཆུས་འཐོར་བའི་སྟངས་ཀ་བྱས་ལ། ཨོཾ་ཨཱཿབིགྷྣཱན་ཏ་ཀྲི་ཏ་ཧཱུྃ་ཕཊ། ཅེས་བརྗོད་པས་ལུས་ངག་ཡིད་གསུམ་ལ་གནས་པའི་བགེགས་བསྐྲད། རང་གི་སྙིང་ག་

༄༅། །ནས་འོད་ཟེར་འཕྲོས་པས་མདུན་གྱི་ནམ་མཁར་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་དཀྱིལ་འཁོར་རྟེན་དང་བརྟེན་པར་བཅས་པ་ཨོཾ་བཛྲ་ས་མཱ་ཛཞེས་པས་
སྤྱན་དྲངས། ཨོཾ་བཛྲ་པུཥྤེ་ཨཱཿཧཱུྃ། ཨོབཛྲ་དྷཱུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱཱ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། གིས་མཆོད། རྡོ་རྗེ་
འཆང་གིས་འགྲོ་བསྐྱབ་ཕྱིར། །ཡོན་ཏནཾ་འབྱུང་གནས་བྱིན་པ་ལྟར། །དེ་བཞིན་སློབ་མ་འདི་རྣམས་ལ། །དབང་མཆོག་དམ་པ་སྦྱིན་པར་མཛོད། །ཅེས་པས་ལྷ་ལ་གསོལ་བ་
གདབ་བོ། །བུ་དེ་དམ་ཚིག་དང་སྡོམ་པ་འཛིན་ན་དབང་བསྐུར་ཅིག །ཅེས་གནང་བ་བྱིན་པར་བསམ། ལས་ཀྱི་རྡོ་རྗེས་རྣམ་རྒྱལ་དང་ལས་བུམ་བཏེག་ནས་བཟུང་། གཞན་རྣམས་ཀྱིས་མེ་ཏོག་གི་ཆར་འབེབས་ཤིང་
རོལ་མོ་བྱས་ལ། ཕུན་སུམ་ཚོགས་འཛིན་གསེར་གྱི་རི་བོ་ལྟ་བུའི་མདོག །འཇིག་རྟེན་གསུམ་མགོན་དྲི་མ་གསུམ་ནི་རབ་ཏུ་སྤངས། །སངས་རྒྱས་ཆུ་སྐྱེས་འདབ་རྒྱས་ལྟ་བུའི་
སྤྱན་མངའ་བ། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་

མཆོད་པ། །དམ་ཆོས་རབ་མཆོག་སྐྱེ་དགུ་རྣམས་ལ་ཞི་བྱེད་པ། །འཇིག་རྟེན་བཀྲ་ཤིས་གཉིས་པ་དེང་འདིར་ཁྱོད་ལ་ཤོག །དམ་པའི་ཆོས་དང་ལྡན་ཞིང་ཐོས་པའི་
བཀྲ་ཤིས་ཕྱུག །དགེ་འདུན་ལྷ་དང་ལྷ་མ་ཡིན་དང་མིས་མཆོད་པ། །ངོ་ཚ་དཔལ་གནས་ཚོགས་ཀྱི་ནང་ན་རབ་ཀྱི་མཆོག །འཇིག་རྟེན་བཀྲ་ཤིས་གསུམ་པ་དེང་འདིར་
ཁྱོད་ལ་ཤོག །དངོས་གཞིའི་ཡོན་དབུལ་གསོལ་གདབ་བགེགས་བསངས་ནས། །བཅུ་གསུམ་དཀྱིལ་འཁོར་ནམ་མཁར་སྤྱན་འདྲེན་པའི། །ཕྱག་ལེན་ལྷན་ཐབས་ནང་དུ་གསལ་བར་བཤད། །དབང་ཆུར་མདུན་གྱི་དཀྱིལ་འཁོར་གསལ་
བྱས་ལ། །ཞེས་པ་ཙམ་ལས་སྤྱན་འདྲེན་ཚུལ་མི་སྣང་། །འདི་གཉིས་དགོངས་གཞི་སོ་སོར་ཡོད་དམ་ཅི། །མཆོད་དང་གསོལ་གདབ་ཡུལ་གྱི་ཡི་དམ་ལྷ། །སྤྱན་དྲངས་ཉིད་དང་མདུན་བསྐྱེད་ག་ལ་འཇོག །དེ་ལྟར་སྤྱན་དྲངས་བྱས་པའི་དཀྱིལ་
འཁོར་དེ། །མཐར་ནི་གང་ལ་བསྟིམ་དང་གང་ཚེ་བསྟིམ། །སྤྱན་དྲངས་བྱས་པའི་དགོས་པ་ཇི་ལྟར་ཡིན། །བསམ་བྱའི་དོན་རྣམས་འཁྲུལ་མེད་ཅིས་ཀྱང་གཅེས། །བུམ་གཉིས་བཏེག་ནས་མེ་ཏོག་ཆར་འབེབས་ཤིང་། །བཀྲ་ཤིས་གླུ་དབྱངས་
བརྗོད་པའི་ཕྱག་ལེན་འདིའི། །དགོས་པ་གང་ཡིན་རྒྱུད་ལས་ཇི་ལྟར་བཤད། །བུམ་པ་ཉིད་ལ་བརྗོད་དམ་རང་ལ་ཡིན། །ཞེས་པའི་ལན་ནི། རྭ་ར་གཉིས་ཀྱི་གསུང་མི་མཐུན་པ་ལྟ་བུ་ཞིག་བྱུང་ཡང་འགལ་བ་གཏན་མེད་དེ། རྭ་ཆེན་པོའི་

༄༅། །བཞེད་པ་ནི་སློབ་མ་དབང་བསྐུར་ལ་དགོངས། ཚར་ཆེན་རྗེའི་ལྷན་ཐབས་སུ་གསུངས་ཚུལ་འདི་ནི་བདག་འཇུག་ལ་དགོངས་པ་ཡིན་ལ། དེ་ལྟར་སྤྱན་དྲངས་མཆོད་གསོལ་བགྱིས་པའི་ལྷ་ཚོགས་དེ་དག་གང་ལ་བསྟིམ་གྱི་གསལ་
ཁ་མ་བྱུང་ཡང་རང་གི་གོ་ཚོད་ནི། མདུན་བསྐྱེད་ཀྱི་གཙོ་བོ་དང་བླ་མ་དབྱེར་མེད་པ་དེས། སློབ་མ་དེ་ལ་དམ་ཚིག་དང་སྡོམ་པ་འཛིན་ནུས་ན་དབང་བསྐུར་ཅིག་ཅེས་གནང་བ་བྱུང་བར་བསམས་ནས་སྤྱན་དྲངས་པ་རྣམས་མདུན་བསྐྱེད་ལ་བསྟིམ་པའམ།
ཡང་ན་མི་དམིགས་པར་བསམ་པ་ཙམ་གྱིས་ཆོག་གམ་སྙམ་མོ། །ར་ཆེན་གྱི་དགོངས་པ་བུམ་པ་ལ་བཀྲ་ཤིས་ཀྱི་མངའ་གསོལ་ཡིན་པའི་དབང་དུ་མཛད་ནས་རྭའི་རྗེས་འབྲངས་རྣམས་བུམ་པ་ལ་ཤིས་བརྗོད་མཛད། རང་གི་གོ་ཚོད་ནི་ཕྱིས་ཀྱི་བདེ་
མཆོག་གི་དབང་གི་ཡིག་སྣ་འགའ་ཞིག་ཏུ་བུམ་པ་བཏེག་སྟེ་བཀྲ་ཤིས་བརྗོད་པའི་སྐབས་འདིར། གཙོ་བོའི་ཐུགས་ཀ་ནས་དབང་ལྷ་རྣམས་སྤྲོས་ཏེ། རིགས་ལྔས་བུམ་པ་ཐོགས་ཏེ་དབང་བསྐུར་བའི་སྟ་གོན་མཛད། ཁྲོ་བོ་རྣམས་ཀྱིས་བགེགས་
བསྐྲད༑ བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད་པར་བསམ་པ་ཡིན་ཞེས་བཤད་ལ། ཚུལ་འདི་ལྟར་ན། རྣམ་རྒྱལ་བུམ་པ་འདེགས་པ་ནི། རིགས་ལྔས་དབང་བསྐུར་བའི་སྟ་གོན་མཛད་པ་དེའི་གནད་དང་། ལས་བུམ་འདེགས་པ་
ནི༑ ཁྲོ་བོ་རྣམས་ཀྱིས་བགེགས་བསྐྲད་པར་བསམ་པ་དེའི་གནད་དང་། བཀྲ་ཤིས་བརྗོད་པ་ནི། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད་པར་བསམ་པ་དེའི་གནད་ཀྱིས་ཡིན་པར་སྣང་བས་འགྲིག་པོར་ལེགས་ཀྱང་སྣང་

ལ་ལྔ་དང་། དེ་རེ་རེ་ལ་གཉིས་གཉིས་སོ། །དང་པོ་ནི། དཔལ་ལྡན་ཐུགས་ཀྱི་རྡོ་རྗེ་འཆང་། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་བརླབས་ནས་སུ། །ཐུགས་ཀྱི་
རྡོ་རྗེར་བདག་མཛོད་ཅིག །ཅེས་ལན་གསུམ་གྱིས་གསོལ་བ་གདབ། དཔལ་ལྡན་ཐུགས་ཀྱི་རྡོ་རྗེ་འཛིན་སོགས་ཀྱིས། །གསོལ་བ་བཏབ་སྟེ་ཆུ་དབང་ཅོད་པན་སོགས། །ཡོངས་རྫོགས་རང་རང་གསོལ་གདབ་ཡིན་པའམ། །འོན་
ཏེ་ནང་དབང་སོ་སོའི་གསོལ་གདབ་ཡིན། །རིག་དབང་ལྔ་ལ་སྐུ་གསུང་ཐུགས་སོགས་ཀྱི། །འདོན་པ་བསྒྱུར་བའི་གསོལ་གདབ་འདི་ལྟར་ན། །སློབ་དཔོན་རིགས་ལྔ་སོ་སོའི་རྣམ་པ་རུ། །གོ་འཕོས་དགོས་པའི་བཤད་པ་མ་ཡིན་ནམ། །ཞེས་
པའི་ལན་ནི། ཇི་ལྟར་སངས་རྒྱས་སོགས་ཀྱིས་སློབ་མའི་དབང་སྤྱིར་གསོལ་བ་གདབ་པ་སོང་བས་རིག་དབང་སོ་སོ་ལ་གསོལ་གདབ་མི་དགོས་སོ་སྙམ་ན་འགལ་བ་མེད་དེ། སོ་སོའི་གསོལ་གདབ་འདི་ནང་དབང་སོ་སོའི་སྔོན་འགྲོ་ཙམ་ཡིན་པས་སོ། །
རིག་དབང་ཕྱི་མ་རྣམས་ཀྱི་སྔོན་འགྲོ་ནང་དབང་སོ་སོར་ཡང་། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཞལ་དུ་ཞུགས་པ་འབའ་ཞིག་ངག་འདོན་ལ་མཛད་པས། དེ་ལྟར་ན་བླ་མ་གོ་མི་འཕོ་བར། གཙོ་བོའི་རྣམ་པ་
ཅན་དུ་བཞུགས་པ་ལ། རིགས་ལྔ་སོ་སོའི་ཡོན་ཏན་གྱི་ལྡོག་པ་ཚང་བའི་སྒོ་ནས། དཔལ་ལྡན་ཐུགས་ཀྱི་རྡོ་རྗེ་འཛིན་སོགས་ཀྱིས་གསོལ་བ་གདབ་པ་ལ་འགལ་བ་མེད་དེ། དཀྱིལ་འཁོར་གྱི་གཙོ་བོ་ནི། རིགས་ལྔ་སོ་སོར་ཕྱེ་ན་མི་བསྐྱོད་པའི་

༄༅། །རིགས་གཙོ་ཆེའང་། དོན་ལ་རིགས་ལྔ་ཆར་གྱི་ཡོན་ཏན་གྱི་ལྡོག་པ་མ་ལུས་པ་ཚང་བའི་རིགས་ཀུན་གྱི་བདག་པོར་བྱ་རིགས་པ་ཡིན་ནོ། །གཉིས་པ་ནི། རིག་པའི་དབང་ལྔའི་སྐབས་སུ། དབང་རེ་རེ་ལ་ནང་གི་དབང་དང་།
ཕྱིའི་དབང་དང་། དབང་གི་རྟོགས་པ་བརྗོད་པ་དང་གསུམ་དུ་ཡོད་པ་ལས། དང་པོ། མི་བསྐྱོད་པ་ཆུ་དབང་གི་ངག་འདོན་ནི། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་བྷ་ཝ་ཤུདྡྷོཉཧཾ། རང་ཉིད་མི་དམིགས་ཏེ་སྟོང་
པར་གྱུར། སྟོང་པའི་ངང་ལས་སྐད་ཅིག་གིས་མི་བསྐྱོད་པ་སྐུ་མདོག་སྔོན་པོ་རྡོ་རྗེ་དང་དྲིལ་བུ་འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་དང་ཐོད་པ་འཛིན་པ་དང་མཉམ་
པར་སྦྱོར་བའི་སྐུ་ཅན་དུ་གྱུར། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་
ནས་ཡུམ་གྱི་པདྨར་ཐོན་པ། དྷཱིཿལས་རལ་གྲི་དྷིས་མཚན་པ་ལས་རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་
རྒྱན་གྱིས་སྤྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་དཔལ་རྡོ་རྗེ་འཇིགས་བྱེད་སྐུ་མདོག་ཆར་སྤྲིན་

གྱི་མདོག་ལྟར་གནག་ཅིང་ནམ་མཁའི་འོད་ལྟར་གསལ་བ། ཞལ་དགུ་ཕྱག་སུམ་ཅུ་རྩ་བཞི་པ། ཞབས་བཅུ་དྲུག་དང་ལྡན་པ། རྩ་ཞལ་ནག་པོ་མ་ཧེའི་གདོང་པ་ཅན། 
མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་དང་བཅས་པ། རྭ་སྔོན་པོ་རྣོ་ཟེངས་པ་ལ་རུས་པའི་རྒྱན་འཁྲོལ་བ། ཕཊ་དང་ཕེ་གྱི་སྒྲ་སྒྲོགས་པ། དེའི་སྟེང་ན་
སྲིན་པོའི་ཞལ་དམར་པོ་ཁྲག་འཛག་ཅིང་མཆེ་བ་གཙིགས་པ། དེའི་སྟེང་ན་འཇམ་དཔལ་གྱི་ཞལ་སེར་པོ་འཛུམ་ཞིང་ཅུང་ཟད་ཁྲོ་བ། སྙན་གོང་ན་ཨུཏྤལ་དང་རིན་པོ་ཆེའི་
རྒྱན་གྱིས་བརྒྱན་པ། རྭའི་གཡས་ཀྱི་ཞལ་དང་པོ་སྔོན་པོ་མཆེ་བ་གཙིགས་པ། དེའི་སྟེང་ན་གཉིས་པ་དམར་པོ་ལྗགས་འདྲིལ་བ། དེའི་སྟེང་ན་གསུམ་པ་སེར་པོ་ཁྲོ་
གཉེར་བསྡུས་པ། རྭའི་གཡོན་གྱི་ཞལ་དང་པོ་དཀར་པོས་རྨོངས་པར་བྱེད་པ། དེའི་སྟེང་ན་གཉིས་པ་དུད་ཀས་རེངས་པར་བྱེད་པ། དེའི་སྟེང་ན་གསུམ་པ་ནག་པོས་
གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་གསུམ་མེ་སྟག་གི་ཕུང་པོ་ལྟར་དམར་ལ་ཟླུམ་པ། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་བསྡུས་པ། སྨྲ་

༄༅། །ར་དང་སྨིན་མ་དམར་སེར་གྱེན་དུ་འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་བརྒྱན་པ། ཐམས་ཅད་ཀྱི་དབུ་སྐྲ་ཁམ་ནག་འཇམ་དཔལ་གྱི་སྤྱི་
གཙུག་ཏུ་འཁྱིལ་བ། ཧཱུཾ་དང་ཕཊ་དང་ཧ་ཧའི་གད་རྒྱངས་རྣམ་པར་སྒྲོགས་པའོ། །ཕྱག་སུམ་ཅུ་རྩ་བཞིའི་གཡས་པ་རྣམས་ཀྱིས་རིམ་པ་བཞིན་དུ་གྲི་གུག་དང་། མཚོན་རྩེ་
གཅིག་པ་དང་། གཏུན་ཤིང་དང་། ཆུ་གྲི་དང་། རྡོ་རྗེ་རྩེ་གཅིག་པ་དང་། དགྲ་སྟ་དང་། མདུང་ཐུང་དང་། མདའ་དང་། ལྕགས་ཀྱུ་དང་། དབྱུག་པ་དང་།
ཁ་ཊཾ་ག་དང་། འཁོར་ལོ་དང་། རྡོ་རྗེ་རྩེ་ལྔ་པ་དང་། རྡོ་རྗེ་ཐོ་བ་དང་། རལ་གྲི་དང་། རྗེའུ་ཆུང་རྣམས་བསྣམས་པའོ། །གཡོན་པ་རྣམས་ཀྱིས་རིམ་པ་བཞིན་དུ་
ཁྲག་གིས་གང་བའི་ཐོད་པ་དང་། མགོ་བོ་དང་། ཕུབ་དང་། རྐང་པ་དང་། ཞགས་པ་དང་། གཞུ་དང་། རྒྱུ་མ་དང་། དྲིལ་བུ་དང་། ལག་པ་དང་།
དུར་ཁྲོད་ཀྱི་རས་དང་། སྐྱེས་བུ་གསལ་ཤིང་ལ་བཙུགས་པ་དང་། མེ་ཐབ་དང་། ཐོད་ཚལ་དང་། སྡིགས་མཛུབ་དང་། འཕན་རྩེ་གསུམ་པ་དང་། རླུང་གིས་

འཕྱར་བའི་རས་རྣམས་བསྣམས་པའོ། །ཕྱག་ཐ་མ་གཉིས་ཀྱིས་གླང་པོ་ཆེའི་པགས་པ་རློན་པ་བརྒྱངས་ནས་འཛིན་པ། ཞབས་བཅུ་དྲུག་གི་གཡས་པ་རྣམས་བསྐུམས་པས་
རིམ་པ་བཞིན་དུ་མི་དང་། མ་ཧེ་དང་། གླང་དང་། བོང་བུ་དང་། རྔ་མོ་དང་། ཁྱི་དང་། ལུག་དང་། ཝ་རྣམས་མནན་པའོ། །གཡོན་པ་བརྒྱད་བརྐྱངས་
པས་རིམ་པ་བཞིན་དུ་བྱ་རྒོད་དང་། འུག་པ་དང་། ཁྭ་ཏ་དང་། ནེ་ཙོ་དང་། ཁྲ་དང་། ཁྱུང་དང་། རི་སྐེགས་དང་། བཞད་རྣམས་མནན་པའོ། །དེ་རྣམས་
ཀྱི་འོག་ཏུ་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ། གཞོན་ནུ་གདོང་དྲུག་ལྗང་གུ་རྣམས་ཁ་སྦུབ་ཏུ་མནན་པ། གཅེར་བུ་མཚན་
མ་གྱེན་དུ་སྒྲེང་བ། མིའི་ཁྲག་དང་། ཚིལ་དང་། ཞག་དང་། རྐང་རྣམས་ཞལ་དུ་གསོལ་བ། འཇིག་རྟེན་དང་འཇིག་རྟེན་ལས་འདས་པའི་ལྷ་ལ་བསྡིགས་པར་
མཛད་པ། མི་མགོ་རློན་པ་ཁྲག་འཛག་པ་ལྔ་བཅུའི་ཕྱང་འཕྲུལ་དང་། སྦྲུལ་དང་རུས་པའི་རྒྱན་གྱིས་བརྒྱན་པ། ཐལ་ཆེན་གྱི་ཚོམ་བུ་དང་། ཁྲག་གི་ཐིག་ལེ་དང་།

༄༅། །ཞག་གི་ཟོ་རིས་དང་ལྡན་པ། ཁམས་གསུམ་ཟ་བར་ནུས་པ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང་བ། །སྙིང་རྗེ་རྔམ་།
དང་ཞི་བ་སྟེ། །གར་དགུའི་ཉམས་དང་ལྡན་པའོ། །དེའི་པང་ན་ཡུམ་རྡོ་རྗེ་རོ་ལངས་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཉིས་ཀྱིས་
གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་
གཡས་བརྐྱང་ཞིང་གཡོན་པས་བཅོམ་ལྡན་འདས་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། དེའི་མིག་ཏུ་བྱང་ཆུབ་སེམས་དཔའ་
སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་
སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། ནང་དབང་བསྐུར་ཚེ་སླར་ཡང་གཙོ་བོ་ཡི། །ཐུགས་ཀའི་འོད་འཕྲོས་ཡེ་ལྷ་སྤྱན་འདྲེན་པའི། །ངག་འདོན་ལྷན་ཐབས་ནང་དུ་བཤད་སྣང་བ། །

སླར་ཡང་ཞེས་པའི་ཚིག་ནུས་ཇི་ལྟར་འཆད། །ཅེས་པའི་ལན་ནི། ཐོག་མར་འོད་ཟེར་གྱིས་ཐུགས་ཀར་དྲངས་ནས་ཡུམ་གྱི་མཁར་བབས་ཏེ་འཇིགས་བྱེད་སོགས་སུ་བསྐྱེད་པ་ལ་སླར་ཡང་འོད་ཟེར་འཕྲོས་པས་ཡེ་ཤེས་པ་སྤྱན་འདྲེན་པ་ཡིན་ནོ། །
སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྡོ་རྗེ་འཇིགས་བྱེད་ཡབ་ཡུམ་གྱི་རྣམ་པར་སྤྱན་དྲངས།
བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་རང་ཉིད་ཡུམ་གྱི་པདྨར་
རྡོ་རྗེ་འཇིགས་བྱེད་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་ཏེ་གཉིས་སུ་མེད་པར་གྱུར། གཉིས་པ་ནི། ཡུམ་གྱི་པདྨ་ནས་ཕྱིར་ཐོན་ཏེ། དཀྱིལ་འཁོར་གྱི་དབུས་སུ་
འཁོད་པར་གྱུར། རང་ཉིད་ཡུམ་གྱི་པདྨ་ནས་ཐོན་རྗེས། །དཀྱིལ་འཁོར་དབུས་དང་ལྷོ་ཡི་ལག་སོགས་སུ། །འཁོད་ཚེ་དཀྱིལ་འཁོར་ལྷ་དང་དབྱེར་མེད་དུ། །འདྲེས་པ་ཡིན་ནམ་གནད་གཞན་ཇི་ལྟར་འཆད། །ཅེས་པའི་ལན་ནི།
དེའི་ཚེ་ནང་གི་དབུས་ཀྱི་རེ་མིག་གི་དབུས་དྲང་པོ་ན་མདུན་བསྐྱེད་ཀྱི་གཙོ་བོ་བཞུགས་ཀྱང་རེ་མིག་དེའི་གོ་ས་ཐམས་ཅད་མདུན་བསྐྱེད་ཀྱི་གཙོ་བོ་དེས་སྒྲིབ་པའམ་ཁེབས་པ་མེད་པས་སློབ་མ་དང་དབང་རྫས་རེ་མིག་དབུས་མའི་ནང་དུ་འཁོད་པ་ལ་སྐྱོན་

༄༅། །གྱིས་ཀླན་ཀ་མེད་དོ། །དེ་བཞིན་དུ་ལྷོའི་རེ་མིག་གི་ལག་སྟེང་དུ་སེར་སྣ་གཤིན་རྗེའི་གཤེད་བཞུགས་ཀྱང་ལག་པའི་གདན་དེ་རྒྱ་ཆེ་བར་ཡོད་པས་ལྷོའི་ལག་སྟེང་དུ་སློབ་མ་དང་དབང་རྫས་འཁོད་པ་ལ་བློ་ལ་མི་བདེ་བ་མི་དགོས་སོ། །
ཨོཾ་སྭ་བྷཱ་ཝ་ཤུདྡྷས། དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་སྐད་ཅིག་གིས་མི་བསྐྱོད་པ་སྐུ་མདོག་སྔོན་པོ་རྡོ་རྗེ་དང་དྲིལ་བུ་
འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བའི་སྐུ་ཅན་དུ་གྱུར། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་
གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་ཐོན་པ་དྷཱིཿལས་རལ་གྲི་དྷིས་མཚན་པ་ལས་རྗེ་བཙུན་འཇམ་པའི་དབྱངས་
སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་རྒྱན་གྱིས་སྤྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ཡོངས་སུ་གྱུར་པ་ལས་
དབང་རྫས་རྣམ་རྒྱལ་བུམ་པའི་ཆུ་བཅོམ་ལྡན་འདས་དཔལ་རྡོ་རྗེ་འཇིགས་བྱེད་སྐུ་མདོག་ཆར་སྤྲིན་གྱི་མདོག་ལྟར་གནག་ཅིང་ནམ་མཁའི་འོད་ལྟར་གསལ་བ། ཞལ་དགུ་ཕྱག་

སུམ་ཅུ་རྩ་བཞི་པ། ཞབས་བཅུ་དྲུག་དང་ལྡན་པ། རྩ་ཞལ་ནག་པོ་མ་ཧེའི་གདོང་པ་ཅན། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་དང་བཅས་པ། རྭ་
སྔོན་པོ་རྣོ་ཟེངས་པ་ལ་རུས་པའི་རྒྱན་འཁྲོལ་བ། ཕཊ་དང་ཕོ་གྱི་སྒྲ་སྒྲོགས་པ། དེའི་སྟེང་ན་སྲིན་པོའི་ཞལ་དམར་པོ་ཁྲག་འཛག་ཅིང་མཆེ་བ་གཙིགས་པ། དེའི་སྟེང་ན་
འཇམ་དཔལ་གྱི་ཞལ་སེར་པོ་འཛུམ་ཞིང་ཅུང་ཟད་ཁྲོ་བ། སྙན་གོང་ན་ཨུཏྤལ་དང་རིན་པོ་ཆེའི་རྒྱན་གྱིས་བརྒྱན་པ། རྭའི་གཡས་ཀྱི་ཞལ་དང་པོ་མཆེ་བ་གཙིགས་པ།
དེའི་སྟེང་ན་གཉིས་པ་དམར་པོ་ལྗགས་འདྲིལ་བ། དེའི་སྟེང་ན་གསུམ་པ་སེར་པོ་ཁྲོ་གཉེར་བསྡུས་པ། རྭའི་གཡོན་གྱི་ཞལ་དང་པོ་དཀར་པོས་རྨོངས་པར་བྱེད་པ། དེའི་
སྟེང་ན་གཉིས་པ་དུད་ཀས་རེངས་པར་བྱེད་པ། དེའི་སྟེང་ན་གསུམ་པ་ནག་པོས་གསོད་པར་བྱེད་པ། ཞལ་རེ་རེ་ཞིང་སྤྱན་གསུམ་གསུམ་མེ་སྟག་གི་ཕུང་པོ་ལྟར་དམར་ལ་
ཟླུམ་པ། མཆེ་བ་གཙིགས་ཤིང་ལྗགས་འདྲིལ་བ། ཁྲོ་གཉེར་བསྡུས་པ། སྨ་ར་དང་སྨིན་མ་དམར་སེར་གྱེན་དུ་འབར་བ། ཐོད་སྐམ་ལྔ་ལྔས་ཁྲོ་ཞལ་རྣམས་ཀྱི་དབུ་ལ་

༄༅། །བརྒྱན་པ། ཐམས་ཅད་ཀྱི་དབུ་སྐྲ་ཁམ་ནག་འཇམ་དཔལ་གྱི་སྤྱི་གཙུག་ཏུ་འཁྱིལ་བ། ཧཱུྃ་དང་ཕཊ་དང་ཧ་ཧའི་གད་རྒྱངས་རྣམ་པར་སྒྲོགས་པའོ། །ཕྱག་
སུམ་ཅུ་རྩ་བཞིའི་གཡས་པ་རྣམས་ཀྱིས་རིམ་པ་བཞིན་དུ་གྲི་གུག་དང་། མཚོན་རྩེ་གཅིག་པ་དང་། གཏུན་ཤིང་དང་། ཆུ་གྲི་དང་། རྡོ་རྗེ་རྩེ་གཅིག་པ་དང་། དགྲ་
སྟྭ་དང་། མདུང་ཐུང་དང་། མདའ་དང་། ལྕགས་ཀྱུ་དང་། དབྱུག་པ་དང་། ཁ་ཊཾ་ག་དང་། འཁོར་ལོ་དང་། རྡོ་རྗེ་རྩེ་ལྔ་པ་དང་། རྡོ་རྗེ་ཐོ་བ་དང་།
རལ་གྲི་དང་། རྗེའུ་ཆུང་རྣམས་བསྣམས་པའོ། །གཡོན་པ་རྣམས་ཀྱིས་རིམ་པ་བཞིན་དུ་ཁྲག་གིས་གང་བའི་ཐོད་པ་དང་། མགོ་བོ་དང་། ཕུབ་དང་། རྐང་པ་དང་། །
ཞགས་པ་དང་། གཞུ་དང་། རྒྱུ་མ་དང་། དྲིལ་བུ་དང་། ལག་པ་དང་། དུར་ཁྲོད་ཀྱི་རས་དང་། སྐྱེས་བུ་གསལ་ཤིང་ལ་བཙུགས་པ་དང་། མེ་ཐབ་དང་།
ཐོད་ཚལ་དང་། སྡིགས་མཛུབ་དང་། འཕན་རྩེ་གསུམ་པ་དང་། རླུང་གིས་འཕྱར་བའི་རས་རྣམས་བསྣམས་པའོ། །ཕྱག་ཐ་མ་གཉིས་ཀྱིས་གླང་པོ་ཆེའི་པགས་པ་རློན་

པ་བརྒྱངས་ནས་འཛིན་པ། ཞབས་བཅུ་དྲུག་གི་གཡས་པ་རྣམས་བསྐུམས་པས་རིམ་པ་བཞིན་དུ་མི་དང་། མ་ཧེ་དང་། གླང་དང་། བོང་བུ་དང་། རྔ་མོ་དང་།
ཁྱི་དང་། ལུག་དང་། ཝ་རྣམས་མནན་པའོ། །གཡོན་པ་བརྒྱད་བརྐྱངས་པས་རིམ་པ་བཞིན་དུ་བྱ་རྒོད་དང་། འུག་པ་དང་། ཁྭ་ཏ་དང་། ནེ་ཙོ་དང་། ཁྲ་དང་།
ཁྱུང་དང་། རི་སྐེགས་དང་། བཞད་རྣམས་མནན་པའོ། །དེ་རྣམས་ཀྱི་འོག་ཏུ་ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ།
གཞོན་ནུ་གདོང་དྲུག་ལྗང་གུ་རྣམས་ཁ་སྦུབ་ཏུ་མནན་པ། གཅེར་བུ་མཚན་མ་གྱེན་དུ་སྒྲེང་བ། མིའི་ཁྲག་དང་། ཚིལ་དང་། ཞག་དང་། རྐང་རྣམས་ཞལ་དུ་གསོལ་
བ༑ འཇིག་རྟེན་དང་འཇིག་རྟེན་ལས་འདས་པའི་ལྷ་ལ་བསྡིགས་པར་མཛད་པ། མི་མགོ་རློན་པ་ཁྲག་འཛག་པ་ལྔ་བཅུའི་ཕྱང་འཕྲུལ་དང་། སྦྲུལ་དང་རུས་པའི་རྒྱན་
གྱིས་བརྒྱན་པ། ཐལ་ཆེན་གྱི་ཚོམ་བུ་དང་། ཁྲག་གི་ཐིག་ལེ་དང་། ཞག་གི་ཟོ་རིས་དང་ལྡན་པ། ཁམས་གསུམ་ཟ་བར་ནུས་པ། སྒེག་པ་དཔའ་བ་མི་སྡུག་པ། །

༄༅། །དགོད་པ་དྲག་ཤུལ་འཇིགས་སུ་རུང་། །སྙིང་རྗེ་ཇམ་དང་ཞི་བ་སྟེ། །གར་དགུའི་ཉམས་དང་ལྡན་པའོ། །དེའི་པང་ན་ཡུམ་རྡོ་རྗེ་རོ་ལངས་མ་སྐུ་མདོག་
མཐིང་ནག་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་
པ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་གཡས་བརྐྱང་ཞིང་གཡོན་པས་བཅོམ་ལྡན་འདས་ལ་འཁྲིལ་བ། གཉིས་ཀའང་ཡེ་ཤེས་ཀྱི་མེ་རབ་ཏུ་
འབར་བའི་དབུས་ན་བཞུགས་པ། དེའི་མིག་ཏུ་བྱང་ཆུབ་སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །
དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། སླར་ཡང་གཙོ་བོའི་ཐུགས་ཀ་
ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྡོ་རྗེ་འཇིགས་བྱེད་ཡབ་ཡུམ་གྱི་རྣམ་པར་སྤྱན་དྲངས། བླ་མ་དང་དཀྱིལ་འཁོར་

གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་དབང་རྫས་བུམ་པའི་ཆུ་ཡུམ་གྱི་པདྨར་རྡོ་རྗེ་
འཇིགས་བྱེད་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་ཏེ་གཉིས་སུ་མེད་པར་གྱུར། ཡུམ་གྱི་པདྨ་ནས་ཕྱིར་ཐོན་པའི་དབང་རྫས་ཀྱི་རྡོ་རྗེ་འཇིགས་བྱེད་ཡབ་ཡུམ་འོད་དུ་
ཞུ་བ་ལས་བྱུང་བའི་དབང་རྫས་རྣམ་རྒྱལ་བུམ་པའི་ཆུར་གྱུར། ལུགས་འདིར་དབང་རྫས་ལྷ་ལ་དབང་བསྐུར་དང་། །རིགས་ཀྱི་བདག་པོས་རྒྱས་གདབ་མི་སྣང་ལ། །ཡེ་ཤེས་གཞུག་དང་དབང་བསྐུར་དུས་མཉམ་མམ། །འོན་
ཏེ་རྒྱས་གདབ་རྟེན་མེད་ཉིད་དུ་འདོད། །ཅེས་པའི་ལན་ནི། ཕྱི་དབང་སྔོན་དང་ནང་དབང་རྗེས་ལ་ཡོད་ཚེ་ཡན་ལག་བཞི་རྫོགས་དངོས་སུ་ཡོད་ཀྱང་། འདིར་ནང་དབང་སྔོན་ལ་བྱས་པས་ཡེ་ཤེས་པ་གཞུག་པ་དང་ལྷན་ཅིག་རྒྱས་གདབ་ཙམ་ལས་
དངོས་སུ་མི་སྣང་ངོ་། །ཅེས་བརྗོད། དེ་ནས། སངས་རྒྱས་ཀུན་གྱི་བུམ་པའི་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་བསྒྲུབ་ཕྱིར། །བུམ་པའི་དབང་
ཆོག་བླང་བར་མཛོད། །བུམ་པ་དབུ་རྒྱན་རྡོ་རྗེ་སོགས་ཀྱི་དབང་། །བླང་བར་མཛོད་ཅིག་ཚིག་རྣམས་རིག་དབང་ལྔ། །བསྐུར་བར་གདམས་པ་ཙམ་མམ་བསྐུར་ཚིག་དངོས། །གང་ཡིན་མཁས་པ་དག་གིས་དཔྱད་པའི་གནས། །

༄༅། །གལ་ཏེ་བསྐུར་བར་གདམས་པ་ཙམ་ཡིན་ན། །འདི་སྐབས་དབང་རྫས་ཐོགས་པར་བཤད་འདི་ཅི། །འོན་ཏེ་བསྐུར་ཚིག་ཡིན་ན་དེ་ཙམ་གྱིས། །དབང་དོན་འཕྲོད་པར་ཁས་ལེན་ནུས་སམ་ཅི། །ཞེས་པའི་ལན་ནི། འདི་ནི་
དབང་བསྐུར་བར་གདམས་པ་ཙམ་ལས་དབང་བསྐུར་བ་དངོས་མ་ཡིན་ནོ། །ཛཿཧཱུྃ་བྃ་ཧོཿརང་གི་སྙིང་ག་ནས་འོད་ཟེར་འཕྲོས་པས་མི་བསྐྱོད་པས་གཙོ་བྱས་པའི་རིགས་ལྔ། ཡུམ་བཞི། སེམས་
དཔའ་བརྒྱུད། ཁྲོ་བོ་བཅུ། ལྷ་མོ་དྲུག་རྣམས་མདུན་གྱི་ནམ་མཁར་ཨོཾ་བཛྲ་ས་མཱ་ཛས་སྤྱན་དྲངས། ཛཿཧཱུྃ་བྃ་ཧོཿར་བརྗོད་པས་དབང་གི་ལྷ། སྤྱན་འདྲེན་ཚུལ་འདི་དབང་ཆུར་བཤད་མོད་ཀྱི། །དེ་ལྟ་ན་ཡང་
ཚིག་དེའི་བསམ་བྱ་དང་། །ཤེས་བྱེད་ཁུངས་དང་འབྲེལ་བར་དགོས་པ་དོགས། །ཞེས་པའི་ལན་ནི། འདི་སྐབས་ཀྱི་བསམ་བྱ་དཀྱིལ་འཁོར་གྱི་གཙོ་བོའི་ཐུགས་ཀ་ནས་འོད་ཟེར་ལྕགས་ཀྱུ་ཞགས་པ་ལྕགས་སྒྲོག་དྲིལ་བུའི་རྣམ་པ་ཅན་སྤྲོས་ནས་
དབང་ལྷ་མདུན་གྱི་ནམ་མཁར་སྤྱན་དྲངས། ཛ་ཧཱུྃ་བྃ་ཧོསྤྱན་འདྲེན་གྱི་ཚིག་ཡིན་པའི་ཤེས་བྱེད་ནི་སྦྱོང་རྒྱུད་ན་གསལ་ལོ། །རིགས་ལྔས་བྱིན་གྱིས་རློབ། ཡུམ་བཞིས་བུམ་པ་ཐོགས་ཏེ། དབང་བ
ཁམས་གསུམ་ཀུན་གྱིས་ཕྱག་བྱས་པ། །གསང་བ་གསུམ་ནི་འབྱུང་བའི་གནས། །བྱིན་ཅིག་སངས་རྒྱས་ཐམས་ཅད་ཀྱིས། །ཨོཾ་བཛྲ་ཨུ་ད་ཀ་ཨ་བྷི་ཥིཉྩ་སུ་ར་ཏ་སྟྭཾ་ཨ་ཧཾ། །

ཞེས་གསུང་ཞིང་དབང་བསྐུར། བྱང་ཆུབ་སེམས་དཔའ་རྣམས་ཀྱིས། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །སེམས་ཅན་མ་ལུས་ཀུན་གྱི་རང་བཞིན་མཆོག་གྱུར་པ། །
སྐྱེད་བྱེད་ཀྱིས་བསྐྱེད་བདེ་བ་འབྱུང་བ་ཇི་ལྟ་བ། །དེ་ལྟར་དབང་བསྐུར་མཆོག་གི་དེང་འདིར་བཀྲ་ཤིས་ཤོག །ལྷ་མོ་རྣམས་ཀྱིས། ཨོཾ་ཨགྷཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པཥྤེ་ཨཱཿཧཱུྃ།
ནས༑ བཛྲ་ཤབྡ་ཨཱཿཧཱུྃ། གི་བར་དང་། རིག་མ་རྣམས་ཀྱིས། ཨོཾ་བཛྲ་ས་ཏཱ་སུ་སཾ་གྲ་ཧད། བཛྲ་རཏྣ་མ་ནུཏྟ་རཾ། བཛྲ་དྷརྨ་གཱ་ཡ་ནཻ། བཛྲ་ཀརྨ་ཀ་རོཏྦྷ་ཝེ། ཁྲོ་བོ་རྣམས་ཀྱིས།
ཨོཾ་ཨཱཿབིགྷྣཱ་ཏ་ཀྲྀ་ཏ་ཧཱུྃ་ཕཊ། ཅེས་ལུས་ངག་ཡིད་གསུམ་ལ་གནས་པའི་བགེགས་བསྐྲད། དབང་བསྐུར་བའི་ཆུ་རྒྱུན་དེ་སྤྱི་གཙུག་ཚངས་པའི་བུ་ག་ནས་མར་སོང་། རྐང་མཐིལ་ཡན་ཆད་
གང་༑ སྒྲིབ་པ་ཐམས་ཅད་དག །བུམ་པའི་དབང་ཐོབ། ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། ཛཿཧཱུྃ་བྃ་ཧོཿ ནམ་མཁར་བཞུགས་པའི་
དབང་གི་ལྷ་རྣམས་རང་གི་ལུས་ལ་ཐིམ་པ་ནི་རྣམ་པར་ཤེས་པ་ལ་མི་བསྐྱོད་པ། གཟུགས་ཀྱི་ཕུང་པོ་ལ་རྣམ་པར་སྣང་མཛད། ཚོར་བ་ལ་རིན་ཆེན་འབྱུང་ལྡན། འདུ་

༄༅། །ཤེས་ལ་སྣང་བ་མཐའ་ཡས། འདུ་བྱེད་ལ་དོན་ཡོད་གྲུབ་པ། སའི་ཁམས་ལ་སངས་རྒྱས་སྤྱན་མ། ཆུའི་ཁམས་ལ་མཱ་མ་ཀཱི། མེའི་ཁམས་ལ་གོས་
དཀར་མོ། རླུང་གི་ཁམས་ལ་དམ་ཚིག་སྒྲོལ་མ། མིག་ལ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་སྤྱན་རས་གཟིགས། ལུས་ལ་
སྒྲིབ་པ་རྣམ་སེལ། ཡིད་ལ་ཀུན་ཏུ་བཟང་པོ། ལྷ་མོ་དྲུག་པོ་གཟུགས་སྒྲ་དྲི་རོ་རེག་བྱ་ཆོས་ལ་ཐིམ། ཐོ་བ་གཤིན་རྗེའི་གཤེད་ལག་པ་གཡས། དབྱུག་པ་གཤིན་རྗེའི་
འགཤེད་རྐང་པ་གཡས། པདྨ་གཤིན་རྗེའི་གཤེད་རྐང་པ་གཡོན། རལ་གྲི་གཤིན་རྗེའི་གཤེད་ལག་པ་གཡོན་ལ་ཐིམ། དེ་ལྟར་ཕུང་ཁམས་སྐྱེ་མཆེད་ལྷ་དང་ལྷ་མོའི་རང་
བཞིན་མི་བསྐྱོད་པའི་སྐུར་གྱུར། གདན་གསུམ་ཚང་བའི་དབང་ལྷ་བསྟིམ་པའི་སྐབས། །གཤེད་པོ་བཞི་མ་གཏོགས་པའི་ཁྲོ་བོ་དང་། །སེམས་དཔའི་ནང་ཚན་བྱམས་པ་འཇམ་དབྱངས་གཉིས། །གང་ལ་བསྟིམ་གྱི་གསལ་ཁ་མི་
སྣང་ཅི། །ཞེས་པའི་ལན་ནི། འདིར་གསལ་ཁ་མི་སྣང་ཡང་། བླ་མེད་གཞན་གྱི་ཉམས་ལེན་ལས། ཡིད་འཕགས་པ་འཇམ་དཔལ། ཚིགས་ཀུན་ཏུ་བཟང་པོ། རྩ་བྱམས་པ། ཞེས་དང་། ཞལ་རྟ་མགྲིན། རྡོ་རྗེ་བདུད་རྩི་ཐབ་སྦྱོར།

དཔུང་པ་གཡས་པ་མི་གཡོ་བ། ཞེས་སོགས་གསུངས་པའི་འགྲོས་སྦྱར་ན། རང་རང་གི་སྦྱང་གཞིའི་གཙོ་བོ་གང་དུ་ཡོད་པ་དེར་བསྟིམ་པ་ལས་འོས་མེད་དོ། །ཨོཾ་བཛྲ་པུཥྤེ་ཨཱཿཧཱུྃ་ནས། ཨོཾ་བཛྲ་ཤབྡ་ཨཱཿཧཱུྃ་གི་བར་གྱིས་མཆོད།
གསུམ་པ་ནི། དེ་ལྟར་ན་དབང་བསྐུར་བ་ལྔ་ལས་ཆུའི་དབང་ཐོབ། ཉོན་མོངས་པ་ལྔ་ལས་ཞེ་སྡང་གི་སྒྲིབ་པ་དག །ཕུང་པོ་ལྔ་ལས་རྣམ་པར་ཤེས་པའི་ཕུང་པོ་གནས་གྱུར།
ཡེ་ཤེས་ལྔ་ལས་མེ་ལོང་ལྟ་བུའི་ཡེ་ཤེས་མངོན་དུ་བྱས། སྐུ་ལྔ་ལས་མི་བསྐྱོད་པའི་ངོ་བོ་རྡོ་རྗེ་འཇིགས་བྱེད་ཀྱི་ས་བོན་དང་བག་ཆགས་རྒྱུད་ལ་བཞག་གོ །ཞེས་བརྗོད། གཉིས་
པ་དབུ་རྒྱན་གྱི་དབང་ལ་གཉིས་ལས། དང་པོ་ནི། དཔལ་ལྡན་ཡོན་ཏན་རྡོ་རྗེ་འཛིན། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་བརླབས་ནས་སུ། །ཡོན་ཏན་རྡོ་རྗེར་
བདག་མཛོད་ཅིག །ཅེས་ལན་གསུམ། གཉིས་པ་ལ་གསུམ་ལས། དང་པོ་ནི། སྭ་བྷཱ་ཝས་སྦྱང་། རང་ཉིད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་སྐད་ཅིག་གིས་རིན་ཆེན་
འབྱུང་ལྡན་སྐུ་མདོག་སེར་པོ་རྡོ་རྗེ་དང་དྲིལ་བུ་འཛིན་པ། ཡུམ་རིན་ཆེན་སྒྲོལ་མ་སེར་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བའི་སྐུ་ཅན་དུ་གྱུར། དེ་ཉིད་བླ་

༄༅། །མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་ཐོན་པ་
དྷཱིཿལས་རལ་གྲི་དྷཱིཿས་མཚན་པ་ལས་རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་རྒྱན་གྱིས་སྤྲས་ཤིང་ཞབས་རྡོ་
རྗེའི་སྐྱིལ་མོ་ཀྲུང་གིས་བཞུགས་པ། རིག་དབང་ཕྱི་མ་རྣམས་སུ་ལྷ་བསྐྱེད་སྐབས། །རྒྱུ་ཡི་འཇམ་དཔལ་སྔོན་དུ་བཏང་བ་ལས། །གཤིན་རྗེའི་གཤེད་བཞིར་བསྐྱེད་འདི་བདག་བསྐྱེད་དང་། །འགལ་བ་མིན་ནམ་ཚད་ལྡན་གང་
ནས་བཤད། །ཅེས་པའི་ལན་ནི། ལྷ་བཅུ་གསུམ་གྱི་དཀྱིལ་འཁོར་རྒྱས་པའི་མངོན་རྟོགས་ནི། འཁོར་རྣམས་ལ་རྒྱུའི་འཇམ་དཔལ་གྱི་བཤད་ཚོད་མེད་པ་ལས། དབང་གི་སྐབས་སུ་རིགས་བཞི་ལ་རྒྱུའི་འཇམ་དཔལ་བཤད་པ་ནི། བདག་
བསྐྱེད་ཀྱི་སྐབས་དང་ཅུང་ཟད་འགལ་བར་དོགས་ལ། འོན་ཀྱང་ཆུ་དབང་གི་ཚེ་རྒྱུའི་འཇམ་དཔལ་བྱུང་བས་དེའི་འགྲོས་རིག་དབང་ཕྱི་མ་རྣམས་ལའང་སྦྱར་བ་ཡིན་ཟེར་བ་ལས་འོས་མེད་དམ་སྙམ་སྟེ་དཔྱད་པར་བྱའོ། །དེ་ཡོངས་སུ་གྱུར་པ་
ལས༑ རང་ཉིད་སེར་སྣ་གཤིན་རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ། རྩ་བའི་ཞལ་སེར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་

ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་པ་
ན་འཁོར་ལོ། །གསུམ་པ་ན་པདྨ་འཛིན་པ། དེའི་མིག་ཏུ་བྱང་ཆུབ་སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་
དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། སླར་ཡང་གཙ་
བོའི་ཐུགས་ཀ་ནས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སེར་སྣ་གཤིན་རྗེའི་གཤེད་ཡབ་ཡུམ་གྱི་རྣམ་པར་སྤྱན་དྲངས།
བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་རང་ཉིད་ཡུམ་གྱི་
པདྨར་སེར་སྣ་གཤིན་རྗེའི་གཤེད་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་ཏེ་གཉིས་སུ་མེད་པར་གྱུར། གཉིས་པ་ནི། ཡུམ་གྱི་པདྨ་ནས་ཕྱིར་ཐོན་ཏེ། དཀྱིལ་འཁོར་གྱི་

༄༅། །ལྷོའི་ལག་པའི་སྟེང་དུ་འཁོད་པར་གྱུར། ཡང་། སྭ་བྷཱ་ཝས། དབང་རྫས་དབུ་རྒྱན་མི་དམིགས་ཏེ་སྟོང་པར་གྱུར། སྟོང་པའི་ངང་ལས་དབང་རྫས་དབུ་རྒྱན་
བྷྲཱུྃ་ཨཱྃ་ཛྲཱིཾ་ཁྃ་ཧཱུྃ་ལས་རྣམ་སྣང་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། རིན་འབྱུང་སེར་པོ་མཆོག་སྦྱིན་དང་མཉམ་གཞག་གི་ཕྱག་རྒྱ་ཅན། འོད་དཔག་མེད་དམར་པོ་ཏིང་
ང་འཛིན་གྱི་ཕྱག་རྒྱ་ཅན། དོན་ཡོད་གྲུབ་པ་ལྗང་གུ་སྐྱབས་སྦྱིན་དང་མཉམ་གཞག་གི་ཕྱག་རྒྱ་ཅན། མི་བསྐྱོད་པ་སྔོན་པོ་ས་གནོན་དང་མཉམ་གཞག་གི་ཕྱག་རྒྱ་ཅན་རྣམས་
སུ་གྱུར། དེ་རྣམས་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་
ཐོན་པ་དྷཱིཿཿལས་རལ་གྲི་དྷཱིཿས་མཚན་པ་ལས་རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་རྒྱན་གྱིས་སྤྲས་ཤིང་
ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ཡོངས་སུ་གྱུར་པ་ལས། དབང་རྫས་དབུ་རྒྱན་སེར་སྣ་གཤིན་རྗེའི་གཤེད་སྐུ་མདོག་སེར་པོ་ཞལ་གསུམ་ཕྱག་དྲུག་པ།

རྩ་བའི་ཞལ་སེར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ།
གཡས་ཀྱི་གཉིས་པ་ན་རིན་པོ་ཆེ། གསུམ་པ་ན་རལ་གྲི། གཡོན་གྱི་གཉིས་པ་ན་འཁོར་ལོ། གསུམ་པ་ན་པདྨ་འཛིན་པ། དེའི་མིག་ཏུ་བྱང་ཆུབ་སེམས་དཔའ་སའི་
སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་
རྗེ༑ མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་སེར་སྣ་གཤིན་རྗེའི་གཤེད་ཡབ་ཡུམ་གྱི་རྣམ་པར་སྤྱན་དྲངས། བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས། སྐུའི་
དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་དབང་རྫས་དབུ་རྒྱན་ཡུམ་གྱི་པདྨར་སེར་སྣ་གཤིན་རྗེའི་གཤེད་ཡབ་ཡུམ་དུ་གསལ་བའི་སྤྱི་གཙུག་ནས་

༄༅། །ཞུགས་ཏེ་གཉིས་སུ་མེད་པར་གྱུར། ཡུམ་གྱི་པདྨ་ནས་ཕྱིར་ཐོན་པའི་དབང་རྫས་ཀྱི་སེར་སྣ་གཤིན་རྗེའི་གཤེད་ཡབ་ཡུམ་འོད་དུ་ཞུ་བ་ལས་བྱུང་བའི་དབང་
རྫས་རིན་པོ་ཆེའི་དབུ་རྒྱན་དུ་གྱུར། སངས་རྒྱས་ཀུན་གྱི་དབུ་རྒྱན་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་བསྒྲུབ་ཕྱིར། །དབུ་རྒྱན་དབང་
མཆོག་བླང་བར་མཛོད། །ཛཿཧཱུྃ་བྃ་ཧོཿ རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་མདུན་གྱི་ནམ་མཁར་ཨོཾ་བཛྲ་ས་མཱ་ཛཞེས་པས་
སྤྱན་དྲངས། རིགས་ལྔས་བྱིན་གྱིས་རློབ། ཡུམ་བཞིས་བུམ་པ་ཐོགས་ཏེ། སངས་རྒྱས་ཀུན་དངོས་ཅོད་པན་དབང་། །རྫོགས་སངས་རྒྱས་ཉིད་རབ་བསྒྲུབ་ཕྱིར། །ཅོད་པན་མཆོག་གི་དབང་
བསྐུར་བས། །འཁོར་ལོས་སྒྱུར་རྒྱལ་མགོན་དབང་བསྐུར། །ཨོཾ་ཨཱཿབཛྲ་རཏྣ་ཀུ་ལ་མུ་ཀུ་ཊ་ཨ་བྷི་ཥིཉྩ་སུ་ར་ཏ་སྟུཾ་ཨ་ཧཾ། དབུ་རྒྱན་གྱོན། བྱང་ཆུབ་སེམས་དཔའ་རྣམས་
ཀྱིས་བཀྲ་ཤིས་བརྗོད། རིགས་མ་རྣམས་ཀྱིས་གླུ་ལེན། ཁྲོ་བོ་རྣམས་ཀྱིས་བགེགས་བསྐྲད། ཨོཾ་བཛྲ་ཨུ་ད་ཀ་ཨ་བྷི་ཥིཉྩསུ་ར་ཏ་སྟུཾ་ཨ་ཧཾ། ཞེས་གསུང་ཞིང་བུམ་པའི་

ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་གཙོར་བྱས་པའི་རིགས་ལྔས་དབུར་བརྒྱན། ཛཿཧཱུྃ་བྃ
ཧོཿ གདན་གསུམ་ཚང་བའི་དབང་གི་ལྷ་རྣམས་རང་གི་ཕུང་ཁམས་སྐྱེ་མཆེད་སོ་སོ་ལ་ཐིམ་པས་རང་ཉིད་རིན་ཆེན་འབྱུང་ལྡན་གྱི་སྐུར་གྱུར། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་
ཤབྡ་ཨཱཿཧཱུྃ། གསུམ་པ་ནི། དེ་ལྟར་ན་དབང་བསྐུར་བ་ལྔ་ལས་དབུ་རྒྱན་གྱི་དབང་ཐོབ། ཉོན་མོངས་པ་ལྔ་ལས་ང་རྒྱལ་དང་སེར་སྣའི་སྒྲིབ་པ་དག །ཕུང་པོ་ལྔ་ལས་ཚོར་
བའི་ཕུང་པོ་གནས་གྱུར། ཡེ་ཤེས་ལྔ་ལས་མཉམ་པ་ཉིད་ཀྱི་ཡེ་ཤེས་མངོན་དུ་བྱས། སྐུ་ལྔ་ལས་རིན་ཆེན་འབྱུང་ལྡན་གྱི་ངོ་བོ་སེར་སྣ་གཤིན་རྗེའི་གཤེད་ཀྱི་ས་བོན་དང་
བག་ཆགས་རྒྱུད་ལ་བཞག་གོ །གསུམ་པ་རྡོ་རྗེའི་དབང་ལ་གཉིས་ལས། དང་པོ་ནི། དཔལ་ལྡན་གསུང་གི་རྡོ་རྗེ་འཛིན། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་
བརླབས་ནས་སུ། །གསུང་གི་རྡོ་རྗེར་བདག་མཛོད་ཅིག །ལན་གསུམ། གཉིས་པ་ལ་གསུམ་ལས། དང་པོ་ནི། སྭ་བྷ་ཝས་སྦྱང་། རང་ཉིད་མི་དམིགས་ཏེ་སྟོང་པར་གྱུར། སྟོང་

༄༅། །པའི་ངང་ལས་སྐད་ཅིག་གིས་འོད་དཔག་མེད་སྐུ་མདོག་དམར་པོ་རྡོ་རྗེ་དང་དྲིལ་བུ་འཛིན་པ། ཡུམ་གོས་དཀར་མོ་དམར་མོ་གྲི་གུག་དང་ཐོད་པ་འཛིན་པ་དང་
མཉམ་པར་སྦྱོར་བའི་སྐུ་ཅན་དུ་གྱུར། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་
རྗེའི་ལམ་ནས་ཡུམ་གྱི་པདྨར་ཐོན་པ་དྷཱིཿལས་རལ་གྲི་དྷཱིཿས་མཚན་པ་ལས་རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་
པོ་ཆེའི་རྒྱན་གྱིས་སྤྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ཡོངས་སུ་གྱུར་པ་ལས་རང་ཉིད་འདོད་ཆགས་གཤིན་རྗེའི་གཤེད་སྐུ་མདོག་དམར་པོ་ཞལ་གསུམ་°
ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་
པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་པ། དེའི་མིག་ཏུ་བྱང་ཆུབ་སེམས་

དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ།
སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་འདོད་ཆགས་གཤིན་རྗེའི་གཤེད་ཡབ་ཡུམ་གྱི་རྣམ་པར་སྤྱན་དྲངས། བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས།
སྐུའི་དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་རང་ཉིད་ཡུམ་གྱི་པདྨར་འདོད་ཆགས་གཤིན་རྗེའི་གཤེད་ཡབ་ཡུམ་དུ་གསལ་བའི་སྤྱི་གཙུག་ནས་
ཞུགས་ཏེ་གཉིས་སུ་མེད་པར་གྱུར། གཉིས་པ་ནི། ཡུམ་གྱི་པདྨ་ནས་ཕྱིར་ཐོན་ཏེ་དཀྱིལ་འཁོར་གྱི་ནུབ་ཏུ་རྒྱུ་མའི་སྟེང་དུ་འཁོད། སྭ་བྷ་ཝས། དབང་རྫས་རྡོ་རྗེ་མི་དམིགས་
ཏེ་སྟོང་པར་གྱུར། སྟོང་པའི་ངང་ལས་སྐད་ཅིག་གིས་འོད་དཔག་མེད་སྐུ་མདོག་དམར་པོ་རྡོ་རྗེ་དང་དྲིལ་བུ་འཛིན་པ། ཡུམ་གོས་དཀར་མོ་དམར་མོ་གྲི་གུག་དང་ཐོད་པ་

༄༅། །འཛིན་པ་དང་མཉམ་པར་སྦྱོར་བའི་སྐུ་ཅན་དུ་གྱུར། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས།
སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་ཐོན་པ་དྷཱིཿལས་རལ་གྲི་དྷཱིཿས་མཚན་པ་ལས་རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་པུསྟི་
བསྣམས་པ། དར་དང་རིན་པོ་ཆེའི་རྒྱན་གྱིས་སྤྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ཡོངས་སུ་གྱུར་པ་ལས་དབང་རྫས་རྡོ་རྗེ་འདོད་ཆགས་གཤིན་རྗེའི་
གཤེད་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་བའི་ཞལ་དམར་བ། གཡས་སྔོ། གཡོན་དཀར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་
རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་པདྨ། གསུམ་པ་ན་རལ་གྲི། གཡོན་གྱི་གཉིས་པ་ན་ནོར་བུ། གསུམ་པ་ན་འཁོར་ལོ་འཛིན་
པ༑ དེའི་མིག་ཏུ་བྱང་ཆུབ་སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་

སེལ༈ ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་འདོད་ཆགས་གཤིན་རྗེའི་གཤེད་ཡབ་ཡུམ་གྱི་རྣམ་པར་སྤྱན་དྲངས། བླ་མ་དང་དཀྱིལ་འཁོར་གྱི་གཙོ་བོ་
དབྱེར་མེད་པའི་དབུ་གཙུག་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་དབང་རྫས་རྡོ་རྗེ་ཡུམ་གྱི་པདྨར་འདོད་ཆགས་གཤིན་
རྗེའི་གཤེད་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་ཏེ་གཉིས་སུ་མེད་པར་གྱུར། ཡུམ་གྱི་པདྨ་ནས་ཕྱིར་ཐོན་པའི་དབང་རྫས་ཀྱི་འདོད་ཆགས་གཤིན་རྗེའི་གཤེད་ཡབ་
ཡུམ་འོད་དུ་ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། སངས་རྒྱས་ཀུན་གྱི་རྡོ་རྗེའི་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་བསྒྲུབ་ཕྱིར། །
རྡོ་རྗེའི་དབང་མཆོག་བླང་བར་མཛོད། །ཛཿཧཱུྃ་བྃ་ཧོཿ རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་མདུན་གྱི་ནམ་མཁར་ཨོཾ་བཛྲ་ས་

༄༅། །མཱ་ཛས་སྤྱན་དྲངས། རིགས་ལྔས་བྱིན་གྱིས་རློབ། ཡུམ་བཞིས་བུམ་པ་ཐོགས་ཏེ། རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱིས་བྱིན་གྱིས་བརླབས། །སངས་རྒྱས་ཀུན་ཏུ་
རབ་བསྒྲུབ་ཕྱིར། །རྡོ་རྗེ་མཆོག་གི་དབང་བསྐུར་བྱ། །ཨོཾ་བཛྲ་ཨ་དྷཱིཿ་པ་ཏི་སྟེ་ཨ་བྷི་ཥིཉྩ་མི་ཏིཥྛ་བཛྲ་ས་མ་ཡ་སྟེ། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད།
རིག་མ་རྣམས་ཀྱིས་གླུ་ལེན། ཁྲོ་བོ་རྣམས་ཀྱིས་བགེགས་བསྐྲད། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་སུ་ར་ཏ་སྟྭཾ་ཨ་ཧཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་
བས་སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན། ཛཿཧཱུྃ་བྃ་ཧོཿ གདན་གསུམ་ཚང་བའི་དབང་གི་ལྷ་རྣམས་རང་གི་ཕུང་
ཁམས་སྐྱེ་མཆེད་སོ་སོ་ལ་ཐིམ་པས་རང་ཉིད་འོད་དཔག་མེད་ཀྱི་སྐུར་གྱུར། ཨོཾ་བཛྲ་པུཥྤེ་ཨཱཿཧཱུྃ་ནས། ཨོཾ་བཛྲ་ཤབྡ་ཨཱཿཧཱུྃ། གསུམ་པ་ནི། དེ་ལྟར་ན་དབང་བསྐུར་བ་ལྔ་ལས་
རྡོ་རྗེའི་དབང་ཐོབ། ཉོན་མོངས་པ་ལྔ་ལས་འདོད་ཆགས་ཀྱི་སྒྲིབ་པ་དག །ཕུང་པོ་ལྔ་ལས་འདུ་ཤེས་ཀྱི་ཕུང་པོ་གནས་གྱུར། ཡེ་ཤེས་ལྔ་ལས་སོ་སོར་རྟོག་པའི་ཡེ་ཤེས་

མངོན་དུ་བྱས། སྐུ་ལྔ་ལས་འོད་དཔག་མེད་ཀྱི་ངོ་བོ་འདོད་ཆགས་གཤིན་རྗེའི་གཤེད་ཀྱི་ས་བོན་དང་བག་ཆགས་རྒྱུད་ལ་བཞག་གོ །བཞི་པ་དྲིལ་བུའི་དབང་ལ་གཉིས་ལས། དང་པོ་ནི།
དཔལ་ལྡན་ཕྲིན་ལས་རྡོ་རྗེ་འཛིན། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་བརླབས་ནས་སུ། །ཕྲིན་ལས་རྡོ་རྗེར་བདག་མཛོད་ཅིག །ལན་གསུམ།
གཉིས་པ་ལ་གསུམ་ལས། དང་པོ་ནི། སྭ་བྷཱ་ཝས་སྦྱང་། རང་ཉིད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་རང་ཉིད་སྐད་ཅིག་གིས་དོན་ཡོད་གྲུབ་པ་སྐུ་མདོག་ལྗང་གུ་རྡོ་རྗེ་
དང་དྲིལ་བུ་འཛིན་པ། ཡུམ་དམ་ཚིག་སྒྲོལ་མ་ལྗང་གུ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བའི་སྐུ་ཅན་དུ་གྱུར། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་
བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་ཐོན་པ་དྷཱིཿལས་རལ་གྲི་དྷཱིཿས་མཚན་པ་ལས་རྗེ་བཙུན་འཇམ་
པའི་དབྱངས་སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་རྒྱན་གྱིས་སྤྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ཡོངས་སུ་

༄༅། །གྱུར་པ་ལས་རང་ཉིད་ཕྲག་དོག་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་བ། །
ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་པ་ན་འཁོར་ལོ།
གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། དེའི་མིག་ཏུ་བྱང་ཆུབ་སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ།
ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ།སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། 
སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཕྲག་དོག་གཤིན་རྗེའི་གཤེད་ཡབ་ཡུམ་གྱི་རྣམ་པར་
སྤྱན་དྲངས། བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་རང་

ཉིད་ཡུམ་གྱི་པདྨར་ཕྲག་དོག་གཤིན་རྗེའི་གཤེད་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་ཏེ་གཉིས་སུ་མེད་པར་གྱུར། གཉིས་པ་ནི། ཡུམ་གྱི་པདྨ་ནས་ཕྱིར་ཐོན་ཏེ་དཀྱིལ་
འཁོར་གྱི་བྱང་དུ་རྐང་པའི་སྟེང་དུ་འཁོད། སྭ་བྷཱ་ཝས། དབང་རྫས་དྲིལ་བུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་སྐད་ཅིག་གིས་དོན་ཡོད་གྲུབ་པ་སྐུ་མདོག་
ལྗང་གུ་རྡོ་རྗེ་དང་དྲིལ་བུ་འཛིན་པ། ཡུམ་དམ་ཚིག་སྒྲོལ་མ་ལྗང་གུ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བའི་སྐུ་ཅན་དུ་གྱུར། དེ་ཉིད་བླ་མ་དཀྱིལ་འཁོར་གྱི་
དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་ཐོན་པ་དྷཱིཿཿལས་རལ་གྲི་དྷཱིཿས་མཚན་པ་ལས་
རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་རྒྱན་གྱིས་སྨྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ།
དེ་ཡོངས་སུ་གྱུར་པ་ལས་དབང་རྫས་དྲིལ་བུ་ཕྲག་དོག་གཤིན་རྗེའི་གཤེད་སྐུ་མདོག་ལྗང་གུ་ཞལ་གསུམ་ཕྱག་དྲུག་པ། རྩ་བའི་ཞལ་ལྗང་བ། གཡས་སྔོ། གཡོན་དཀར་

༄༅། །བ༑ ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། གཡས་ཀྱི་གཉིས་པ་ན་རལ་གྲི། གསུམ་།
པ་ན་འཁོར་ལོ། གཡོན་གྱི་གཉིས་པ་ན་པདྨ། གསུམ་པ་ན་ནོར་བུ་འཛིན་པ། དེའི་མིག་ཏུ་བྱང་ཆུབ་སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་
མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་
ཀར་ཐུགས་རྡོ་རྗེ། སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཕྲག་དོག་གཤིན་རྗེའི་གཤེད་
ཡབ་ཡུམ་གྱི་རྣམ་པར་སྤྱན་དྲངས། བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་
སེམས་ཀྱི་རྣམ་པས་དབང་རྫས་དྲིལ་བུ་ཡུམ་གྱི་པདྨར་ཕྲག་དོག་གཤིན་རྗེའི་གཤེད་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་ཏེ་གཉིས་སུ་མེད་པར་གྱུར། ཡུམ་གྱི་པདྨ་

ནས་ཕྱིར་ཐོན་པའི་དབང་རྫས་ཀྱི་ཕྲག་དོག་གཤིན་རྗེའི་གཤེད་ཡབ་ཡུམ་འོད་དུ་ཞུ་བ་ལས་བྱུང་བའི་དབང་རྫས་དྲིལ་བུར་གྱུར། སངས་རྒྱས་ཀུན་གྱི་དྲིལ་བུའི་དབང་། །དེ་
རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་བསྒྲུབ་ཕྱིར། །དྲིལ་བུའི་དབང་མཆོག་བླང་བར་མཛོད། །ཛཿཧཱུྃ་བྃ་ཧོཿ རང་གི་སྙིང་ག་ནས་འོད་ཟེར་འཕྲོས་
པས་དབང་གི་ལྷ་རིགས་ལྔ་འཁོར་དང་བཅས་པ་མདུན་གྱི་ནམ་མཁར་ཨོཾ་བཛྲ་ས་མཱ་ཛས་སྤྱན་དྲངས། རིགས་ལྔས་བྱིན་གྱིས་རློབ། ཡུམ་བཞིས་བུམ་པ་ཐོགས་ཏེ། དྲིལ་བུ་འདི་ནི་དྲིལ་བུ་ཆེ། །
ཆོས་ཀྱི་དྲིལ་བུ་བླ་མེད་དོན། །སྟོང་ཉིད་ཡེ་ཤེས་སྒྲ་སྒྲོགས་པ། །དྲིལ་བུའི་དབང་བསྐུར་བླ་ན་མེད། །ཨོཾ་བཛྲ་གྷནྡྷེ་ཨ ཨ་ཧི་ཏ་ས་མ་ཡ་བྷ་ག་ཝན། མེ་སནྟི་ཧི་ཏོ་
བྷཱ་ཝ། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། རིག་མ་རྣམས་ཀྱིས་གླུ་ལེན། ཁྲོ་བོ་རྣམས་ཀྱིས་བགེགས་བསྐྲད། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་སུ་ར་ཏ་
སྟྭཾ་ཨ་ཧཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་དོན་ཡོད་གྲུབ་པས་དབུར་བརྒྱན། ཛཿཧཱུྃ་

༄༅། །བྃ་ཧོཿ གདན་གསུམ་ཚང་བའི་དབང་གི་ལྷ་རྣམས་རང་གི་ཕུང་ཁམས་སྐྱེ་མཆེད་སོ་སོ་ལ་ཐིམ་པས་རང་ཉིད་དོན་ཡོད་གྲུབ་པའི་སྐུར་གྱུར། ཨོཾ་བཛྲ་པུཥྤེ་
ཨཱཿཧཱུྃ་ནས། ཨོཾ་བཛྲ་ཤཔྡ་ཨཱཿཧཱུྃ། གསུམ་པ་ནི། དེ་ལྟར་ན་དབང་བསྐུར་བ་ལྔ་ལས་དྲིལ་བུའི་དབང་ཐོབ། ཉོན་མོངས་པ་ལྔ་ལས་ཕྲག་དོག་གི་སྒྲིབ་པ་དག །ཕུང་པོ་ལྔ་
ལས་འདུ་བྱེད་ཀྱི་ཕུང་པོ་གནས་གྱུར། ཡེ་ཤེས་ལྔ་ལས་བྱ་བ་གྲུབ་པའི་ཡེ་ཤེས་མངོན་དུ་བྱས། སྐུ་ལྔ་ལས་དོན་ཡོད་གྲུབ་པའི་ངོ་བོ་ཕྲག་དོག་གཤིན་རྗེའི་གཤེད་ཀྱི་ས་བོན་
དང་བག་ཆགས་རྒྱུད་ལ་བཞག་གོ །ལྔ་པ་མིང་དབང་ལ་གཉིས་ལས། དང་པོ་ནི། དཔལ་ལྡན་སྐུ་ཡི་རྡོ་རྗེ་འཛིན། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་
བརླབས་ནས་སུ། །སྐུ་ཡི་རྡོ་རྗེར་བདག་མཛོད་ཅིག །ལན་གསུམ། གཉིས་པ་ལ་གསུམ་ལས། དང་པོ་ནི། སྭ་བྷཱ་ཝས་སྦྱང་། རང་ཉིད་མི་དམིགས་ཏེ་སྟོང་པར་གྱུར། སྟོང་པའི་ངང་
ལས་སྐད་ཅིག་གིས་རྣམ་པར་སྣང་མཛད་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་དང་ཐོད་པ་འཛིན་པ་དང་མཉམ་པར་

སྦྱོར་བའི་སྐུ་ཅན་དུ་གྱུར། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་ནས་ཞུགས། སྐུའི་དབྱིབས་བརྒྱུད། རྡོ་རྗེའི་ལམ་ནས་
ཡུམ་གྱི་པདྨར་ཐོན་པ་དྷཱིཿཝལས་རལ་གྲི་དྷཱིཿས་མཚན་པ་ལས་རྗེ་བཙུན་འཇམ་པའི་དབྱངས་སྐུ་མདོག་དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་རྒྱན་གྱིས་
སྤྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ཡོངས་སུ་གྱུར་པ་ལས་རང་ཉིད་གཏི་མུག་གཤིན་རྗེའི་གཤེད་སྐུ་མདོག་དཀར་པོ་ཞལ་གསུམ་ཕྱག་དྲུག་པ། རྩ་
བའི་ཞལ་དཀར་བ། གཡས་སྔོ། གཡོན་དམར་བ། ཕྱག་དང་པོ་གཉིས་ཀྱིས་གྲི་གུག་དང་ཐོད་པ་འཛིན་པས་རང་འོད་ཀྱི་ཤེས་རབ་མ་དང་མཉམ་པར་སྦྱོར་བ། །
གཡས་ཀྱི་གཉིས་པ་ན་འཁོར་ལོ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨ་འཛིན་པ། དེའི་མིག་ཏུ་བྱང་ཆུབ་སེམས་དཔའ་སའི་
སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་

༄༅། །རྗེ༑ མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་གཏི་མུག་གཤིན་རྗེའི་གཤེད་ཡབ་ཡུམ་གྱི་རྣམ་པར་སྤྱན་དྲངས། བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་ཞུགས།
སྐུའི་དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས་རང་ཉིད་ཡུམ་གྱི་པདྨར་གཏི་མུག་གཤིན་རྗེའི་གཤེད་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་
ཏེ་གཉིས་སུ་མེད་པར་གྱུར། གཉིས་པ་ནི། ཡུམ་གྱི་པདྨ་ནས་ཕྱིར་ཐོན་ཏེ་དཀྱིལ་འཁོར་གྱི་ཤར་དུ་མགོ་བོའི་སྟེང་དུ་འཁོད། སངས་རྒྱས་ཀུན་གྱི་མིང་གི་དབང་། །དེ་
རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་བསྒྲུབ་ཕྱིར། །མིང་གི་དབང་མཆོག་བླང་བར་མཛོད། །ཛཿཧཱུྃ་བྃ་ཧོཿ རང་གི་སྙིང་ག་ནས་འོད་ཟེར་འཕྲོས་པས་
དབང་གི་ལྷ་རིགས་ལྔ་འཁོར་དང་བཅས་པ་མདུན་གྱི་ནམ་མཁར་ཨོཾ་བཛྲ་ས་མཱ་ཛས་སྤྱན་དྲངས། རིགས་ལྔས་བྱིན་གྱིས་རློབ། ཡུམ་བཞིས་བུམ་པ་ཐོགས་ཏེ། རྡོར་དྲིལ་ལྷན་ཅིག་ཏུ་གཡས་ཀྱིས་བཟུང་ནས་སྤྱི་

བོར་དཀྲོལ་ལ། མིང་གི་དབང་བསྐུར་ཆེན་པོ་མཆོག །སངས་རྒྱས་ཀུན་གྱི་རྡོ་རྗེའི་མིང་། །ཁམས་གསུམ་ཀུན་གྱིས་ཕྱག་བྱས་པ། །དེ་རིང་ཁྱོད་ལ་བསྐུར་བར་བྱ། །ཨྃ་
བཛྲ་ཨ་དྷཱིཿ་པ་ཏི་སྟྭཾ་བཛྲ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། རང་གི་གསང་མིང་དྲན་ཙམ་བྱས་ལ། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། རིགས་མ་རྣམས་ཀྱིས་གླུ་ལེན།
ཁྲོ་བོ་རྣམས་ཀྱིས་བགེགས་བསྐྲད། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་སུ་ར་ཏ་སྟྭཾ་ཨ་ཧཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག །
ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། ཛཿཧཱུྃ་བོ་ཧོ གདན་གསུམ་ཚང་བའི་དབང་གི་ལྷ་རྣམས་རང་གི་ཕུང་ཁམས་སྐྱེ་མཆེད་སོ་སོ་ལ
པས༑ རང་ཉིད་རྣམ་པར་སྣང་མཛད་ཀྱི་སྐུར་གྱུར། ཨོཾ་བཛྲ་པུཥྤེ་ཨཱཧཱུྃ་ནས། ཨོཾ་བཛྲ་ཤབྡ་ཨཱཿཧཱུྃ། གསུམ་པ་ནི། དེ་ལྟར་ན་དབང་བསྐུར་བ་ལྔ་ལས་མིང་གི་དབང་ཐོབ།
ཉོན་མོངས་པ་ལྔ་ལས་གཏི་མུག་གི་སྒྲིབ་པ་དག །ཕུང་པོ་ལྔ་ལས་གཟུགས་ཀྱི་ཕུང་པོ་གནས་གྱུར། ཡེ་ཤེས་ལྔ་ལས་ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། སྐུ་ལྔ་

༄༅། །ལས་རྣམ་པར་སྣང་མཛད་ཀྱི་ངོ་བོ་གཏི་མུག་གཤིན་རྗེའི་གཤེད་ཀྱི་ས་བོན་དང་བག་ཆགས་རྒྱུད་ལ་བཞག་གོ །གཤིན་རྗེའི་གཤེད་རིགས་ལྔ་ཆར་འཇམ་དཔལ་ལས་བསྐྱེད་པ་དང་། །
དབང་རྫས་ལྔ་ཆར་ལ་ནང་དབང་བསྐུར་བ་རྣམས་རྭ་ལུགས་ཀྱི་ཟབ་ཁྱད་ཡིན་པས། གཞན་དང་གཞན་དག་གིས་རྒྱས་མི་འགེབས་ཤིང་བསྲེ་བར་མི་བྱའོ། །རིགས་དྲུག་པ་རྡོ་རྗེ་སེམས་དཔའི་དབང་ལ། ནང་དབང་བསྐུར་བ་སོགས་མེད་པས།
རང་ཉིད་སྐད་ཅིག་གིས་རིགས་ལྔའི་ངོ་བོ་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་སྐུ་མདོག་
དཀར་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བའི་སྐུར་གྱུར། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་
རྟག་ཏུ་ཟུང་། །རྡོ་རྗེ་སེམས་དཔའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་ས་མ་ཡ་སྟྭཾ་ཨེ་ཥ་དྷཱ་ར་ཡཱ་མི་ཧཱིཧི་ཧི་ཧི་ཧི་ཧཱུྃ། ཞེས་གསུང་ཞིང་རྡོ་རྗེ་ལག་ཏུ་བྱིན་ལ་སྙིང་གར་བཟུང་
ནས། སྙིང་གའི་ནང་དང་རྡོ་རྗེ་སེམས་དཔའ་མ་བྲལ་བར་བསྒོམས་པས་ནི་མ་རིག་པ་ཉོན་མོངས་པ་ལྔ་དང་ཕུང་པོ་ལྔ་སྦྱངས་ནས་རིག་པ་ཡེ་ཤེས་ལྔ་དང་སྐུ་ལྔ་རུ་བྱས་པ་ནི། རིག་པའི་དབང་ལྔ་སྟེ། རྡོ་རྗེ་སློབ་མའི་ལས་ཐམས་ཅད་ལ་དབང་བར་

བྱས་པའོ། །གཉིས་པ་སློབ་དཔོན་གྱི་དབང་ལ་བཞི་ལས། དང་པོ་ནི། མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་
དཀྱིལ་འཁོར་གྱི་གཙོ་བོ་ཐ་མི་དད་པ་ལ་རྡོ་རྗེ་སློབ་དཔོན་གྱི་དབང་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་
བྱིན་གྱིས་བརླབ་ཏུ་གསོལ། །ཞེས་བརྗོད། ཀྱེ་ཧོ་ཁྱོད་ཀྱི་བཀའ་དྲིན་གྱིས། །བདག་ལ་རང་དང་གཞན་གྱི་དོན། །རྫོགས་ཕྱིར་རྡོ་རྗེ་སློབ་དཔོན་དབང་། །ཐུགས་རྗེ་
སྟོབས་དང་ལྡན་པས་བྱིན། །མི་ལྡོག་འཁོར་ལོའི་དབང་བསྐུར་བ། །མགོན་པོས་བདག་ལ་སྩལ་ནས་ཀྱང་། །འཁོར་ལོ་ལྷ་ཡི་དེ་ཉིད་དང་། །སློབ་དཔོན་ཕྲིན་ལས་
ཡོངས་སུ་གསུངས། །སངས་རྒྱས་ཀུན་གྱི་དམ་ཚིག་དང་། །སྡོམ་པ་གསང་བ་བླ་མེད་པ། །སེམས་ཅན་ཀུན་གྱི་དོན་གྱི་ཕྱིར། །རྟག་ཏུ་སློབ་དཔོན་བདག་འགྱུར་
གསུངས༑ །ཞེས་ལན་གསུམ་གྱིས་གསོལ་བ་གདབ། དཀྱིལ་འཁོར་གྱི་ཤར་ཕྱོགས་སུ་རིན་པོ་ཆེའི་ཁྲིའི་སྟེང་དུ་པདྨ་དང་ཉི་མའི་གདན་ལ། རང་ཉིད་འཇམ་པའི་དབྱངས་སྐུ་མདོག་

༄༅། །དམར་སེར་རལ་གྲི་དང་པུསྟི་བསྣམས་པ། དར་དང་རིན་པོ་ཆེའི་རྒྱན་གྱིས་སྤྲས་ཤིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་ཐུགས་ཀར་ཧཱུྃ་
ལས་རྡོ་རྗེ་དཀར་པོ་རྩེ་ལྔ་པ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་དོན་བྱས། སླར་འདུས་ཡོངས་སུ་གྱུར་པ་ལས་རང་ཉིད་རྡོ་རྗེ་
སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་དང་ཐོད་པ་འཛིན་པ་དང་མཉམ་
པར་སྦྱོར་བའི་སྐུར་གྱུར། སྐུ་གསུང་ཐུགས་ཀྱི་རྡོ་རྗེ་ཅན། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་བརླབས་ནས་སུ། །རྡོ་རྗེ་གསུམ་དུ་བདག་སྒྲུབས་
ཤིག །ལན་གསུམ། དེ་ཉིད་བླ་མ་དཀྱིལ་འཁོར་གྱི་དབུས་ན་གཙོ་བོ་ཡབ་ཡུམ་དུ་གསལ་བའི་ཡབ་ཀྱི་ཞལ་དུ་ཞུགས། རྡོ་རྗེའི་ལམ་ནས་ཡུམ་གྱི་བྷ་གར་བབས་པས་རང་
ཉིད་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་སྐུ་མདོག་སྔོན་མོ་གྲི་གུག་དང་ཐོད་པ་འཛིན་པ་དང་མཉམ་

པར་སྦྱོར་པའི་སྐུར་གྱུར། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀྐ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། དེའི་མིག་ཏུ་བྱང་ཆུབ་
སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་
པོ༑ སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། སླར་ཡང་གཙོ་བོའི་ཐུགས་ཀ་ནས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་རྡོ་རྗེ་འཆང་ཆེན་པོ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པའི་དབུ་གཙུག་ནས་།
ཞུགས༑ སྐུའི་དབྱིབས་བརྒྱུད། རྡོ་རྗེའི་ལམ་ནས་བྱང་ཆུབ་ཀྱི་སེམས་ཀྱི་རྣམ་པས། རང་ཉིད་ཡུམ་གྱི་པདྨར་རྡོ་རྗེ་འཆང་ཡབ་ཡུམ་དུ་གསལ་བའི་སྤྱི་གཙུག་ནས་ཞུགས་
ཏེ་གཉིས་སུ་མེད་པར་གྱུར། ཡུམ་གྱི་བྷ་ག་ནས་ཕྱིར་ཐོན། སྔར་གྱི་དབང་སྟེགས་ཀྱི་དཀྱིལ་འཁོར་གྱི་སྟེང་དུ་འཁོད། གཉིས་པ་བརྟུལ་ཞུགས་དམ་ཚིག་གསུམ་སྦྱིན་པ་ནི། ཧཱུྃ་ལས་

༄༅། །བྱུང་བའི་རྡོ་རྗེ་ལག་པ་གཡས་སུ་གཏད་པར་བསམས་ལ། འདི་དེ་སངས་རྒྱས་ཐམས་ཅད་ཀྱིས། །ཕྱག་ན་རྡོ་རྗེའི་ལག་ཏུ་གཏད། །ཁྱོད་ཀྱིས་ཀྱང་ནི་རྟག་
ཏུ་བཅང་། །ཕྱག་ན་རྡོ་རྗེའི་བརྟུལ་ཞུགས་བརྟན། །ཨོཾ་མ་ཧཱ་བཛྲ་ཧཱུྃ། ཞེས་བརྗོད་ཅིང་རྡོ་རྗེ་སྨིན་མཚམས་སུ་གཡས་སུ་ལན་གསུམ་གསོར་ནས་སྙིང་གར་གཟུང་། ཐོག་མཐའ་མེད་པའི་སེམས་
དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་བདག་བདག་པོའི་ཚུལ། །བཅོམ་ལྡན་འདས་དཔལ་མཆོག་དང་པོའི་
སྐྱེས་བུ་ལའོ། །རྡོ་རྗེ་སྙིང་གར་འགྱིང་བ་དང་བཅས་པས་གཟུང་། ཐོག་མ་དང་ཐ་མ་དང་བྲལ་བའི་བྱང་ཆུབ་ཀྱི་སེམས་རྡོ་རྗེ་ཐུགས་ཀྱི་དམ་ཚིག་ཏུ་ཤེས་པར་གྱིས་ལ་ཟུངས་ཤིག །ཅེས་
བརྗོད་། ཨཿལས་བྱུང་བའི་དྲིལ་བུ་གཏད་པ་ལག་པ་གཡོན་པས་དཀྲོལ་ལ། འདི་དེ་སངས་རྒྱས་ཐམས་ཅད་ཀྱི། །ཤེས་རབ་དབྱངས་ཀྱི་རྗེས་འགྲོར་བཤད། །ཁྱོད་ཀྱིས་
ཀྱང་ནི་རྟག་ཏུ་བཅང་། །བྱང་ཆུབ་མཆོག་ཏུ་རྒྱལ་བས་བཤད། །ཨོཾ་བཛྲ་གནྡྷེ་ཨཿ དྲིལ་བུ་དཀུ་གཡོན་པར་ཁ་གྱེན་དུ་བསྟན་ནས་གཟུང་། ཨསྲིད་པ་ངོ་བོ་ཉིད་ཀྱིས་དག །ངོ་བོ་

ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་ལྡན་པ། །སྲིད་པ་དམ་པ་བྱེད་པར་འགྱུར། །སྲིད་པ་ཐམས་ཅད་རང་བཞིན་གྱིས་དག་པ་སྟོན་པར་བྱེད་པ་དྲིལ་
བུ་གསུང་གི་དམ་ཚིག་ཏུ་ཤེས་པར་གྱིས་ལ་ཟུང་ཤིག རྡོ་རྗེ་དྲིལ་བུ་འཛིན་པས་འཁྱུད་པའི་ཕྱག་རྒྱ་བཅས་ལ། རང་ཉིད་རྡོ་རྗེ་འཆང་ཆེན་པོར་གསལ་བའི་པང་དུ། ཡུམ་ནམ་མཁའི་
དབྱིངས་ཀྱི་དབང་ཕྱུག་མ་ལོ་བཅུ་དྲུག་ལོན་པའི་ན་ཚོད་ཅན། ནུ་མ་རྒྱས་པ་རྒྱན་དུ་མས་བརྒྱན་པ་ཞིག་དང་མཉམ་པར་སྦྱོར་བར་གྱུར། རྡོ་རྗེ་ཆེ་དང་དྲིལ་བུ་ཆེ། །ཟུང་
ཤིག་རྡོ་རྗེར་གྱིས་བརླབས། །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་རྣམས་བསྡུ་བར་གྱིས། །ཞེས་གནང་བ་བྱིན་ལ། ཕྱག་རྒྱའི་དེ་ཁོ་ན་ཉིད་བརྗོད་པ་ནི། སྲིད་པའི་
བདེ་བ་ཤིན་ཏུ་ཆུང་། །སྡུག་བསྔལ་ཆེན་པོ་དག་བྱའི་ཕྱིར། །ཤིན་ཏུ་བདེ་བ་དམ་པའི་ཐབས། །རྣམ་དག་པར་ནི་བྱེད་པ་ཡིན། །འདོད་པའི་ལོངས་སྤྱོད་ཐམས་ཅད་
ལ༑ །ཅི་འདོད་པར་ནི་བསྟེན་བཞིན་དུ། །རང་གི་ལྷག་པའི་ལྷ་སྦྱོར་བས། །བདག་དང་གཞན་ལ་མཆོད་པར་གྱིས། །དེ་བཞིན་གཤེགས་པ་ཐམས་ཅད་ཀྱིས། །

༄༅། །འདའ་བ་རུ་ནི་མི་མཛད་པའི། །ཕྱག་རྒྱའི་དམ་ཚིག་ཅེས་སུ་གྲགས། །ཡིད་ཀྱི་ལུས་ནི་བརྟན་ཕྱིར་རོ། །ཕྱག་རྒྱ་འདི་ནི་སྣང་སྟོང་དབྱེར་མེད་ཀྱི་ངོ་བོ་སྐུའི་དམ་ཚིག་ཏུ་ཤེས་པར་
གྱིས་ལ་ཟུངས་ཤིག །དེ་ལྟར་ན་རྡོ་རྗེ་རིག་སྟོང་དབྱེར་མེད་ཐུགས། དྲིལ་བུ་གྲག་སྟོང་དབྱེར་མེད་གསུང་། ཕྱག་རྒྱ་སྣང་སྟོང་དབྱེར་མེད་སྐུའི་དམ་ཚིག་སྟེ། བརྟུལ་ཞུགས་
དམ་ཚིག་གསུམ་དང་མི་འབྲལ་བའི་སྒོ་ནས་སེམས་ཅན་གྱི་དོན་རྒྱ་ཆེན་པོ་མཛོད་ཅིག་ཅེས་བརྗོད། རྡོ་རྗེ་ཐུགས་དང་ཐུགས་ཀྱི་དམ་ཚིག་དང་། །དྲིལ་བུ་གསུང་དང་གསུང་གི་དམ་ཚིག་སོགས། །ཁྱད་པར་མེད་
ན་ཕྱག་རྒྱ་སྐུ་ཡི་རྗེས། །ཕྱག་རྒྱའི་དེ་ཉིད་འཆད་འདི་ཇི་ལྟར་འཐད། །ཅེས་པའི་ལན་ནི། རང་གི་བསམ་ཚོད་ནི་བླ་མེད་ཀྱི་དཀྱིལ་ཆོག་སྤྱི་ལྟར་ན། རྡོ་རྗེ་ཐུགས་དང་ཐུགས་ཀྱི་དམ་ཚིག་ལ་ཁྱད་པར་ཕྱེ་དགོས་ཤིང་། ཕྱི་མ་གཉིས་ལའང་འགྲེ་ལ།
འདིར་དེ་དག་འདྲེས་པར་སྣང་མོད། འོན་ཀྱང་དོན་ལ་འགལ་བ་མེད་དོ། །ཐོག་མཐའ་དང་བྲལ་བའི་བྱང་ཆུབ་ཀྱི་སེམས་རྡོ་རྗེ་ཐུགས་སུ་བཤད་ནས། དེ་དེ་ལྟར་ཡིན་པའི་སྒྲུབ་བྱེད་དུ་རྡོ་རྗེ་ཐུགས་ཀྱི་དམ་ཚིག་གམ་རྡོ་རྗེའི་དེ་ཁོ་ན་ཉིད་བརྗོད་པ་
བྱུང་བས། འཕྲལ་དུ་བསྒྲུབ་བྱ་སྒྲུབ་བྱེད་ཀྱི་རིམ་པ་མ་གཏོགས་དོན་བརྟགས་ན་གཅིག་ཏུ་འབབས་པས། རྭ་ཆེན་པོའི་གསུང་འདི་དག་ལ་ནི་དོན་ལ་འཁྲུལ་པའི་དྲི་མ་ཡེ་མེད་དོ། །༽གསུམ་པ་དབང་བསྐུར་བ་དངོས་ནི། ཛཿཧཱུྃ་བྃ་ཧོཿ

རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ། ཡུམ་བཞི། སེམས་དཔའ་བརྒྱད། ཁྲོ་བོ་བཅུ། ལྷ་མོ་དྲུག་རྣམས་མདུན་གྱི་ནམ་མཁར་ཨོཾ་བཛྲ་ས་
མཱ་ཛཿ རིགས་ལྔས་བྱིན་གྱིས་རློབ། ཡུམ་བཞིས་བུམ་པ་ཐོགས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་
པ༑ །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩ་སུ་ར་ཏ་སྟྭཾ་ཨ་ཧཱུྃ། ཞེས་གསུང་ཞིང་དབང་བསྐུར། བྱང་ཆུབ་སེམས་དཔའ་རྣམས་ཀྱིས། བཀྲ་ཤིས་གང་
ཞིག་སེམས་ཅན་ཀུན་གྱི་སྙིང་ལ་གནས། །སེམས་ཅན་མ་ལུས་ཀུན་གྱི་རང་བཞིན་མཆོག་གྱུར་པ། །སྐྱེད་བྱེད་ཀྱིས་བསྐྱེད་བདེ་བ་འབྱུང་བ་ཇི་ལྟ་བ། །དེ་ལྟར་དབང་
བསྐུར་མཆོག་གི་དེང་འདིར་བཀྲ་ཤིས་ཤོག །ལྷ་མོ་རྣམས་ཀྱིས། ཨྃ་ཨརྒྷཾ་པྲ་ཏིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ། ནས། བཛྲ་ཤཔྡ་ཨཱཿཧཱུྃ། གི་བར་དང་། རིག་མ་རྣམས་ཀྱིས། ཨྃ་
བཛྲ་ས་ཏཱ་སུ་སཾ་གྲ་ཧད། བཛྲ་རཏྣ་མ་ནུཏྟ་རཾ། བཛྲ་དྷརྨ་གཱ་ཡ་ནཻ། བཛྲ་ཀརྨ་ཀ་རོནྡྷ་ཝེ། ཁྲོ་བོ་རྣམས་ཀྱིས། ཨོཾ་ཨཱཿབིགྷྣཱན་ཏ་ཀྲི་ཏ་ཧཱུྃ་ཕཊ། ཅེས་ལུས་ངག་ཡིད་གསུམ་ལ་གནས་

༄༅། །པའི་བགེགས་བསྐྲད། དབང་བསྐུར་བའི་ཆུ་རྒྱུན་དེ་སྤྱི་གཙུག་ཚངས་པའི་བུ་ག་ནས་མར་སོང་། རྐང་མཐིལ་ཡན་ཆད་གང་། སྒྲིབ་པ་ཐམས་ཅད་དག །བུམ་
པའི་དབང་ཐོབ། ཆུའི་ལྷག་མ་ཡར་ལུད་པ་ལས་རྡོ་རྗེ་འཆང་ཆེན་པོས་དབུར་བརྒྱན། ཛཿཧཱུྃ་བྃ་ཧོཿ གདན་གསུམ་ཚང་བའི་དབང་གི་ལྷ་རྣམས་རང་གི་ལུས་ལ་ཐིམ་པ་
ནི༑ རྣམ་པར་ཤེས་པ་ལ་མི་བསྐྱོད་པ། གཟུགས་ཀྱི་ཕུང་པོ་ལ་རྣམ་པར་སྣང་མཛད། ཚོར་བ་ལ་རིན་ཆེན་འབྱུང་ལྡན། འདུ་ཤེས་ལ་སྣང་བ་མཐའ་ཡས། འདུ་
བྱེད་ལ་དོན་ཡོད་གྲུབ་པ། སའི་ཁམས་ལ་སངས་རྒྱས་སྤྱན་མ། ཆུའི་ཁམས་ལ་མཱ་མ་ཀི། མེའི་ཁམས་ལ་གོས་དཀར་མོ། རླུང་གི་ཁམས་ལ་དམ་ཚིག་སྒྲོལ་མ།
མིག་ལ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་སྤྱན་རས་གཟིགས། ལུས་ལ་སྒྲིབ་པ་རྣམ་སེལ། ཡིད་ལ་ཀུན་ཏུ་བཟང་པོ། ལྷ་མོ་
དྲུག་པོ་གཟུགས་སྒྲ་དྲི་རོ་རེག་བྱ་ཆོས་ལ་ཐིམ། ཐོ་བ་གཤིན་རྗེའི་གཤེད་ལག་པ་གཡས། དབྱུག་པ་གཤིན་རྗེའི་གཤེད་རྐང་པ་གཡས། པདྨ་གཤིན་རྗེའི་གཤེད་རྐང་པ་

གཡོན༑ རལ་གྲི་གཤིན་རྗེའི་གཤེད་ལག་པ་གཡོན་པ་ལ་ཐིམ། དེ་ལྟར་ཕུང་ཁམས་སྐྱེ་མཆེད་ཐམས་ཅད་ལྷ་དང་ལྷ་མོའི་རང་བཞིན་རྡོ་རྗེ་འཆང་ཆེན་པོའི་སྐུར་གྱུར། །
ཨོཾ་བཛྲ་པུཥྤེ་ཨཱཧཱུྃ། ནས། ཨོཾ་བཛྲ་ཤབྡ་ཨཱཿཧཱུྃ་གི་བར་དང་། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་མེ་ཏོག་གི་ཆར་འབེབས་ཤིང་ཁམས་གསུམ་
ཆོས་ཀྱི་རྒྱལ་པོར་མངའ་གསོལ་བར་གྱུར། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་བརྗོད་ཅིང་རང་གི་སྤྱི་བོར་མེ་ཏོག་གཏོར། བཞི་པ་དག་པ་བརྗོད་པ་ནི། དཀྱིལ་འཁོར་ལྷ་གཉིས་སོ་སོར་ཕྱེ་བ་ཡི། །བཤད་ཚུལ་
ལྟར་ན་ལྷ་རྣམས་བཞུགས་པའི་རྟེན། །གྲུ་བཞི་སྒོ་བཞི་གཞལ་ཡས་ཁང་ཉིད་ལ། །དཀྱིལ་འཁོར་ཞེས་བྱར་འཇོག་པར་མི་རིགས་སམ། །ཞེས་པའི་ལན་ནི། དཀྱིལ་ཆོག་ཕལ་ཆེར་ལས། དཀྱིལ་འཁོར་གྱི་དེ་ཁོ་ན་ཉིད་དང་ལྷའི་དེ་ཁོ་ན་ཉིད་
གཉིས་སོ་སོར་བཤད་པ་དང་། གསོལ་གདབ་ཏུའང་། འཁོར་ལོ་ལྷ་ཡི་དེ་ཉིད་དང་། །ཞེས་དང་བརྟག་གཉིས་སུའང་དཀྱིལ་འཁོར་དང་དཀྱིལ་འཁོར་ཅན་ཞེས་པའི་རྣམ་གཞག་སོ་སོར་བཤད་ཅིང་། དབང་ཆུ་འདིར་ཡང་གཞལ་ཡས་ཁང་དུར་
ཁྲོད་དང་བཅས་པའི་དག་པ་ལ་དཀྱིལ་འཁོར་གྱི་དེ་ཁོ་ན་ཉིད་དང་། ལྷའི་དག་པ་ལ་ལྷའི་དེ་ཁོ་ན་ཉིད་དུ་གསུངས་པས། རྟེན་གཞལ་ཡས་ཁང་ཉིད་ལ་དཀྱིལ་འཁོར་དང་བརྟེན་པ་ལྷ་རྣམས་ལ་དཀྱིལ་འཁོར་གྱི་ལྷའི་དཀྱིལ་འཁོར་ཅན་ཞེས་འཇོག་པ་

༄༅། །ཡིན་ནོ། །དེ་གཞལ་ཡས་ཁང་པ་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སོགས་པ་ལམ་གྱི་ཆོས་རྣམ་པར་དག་པ་ཡིན་ལ། དུར་ཁྲོད་ནི་ལུས་དང་འཇིག་
རྟེན་གྱི་ཆོས་རྣམ་པར་དག་པ་ཡིན་ཞིང་། སྲུང་བའི་འཁོར་ལོ་ནི་མི་མཐུན་པའི་ཕྱོགས་ལས་རྣམ་པར་རྒྱལ་བའོ། །ཞེས་དཀྱིལ་འཁོར་གྱི་དེ་ཁོ་ན་ཉིད་དང་། ལྷ་རྣམས་ནི་སངས་རྒྱས་ཀྱི་ཡེ་ཤེས་
དང་། ཡོན་ཏན་དང་། ཕྲིན་ལས་ཐམས་ཅད་དག་པའི་ངོ་བོ་ཡིན་ཞིང་། ཞེས་ལྷའི་དེ་ཁོ་ན་ཉིད་དང་། དེ་ཐམས་ཅད་རྡོ་རྗེ་སློབ་དཔོན་གྱི་སྐུ་གསུང་ཐུགས་ལ་ཚང་བའོ། །༼དག་པ་བརྗོད་སྐབས་ལྷ་དང་དཀྱིལ་འཁོར་གཉིས། །བླ་མའི་སྐུ་
གསུང་ཐུགས་ལ་ཚང་ཞེས་པའི། །ངག་འདོན་འདི་ལ་འབྲུ་འགྲེལ་ཇི་ལྟར་འཆད། །རིམ་བཞིན་སྐུ་དང་ཐུགས་ལ་ཚང་མིན་ནམ། །ཞེས་པའི་ལན་ནི། དབང་ཆུའི་དཔེ་ཁ་ཅིག་ཏུ། སྐུ་དང་ཐུགས་ལ་ཚང་ཞེས་པ་འབྱུང་ཡང་། ད་ལྷ་འདོན་ཆ་ལ་
སྐུ་གསུང་ཐུགས་ལ་ཚང་ངོ་ཞེས་པ་མཛད་ལ། རང་གི་བློ་ཚོད་ནི། དཀྱིལ་འཁོར་གཞལ་ཡས་ཁང་པ་ནི་སེམས་རྣམ་པར་དག་པ་ཡིན་པས་བླ་མའི་ཐུགས་ལ་ཚང་། ལྷ་རྣམས་ནི་ཕུང་ཁམས་སྐྱེ་མཆེད་རྣམ་པར་དག་པ་ཡིན་པས་སྐུ་ལ་ཚང་། དེ་བས་
ན་གསུང་ལ་ཚང་རྒྱུའི་ངོས་འཛིན་ཟུར་པ་མི་འཐད་སྙམ་དུ་སེམས་སོ། །ཞེས་སློབ་དཔོན་གྱི་དེ་ཁོ་ན་ཉིད་དོ། །དེ་གསུམ་པ་མཐའ་རྟེན་རྗེས་གནང་ལ་བཅོ་ལྔ་ལས། དང་པོ་ནི་དཀྱིལ་འཁོར་གྱི་གཙོ་བོ་ལས་མཆེད་པའི་སྐུ་ཞིག་ཐིམ་པར་བསམས་ལ།

ཉིན་རེ་བཞིན་དུ་དུས་བཞི་རུ། །འདོད་ལྷའི་རྣལ་འབྱོར་དང་ལྡན་པར། །གྱུར་ན་མཆོག་དང་ཐུན་མོང་གི །དངོས་གྲུབ་འདོད་ཕྱིར་ཡི་དམ་གཟུང་། །ཞེས་སྐུའི་རྗེས་གནང་
དང་། གཉིས་པ་ནི། བཅོམ་ལྡན་འདས་ཀྱི་ཐུགས་ཀ་ནས་སྔགས་ཀྱི་ཕྲེང་བ་སྤྲོས་པས་རང་གི་ཁར་ཞུགས། ཐུགས་ཀའི་སྔགས་འཁོར་གྱི་ཡིག་འབྲུ་རྣམས་ལ་ཐིམ་པར་གྱུར།
ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཧཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། ཨོཾ་ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་ད་ཡོ་ནི། ར་ཡ་ཀྵེ་ཡ། ཡ་ཀྵེ་ཡཙྪ།
ནི་རཱ་མ་ཡ་ཧཱུྃ་ཕཊ། ཅེས་པའི་སྔགས་གསུམ་པོ་ཚར་གསུམ་རེ་བརྗོད་ཅིང་མེ་ཏོག་ཅུང་ཟད་གཏོར་ལ། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་ལ་བྱིན་གྱིས་རློབས། །
བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས། །ཞེས་གསུང་གི་རྗེས་གནང་དང་། གསུམ་པ་ནི། གྲི་གུག་གཡས་སུ་བྱིན་པར་བསམས་ལ། གྲི་གུག་གི་ཕྱག་རྒྱ་དང་།
སངས་རྒྱས་ཀུན་གྱི་གྲི་གུག་ཆེ། །ཁམས་གསུམ་ཀུན་གྱིས་ཕྱག་བྱས་པ། །ལས་ཀྱི་གྲི་གུག་དམ་པ་འདི། །རྨོངས་པའི་མགོ་བོ་གཅོད་ཕྱིར་ཁྱེར། །གཡོན་དུ་ཐོད་པ་

༄༅། །བྱིན་པར་བསམས་ལ། ཐོད་པ་འཛིན་ཚུལ་དང་། དངོས་དང་དངོས་མེད་རྣམ་རྟོག་གི །མགོ་བོ་པདྨའི་སྣོད་དུ་ནི། །བདུད་རྣམས་རྣམ་པ་བཞི་ཡི་ཁྲག །དངོས་གྲུབ་
ཕྱིར་ནི་བཏུང་བར་བྱ། །ཞེས་ཐུགས་ཀྱི་རྗེས་གནང་དང་། བཞི་པ་ནི། ལག་པ་གཡས་སུ་ཐོད་དབྱུག་བྱིན་པར་བསམས་ལ། དབྱུག་པ་འཕྱར་ཚུལ་དང་། རྡོ་རྗེ་ཐོད་དབྱུག་དབྱུག་པའི་སྒྲས། །
བདུད་དང་གཤིན་རྗེ་འདར་ཞིང་འགྱེལ། །ཁམས་གསུམ་མ་ལུས་འཇོམས་པ་ཡི། །དཔའ་བོའི་མཚན་མ་འདི་ཟུང་ཤིག །ཅེས་ལས་གཤིན་དམ་གདགས་ཀྱི་རྗེས་གནང་དང་།
ལྔ་པ་ནི། སྡུག་པའི་གདོང་དུ་བལྟས་ནས་ནི། །བལྟས་པར་གྱུར་པའི་བདེ་བ་དེ། །སངས་རྒྱས་རྣམས་ལ་ཕུལ་ན་ནི། །སྐད་ཅིག་གིས་ནི་གཟི་ཅན་འགྱུར། །བུད་
མེད་ཀུན་གྱིས་ཡོངས་བསྐོར་ལ། །ཀུན་ནས་རྩེས་པའི་བདེ་བ་དེ། །སངས་རྒྱས་རྣམས་ལ་ཕུལ་ན་ནི། །སྐད་ཅིག་གིས་ནི་གཟི་ཅན་འགྱུར། །དགེ་བའམ་ཡང་
ན་མི་དགེ་བའི། །ལས་རྣམས་བྱས་པ་གང་ཡིན་པ། །སངས་རྒྱས་རྣམས་ལ་ཕུལ་ན་ནི། །སྐད་ཅིག་གིས་ནི་གཟི་ཅན་འགྱུར། །ཞེས་མཆོད་པའི་རྗེས་གནང་དང་།

དྲུག་པ་ནི། མཆོག་གི་དངོས་གྲུབ་ཐམས་ཅད་ནི། །བརྟུལ་ཞུགས་མཆོག་གིས་བསྒྲུབ་པར་བྱ། །དེ་ཕྱིར་གཤིན་རྗེ་འཇོམས་པ་ཡི། །བརྟུལ་ཞུགས་རྣམ་པ་ཀུན་ཏུ་སྤྱོད། །
ཕལ་ཆེར་དངོས་གྲུབ་མཆོག་རྣམས་ནི། །བརྟུལ་ཞུགས་མེད་ན་མི་འགྲུབ་པས། །གཤིན་རྗེ་འཇོམས་པའི་བརྟུལ་ཞུགས་འདི། །ལེགས་སྤྱོད་མཆོག་གི་དངོས་གྲུབ་
བསྒྲུབ༑ །ཞེས་བརྟུལ་ཞུགས་ཀྱི་རྗེས་གནང་དང་། བདུན་པ་ནི། ཇི་ལྟར་དབང་བསྐུར་ལ་སོགས་པས། །སངས་རྒྱས་ལ་སོགས་ཐོབ་པ་བཞིན། །བྱང་ཆུབ་སྤྱོད་མཆོག་གཞན་རྣམས་
དང་༑ །འདུལ་སོགས་དགེ་བས་དེ་ལྟར་མིན། །དེ་བས་དམ་ཚིག་བུས་སྲུངས་ཤིག །རྟག་ཏུ་སྡོམ་པ་ཡང་བསྲུང་ངོ་། །ཤ་ལྔ་བདུད་རྩི་ལྔ་བཟའ་ཞིང་། །དེ་ལས་
གཞན་པའི་དམ་ཚིག་བསྲུང་། །དཀོན་མཆོག་གནོད་པ་གསད་བྱ་ཞིང་། །བུད་མེད་ཀུན་ལ་སྤྱད་པར་བྱ། །ཕ་རོལ་ནོར་ནི་བླང་བྱ་ཞིང་། །རྟག་ཏུ་རྫུན་གྱི་ཚིག་ཀྱང་
སྨོས༑ །རྣལ་འབྱོར་རྒྱུད་ལས་གང་གསུངས་པ། །དེ་ཡང་ཆོ་ག་བཞིན་དུ་བསྲུང་། །རྣལ་འབྱོར་རྒྱུད་ལས་གང་གསུངས་ཆོ་ག་བཞིན། །བསྲུང་རྒྱུའི་ངོས་འཛིན་གང་ཡིན་རྣལ་འབྱོར་རྒྱུད། །རྒྱུད་སྡེ་བཞི་

༄༅། །རུ་ཕྱེ་བའི་གསུམ་པའམ། །འོན་ཏེ་ཐབས་ཀྱི་རྒྱུད་ལ་འཇོག་གམ་ཅི། །ཞེས་པའི་ལན་ནི། དཀོན་མཆོག་གནོད་པ་གསད་བྱ་ཞིང་། །བུད་མེད་ཀུན་ལ་སྤྱད་པར་བྱ། །ཞེས་སོགས་གཞན་དོན་དུ་གདུག་པ་ཅན་བསྒྲལ་བ་
དང་༑ མཚན་ཉིད་དང་ལྡན་པའི་བུད་མེད་ཀུན་ལ་སྤྱད་པ་སོགས་བླང་བྱ་ཡིན་པ་དེ་དམིགས་བསལ་གྱི་ཚུལ་དུ་བསྟན་ནས། སྤྱིར་བཏང་ཡོ་ག་རྣལ་འབྱོར་རྒྱུད་ལས། ཁྱོད་ཀྱིས་སྲོག་ཆགས་གསད་མི་བྱ། །མ་བྱིན་པར་ཡང་མི་བླང་ངོ་། །རྫུན་
དང་འདོད་ལོག་སྤྱོད་པ་རྣམས། །དངོས་གྲུབ་འདོད་པས་བྱ་བ་མིན། །ཞེས་གསུངས་པ་ལྟར་གྱི་རྩ་བ་བཞིའང་། གཞན་དོན་གྱི་ཆེད་སོགས་དགག་དགོས་མེད་པར་བྱ་བ་ནི། སྲོག་ལ་བབས་ཀྱང་བསྲུང་ངོ་ཞེས་སྟོན་པ་ལ། རྣལ་འབྱོར་རྒྱུད་
ལས་གང་གསུངས་པ། །དེ་ཡང་ཆོ་ག་བཞིན་དུ་བསྲུང་། །ཞེས་པ་འདི་བྱུང་བ་ཡིན་ནོ། །འདི་རྒྱུད་སྡེ་བཞི་རུ་ཕྱེ་བའི་གསུམ་པ་དེ་རང་ཡིན་ནོ། །༽ཞེས་དམ་ཚིག་གི་རྗེས་གནང་དང་། བརྒྱད་པ་ནི། རྡོ་རྗེས་མིག་ལ་བྱུག་པའི་རྣམ་པ་དང་།
ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་ལིང་ཐོག་བསལ་བ་ལྟར། །བུ་ཁྱོད་ཀྱི་ནི་མི་ཤེས་པའི། །རབ་རིབ་རྒྱལ་བ་རྣམས་ཀྱིས་བསལ། །ཨོཾ་བཛྲ་ནཻ་ཏྲ་ཨ་པ་
ཧ་ར་ཕཊ་ལིཾ་ཧཱིཿཔཾ། ཞེས་མིག་ཐུར་གྱི་རྗེས་གནང་དང་། དགུ་པ་ནི། མེ་ལོང་གི་ངོས་སུ་བལྟས་ལ། ཨ་ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །། །

གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང་། །རྡོ་རྗེ་འཇིགས་བྱེད་དེ་ཉིད་ནི། །མེ་ལོང་གཟུགས་བརྙན་དང་མཚུངས་པ། །བུ་ཁྱོད་ཀྱི་ནི་
སྙིང་ལ་གནས། །ཁྱོད་ནི་འདྲེན་པའི་སྤྱན་ལྡན་པས། །ངོ་བོ་མེད་ཅིང་གནས་མེད་པ། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །
འོན་ཀྱང་སྐྱོབ་པའི་སྲས་སུ་སྐྱེ། །ཞེས་མིག་ཐུར་མེ་ལོང་གཉིས་ནི་སེམས་ཅན་དོན་བྱེད་ཀྱི་རྗེས་གནང་དང་། བཅུ་པ་ནི། རྡོ་རྗེ་དྲིལ་བུ་དང་བཅས་པའི་ལག་པ་གཉིས་ཁུ་ཚུར་ཁ་གྱེན་དུ་བསྟན་ནས། ཨོཾ་བཛྲ་ཧེ་ཏུ་མཱཾ།
རྐང་པ་གཉིས་ཀྱི་བར་དུ་འཁོར་ལོ། ཨོཾ་བཛྲ་བྷུ་ཥ་རཾ། གཡས་སུ་དུང་། ཨོཾ་བཛྲ་གྷནྡྷེ་ཨཿ གཡོན་དུ་དྲིལ་བུ། ཨ། པང་དུ་པུསྟི་རྣམས་བྱིན་པར་བསམས་ལ། ཁྱོད་ཀྱིས་ཐེ་ཚོམ་དོགས་མེད་པར། །
ཡིད་གཉིས་མེད་པའི་སེམས་ཀྱིས་སུ། །ཆོས་ཀྱི་དུང་ནི་བླ་མེད་པ། །ཀུན་ཏུ་དྲི་མེད་གང་བར་གྱིས། །ཞེས་དུང་དང་། ཡངས་པའི་པད་སྐོར་སྔོན་དུ་འགྲོ་བས་རིགས་ལྔ་སོ་སོའི་ཕྱག་ཆེན་བཅས་ལ།
འཇིག་རྟེན་ཁམས་ནི་མ་ལུས་པར། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །ཆོས་ཀྱི་འཁོར་ལོ་རབ་ཏུ་བསྐོར། །འཇིག་རྟེན་

༄༅། །ཁམས་ནི་མ་ལུས་པར། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །རྡོ་རྗེའི་འཁོར་ལོ་རབ་ཏུ་བསྐོར། །འཇིག་རྟེན་།
ཁམས་ནི་མ་ལུས་པར། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །རིན་ཆེན་འཁོར་ལོ་རབ་ཏུ་བསྐོར། །འཇིག་རྟེན་ཁམས་ནི་མ་
ལུས་པར། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །པདྨའི་འཁོར་ལོ་རབ་ཏུ་བསྐོར། །འཇིག་རྟེན་ཁམས་ནི་མ་ལུས་པར། །
སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །སྣ་ཚོགས་འཁོར་ལོ་རབ་ཏུ་བསྐོར། །ཞེས་ཆོས་བཤད་ཀྱི་རྗེས་གནང་དང་། བཅུ་གཅིག་པ་ནི། རལ་གྲི་
མིག་སྨན་ས་འོག་དང་། །མཆིལ་ལྷམ་དེ་བཞིན་རིལ་བུ་སྟེ། །རྣལ་འབྱོར་པ་ཡི་དངོས་གྲུབ་ནི། །དེ་ནི་ཅི་དགར་བསྒྲུབ་པར་གྱིས། །ཞེས་དངོས་གྲུབ་ཀྱི་རྗེས་གནང་དང་། བཅུ་
གཉིས་པ་ནི། སྣ་ཚོགས་རྡོ་རྗེ་ལག་ཏུ་བྱིན་པར་བསམས་ལ། ཞི་བའི་སེམས་ཀྱིས་ཞི་བ་སྟེ། །ནད་ལ་སོགས་པ་ཞི་བར་བྱེད། །རྒྱས་པའི་སེམས་ཀྱིས་རྒྱས་པ་སྟེ། །ཚེ་དང་བསོད་

ནམས་རྒྱས་པར་བྱེད། །རིན་ཆེན་ཆར་སྤྲིན་རབ་བསྐོར་བྱ། །རྗེས་སུ་ཆགས་པའི་སེམས་ཀྱིས་ནི། །དབང་གི་ལས་ནི་ཡང་དག་བསྒྲུབ། །གསད་པའི་སེམས་ཀྱིས་
དྲག་པོ་སྟེ། །མེ་ཡི་ཆར་སྤྲིན་དབབ་པར་བྱ། །ཞེས་ཕྲིན་ལས་བཞིའི་རྗེས་གནང་དང་། བཅུ་གསུམ་པ་ནི། ཁོ་ལས་སྐྱེད་པའི་ཡེ་ཤེས་ཀྱི་རལ་གྲི་བྱིན་པར་བསམས་ལ་འཕུར་ཚུལ་དང་། སངས་རྒྱས་ཀུན་གྱི་
རལ་གྲི་ཆེ། །ཁམས་གསུམ་ཀུན་གྱིས་ཕྱག་བྱས་པ། །ལས་ཀྱི་རལ་གྲི་གཅིག་པུའི་མཆོག །བདུད་ལས་རྒྱལ་བར་བྱ་ཕྱིར་ཟུང་། །ཨོཾ་བཛྲ་ཁཌྒ་ཧཱུྃ། ཞེས་རལ་གྲིའི་རྗེས་
གནང་དང་། བཅུ་བཞི་པ་ནི། ཧོཿལས་བྱུང་བའི་མདའ་ལྔ་གཞུ་གཅིག་བྱིན་པར་བསམས་ལ། ཆོས་རྣམས་ཐབས་དང་ཤེས་རབ་ཏུ། །གཞུ་དང་མདའ་ཡིས་རྣམ་མཚོན་ཏེ། །བུ་ཁྱོད་ཀྱིས་ནི་མི་
འབྲལ་བར། །ཚར་གཅོད་པ་དང་རྗེས་སུ་གཟུང་། །ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡ་སྭ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡཱ་མི། ཞེས་བརྗོད་ལ་མདའ་གཞུ་ལག་པ་གཉིས་ཀྱིས་ཕྱོགས་
མཚམས་སྟེང་འོག་ཏུ་བསྐོར་བའི་ཕྱག་རྒྱ་བྱ། ཞེས་མདའ་གཞུའི་རྗེས་གནང་དང་། བཅོ་ལྔ་པ་ནི། བསྒྲལ་བར་གྱུར་པའི་ཡུལ་རྣམས་ནི། །འཁྲུལ་འཁོར་དང་ནི་ཏིང་ངེ་འཛིན། །སྨན་གྱིས་ཀྱང་ནི་

༄༅། །བྱ་བ་སྟེ། །དེ་ལྟར་ཐབས་རྣམ་སྣ་ཚོགས་ཀྱིས། །གསད་བསྐྲད་དབྱེ་མནན་རེངས་རྨུགས་དང་། །ཚར་གཅོད་རྗེས་གཟུང་ལས་མཛོད་ཅིག །ཅེས་དྲག་པོའི་
རྗེས་གནང་དང་། དངོས་གྲུབ་དང་ཕྲིན་ལས་བཞི་དྲག་པོའི་རྗེས་གནང་རྣམས་ལ་ཚིག་ཙམ་གྱིས་ཆོག །དེ་ལྟར་ན་དཀྱིལ་འཁོར་བཞི་ལས་ཕྱི་རྡུལ་ཚོན་གྱི་དཀྱིལ་འཁོར་དུ་དབང་བསྐུར། དབང་བཞི་
ལས་བུམ་པའི་དབང་བསྐུར་བ་ཐོབ། སྒྲིབ་པ་བཞི་ལས་ལུས་ཀྱི་སྒོ་ནས་བསགས་པའི་སྒྲིབ་པ་དག །བསྐུར་བའི་གནས་ནི་སྤྱི་བོས་མཚོན་པའི་ལུས་ལ་བསྐུར། བསྐྱེད་
པའི་རིམ་པ་བསྒོམ་པ་ལ་དབང་བར་བྱས། བླ་མ་སྤྲུལ་པའི་སྐུར་དམིགས་པ་ལས་དབང་བླང་། དཔེ་ཞིང་ས་ཤིན་ཏུ་སྦྱངས་པ་དང་འདྲ། སྤྲུལ་སྐུ་ཐོབ་རུང་གི་རྟེན་འབྲེལ་
བསྒྲིགས་པའོ། །བུམ་དབང་ཆ་ལག་དང་བཅས་པའོ། །གཉིས་པ་གསང་དབང་ལ་བཞི་ལས། དང་པོ་ནི། མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་
བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་གསང་བའི་དབང་བསྐུར་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་

གསོལ༑ །བཞེས་ནས་བྱིན་གྱིས་བརླབ་ཏུ་གསོལ། །བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར།།
ནམ་མཁའི་རྡོ་རྗེ་དེང་བདག་སྩོལ། །ཁྱོད་ཞབས་པདྨོའི་བཀའ་དྲིན་གྱིས། །བདག་གིས་བླ་མེད་བྱང་ཆུབ་ཐོབ། །དེ་ཕྱིར་གསང་བའི་དབང་གིས་ནི། །མགོན་པོས་
རྗེས་སུ་གཟུང་བར་མཛོད། །ཅེས་ལན་གསུམ། མིག་དར་འཆིང་བའི་སྟངས་ཀ་ཙམ་བྱས་ལ། ཨཱ་ཁཾ་ཝཱི་ར་ཧཱུྃ། ཨོཾ་ཨཱཧཱུྃ། ཞེས་པས་བྱིན་གྱིས་བརླབ། གཉིས་པ་ནི། བླ་མ་དཀྱིལ་
འཁོར་གྱི་གཙོ་བོ་རྡོ་རྗེ་འཇིགས་བྱེད་དང་། ཕྱག་རྒྱ་རྡོ་རྗེ་རོ་ལངས་མར་གསལ་བའི་མིག་ཏུ་བྱང་ཆུབ་སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་
མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་
ཀར་ཐུགས་རྡོ་རྗེ། ཡབ་ཀྱི་གསང་གནས་མི་དམིགས་ཏེ། ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨོཾ་ལས་པདྨ་དམར་པོ་

༄༅། །འདབ་མ་ལྔ་པ་ཟེའུ་འབྲུ་ལ་ཨོཾ་གིས་མཚན་པ། གཉིས་ཀའི་བུ་གར་ཕཊ་ཀྱིས་བཀག་པ། སྐྱེ་མཆེད་སྐུ་གསུང་ཐུགས་ཀྱི་ལྷ་རྣམས་དང་། བླ་མ་རྡོ་རྗེ་
འཇིགས་བྱེད་ཡབ་ཡུམ་སྙོམས་པར་ཞུགས་པས། བདེ་བའི་སྒྲ་ཧ་ཧ་སི་སི་ཀུནྡུ་ར་བཛྲ་དྷཱིཀ་ཅེས་བྱ་བའི་སྒྲ་བྱུང་བས་གཤིན་རྗེའི་གཤེད་རིགས་ལྔ་ཡབ་ཡུམ་དཔག་ཏུ་མེད་པ་
སྤྱན་དྲངས་ཏེ། ཡབ་ཀྱི་ཞལ་དུ་ཞུགས། སྲོག་དག་པའི་ལམ་ནས་བརྒྱུད། ཐབས་ཀྱི་རྡོ་རྗེ་ལས་ཐོན། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཏ་བཛྲ་སྭ་བྷཱ་ཝ་ཨཱཏྨ་ཀོཉཧཾ།
དེ་བཞིན་གཤེགས་པའི་ཁུ་བ་དང་། དཀྱིལ་འཁོར་གྱི་གཙོ་བོ་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཡུམ་གྱི་པདྨ་ལས་ཕྱུང་ནས། བླ་མ་རྡོ་རྗེ་འཇིགས་བྱེད་
ཀྱི་མཐེ་བོང་དང་སྲིན་ལག་གིས་རང་གི་ལྕེ་ཐོག་ཏུ་གཞག །གསུམ་པ་ནི། བཏུང་བ་རིན་ཆེན་དམ་པ་འདི། །རྡོ་རྗེའི་ལུས་ནི་སྒྲུབ་བྱེད་པར། །བུ་ཁྱོད་རྟག་པར་ཤེས་གྱིས་
ལ༑ །ཡིད་ལས་བྱུང་བའི་ཆུ་འདི་འཐུང་། །ཨྃ་ཨཱབཛྲ་དྷཱིཀ་ཧཱུྃ། ཨ་ཧོ་མ་ཧཱ་སུ་ཁཾ། ཞེས་བརྗོད་ཅིང་འཐུངས་པས་ལུས་སེམས་ཐམས་ཅད་བདེ་བས་གང་། ཨེ་མ་བདེ་བ་ཆེན་པོའོ། །

ཞེས་མྱངས་པས་རང་ཉིད་གསུང་རྣམ་པར་དག་པ་འདོད་ཆགས་གཤིན་རྗེའི་གཤེད་དུ་བསྒོམ། རང་བཞིན་བརྒྱད་ཅུའི་རྟོག་པ་དབྱིངས་སུ་དག་ཅིང་གསལ་སྟོང་གི་ཡེ་ཤེས་
བསྐྱེད་པར་བསམས་ལ་ཅུང་ཟད་མཉམ་པར་གཞག །འདིའི་བླ་མ་དཀྱིལ་འཁོར་གྱི་གཙོ་བོ་ཞེས་པ་ནས། ཨེ་མ་བདེ་བ་ཆེན་པོའོ། །ཞེས་པའི་བར་ཤིབ་བུར་བརྗོད། ཨོཾ་ཨཱཿཧཱུྃ། གིས་མིག་དར་དགྲོལ་བའི་སྟངས་ཀ་
བྱ༑ བཞི་པ་ནི། གཡོན་པས་ཆོས་གོས་ཀྱི་གྲྭ་སེང་གེའི་རྣ་བ་ལྟར་བྱས་ལ། གཡས་པས་རྡོར་དྲིལ་བསྣོལ་ནས་བཟུང་བ་སྤྱི་བོར་དཀྲོལ་ཞིང་། སྟེང་ཕྱོགས་སུ་བརྐྱངས་ནས་སྐྱབས་སྦྱིན་གྱི་ཕྱག་རྒྱ་བྱས་ལ། སྲིད་པའི་ངན་འགྲོ་།
རྣམས་ལས་བཏོན། །སྲིད་པ་མཆོག་ཏུ་ཞི་བྱའི་ཕྱིར། །རྡོ་རྗེ་སེམས་དཔའ་དེ་བཞིན་གཤེགས། །འདིར་ནི་ཁྱོད་ལ་ངས་ལུང་བསྟན། །ཀྱེ་དཔལ་ཆེ་གེ་མོ་ཞེས་བྱ་བ་ས་
འོག་ས་སྟེང་ས་བླ་གསུམ་དུ། ཨོཾ་སརྦ་ཏ་ཐཱ་ག་ཏ་སིདྡྷི་ས་མ་ཡ་སྟྭཾ། བྷུ་ར་བྷ་ཝ་སྭཿ ངས་ལུང་བསྟན་པ་འདི་ལ། ཕྱོགས་བཅུའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱིས་ལུང་སྟོན་པར་མཛད་དེ། སྔགས་འདི་དང་ཕྱག་རྒྱའི་སྟོབས་ཟབ་མོ་འདི་ལ་དད་པར་གྱིས་ཤིག །དབང་གི་རྟོགས་པ་བརྗོད་པ་ནི། དེ་ལྟར་ན་།

༄༅། །དཀྱིལ་འཁོར་བཞི་ལས་བྷ་གའི་དཀྱིལ་འཁོར་དུ་དབང་བསྐུར། དབང་བཞི་ལས་གསང་བའི་དབང་ཐོབ། སྒྲིབ་པ་བཞི་ལས་ངག་གི་སྒོ་ནས་བསགས་པའི་
སྒྲིབ་པ་དག །བསྐུར་བའི་གནས་ནི་ལྕེས་མཚོན་པའི་ངག་ལ་བསྐུར། རང་བྱིན་གྱིས་བརླབས་པ་བསྒོམ་པ་ལ་དབང་། བླ་མ་ལོངས་སྤྱོད་རྫོགས་པའི་སྐུར་དམིགས་པ་
ལས་དབང་བླང་། དཔེ་ཞིང་ས་ཤིན་ཏུ་སྦྱངས་པ་ལ་ས་བོན་བཏབ་པ་དང་འདྲ། ལོངས་སྐུ་ཐོབ་རུང་གི་རྟེན་འབྲེལ་བསྒྲིགས་པའོ། །༼གསང་བའི་དབང་བསྐུར་སྐབས་སུ་སློབ་མ་རྣམས། །རྡོ་
རྗེ་འཇིགས་བྱེད་ཉིད་དུ་བསྒོམ་པའམ། །འོན་ཏེ་ལྷ་གཞན་གང་དུ་བསྐྱེད་པ་ཡིན། །འདི་ལ་ཡིག་ཆར་གསལ་ཁ་གཟིགས་སམ་ཅི། །སློབ་མ་འདོད་ཆགས་གཤིན་རྗེའི་གཤེད་བསྒོམས་ལ། །མིག་དར་ཕྱེ་ཞེས་དབང་ཆུར་གསུངས་འདི་ཡི། །
དགོངས་པ་གང་ཡིན་དགོས་པ་ཇི་ལྟར་ཡོད། །འདི་ཉིད་མ་བྱས་ཀྱང་ནི་ཆོག་གམ་ཅི། །གསང་དབང་བླ་མ་ཡབ་ཡུམ་སྙོམས་ཞུགས་ལས། །བྱུང་བའི་བྱང་ཆུབ་སེམས་ཀྱི་དཀྱིལ་འཁོར་དུ། །བསྐུར་བ་མིན་ནམ་བྷ་གའི་དཀྱིལ་འཁོར་དུ། །
བསྐུར་བར་བཤད་ལ་གོ་བ་ཇི་ལྟར་ཡོད། །ཅེས་པའི་ལན་ནི། དབང་ཆུ་ན་གསལ་ཁ་མི་སྣང་ཡང་། བུམ་དབང་གི་མཐའ་རྟེན་ལྷ་བསྒོམ་པའི་རྗེས་གནང་སྦྱིན་པ་ནས། སློབ་མ་རྡོ་རྗེ་འཇིགས་བྱེད་དུ་གསལ་བར་གྱུར་པས། དེའི་རྒྱུན་ད་ལྟ་རང་

རྡོ་རྗེ་འཇིགས་བྱེད་ཀྱི་ང་རྒྱལ་ལས་འོས་མེད་པ་ཡིན་ནོ། །དབང་ཆུར་སློབ་མ་འདོད་ཆགས་གཤིན་རྗེའི་གཤེད་དུ་བསྒོམས་ལ་མིག་དར་ཕྱེ་ཞེས་པ་ཙམ་ལས་མི་སྣང་ཡང་། རྒྱ་སྟོན་གྱི་དབང་གི་ཡིག་སྣ་ལས། དབང་རྫས་བྱང་ཆུབ་ཀྱི་སེམས་མིད་
པས་ལུས་ཐམས་ཅད་གང་། ངག་གི་དྲི་མ་དག་ནས་འདོད་ཆགས་གཤིན་རྗེའི་གཤེད་དུ་བསྒོམས་ནས་གདོང་གཡོགས་ཕྱེ་ཞེས་གསུངས་པས། དབང་རྫས་མགྲིན་པ་ནས་མྱངས་བ་ལ་བརྟེན་ནས་ངག་གི་དྲི་མ་དག་ནས། སློབ་མ་གསུང་རྡོ་རྗེའི་ངོ་བོ་
་འདོད་ཆགས་གཤིན་རྗེའི་གཤེད་དུ་གྱུར་པར་བསམས་ལ། གདོང་གཡོགས་ཕྱེ་བ་ཡིན་ཏེ། བྱ་བ་དང་བྱེད་ལས་འབྲེལ་ཆགས་པར་སྣང་ངོ་། །དཀྱིལ་ཆོག་གཞན་ལྟར་ན། བྱང་ཆུབ་སེམས་ཀྱི་དཀྱིལ་འཁོར་དུ་ཞུགས་པའི་ཐ་སྙད་བྱེད། དེས་ན་
་མགྲིན་པ་ནས་མྱངས་ཏེ་ལུས་ལ་ཁྱབ་པས། དུག་གསུམ་གྱི་རྟོག་པ་རགས་པ་འགགས་ཏེ། མྱོང་བ་ཁྱད་པར་ཅན་སྐྱེས་པ་ནས་གསང་དབང་ཐོབ་པ་ཡིན་པས། རྫས་གསང་བ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་བསྐུར་བར་འཆད་དགོས་ལ།
འདིར་བྷ་གའི་དཀྱིལ་འཁོར་དུ་བསྐུར་བར་བཤད་པ་ནི། དབང་རྫས་སྒྲུབ་པ་ན་ཡུམ་གྱི་མཁའ་དང་། ཡབ་ཀྱི་རྡོ་རྗེ་མཉམ་པར་སྦྱར་བས་སྒྲུབ་པ་ལ་དགོངས་པའམ། ཡང་ན་བླ་མ་ཡབ་ཡུམ་སྙོམས་འཇུག་བྱས་པ་ལས་བྱུང་བའི་གསང་རྫས་བྱང་ཆུབ་
ཀྱི་སེམས་ཏེ། སྔར་སྙོམས་འཇུག་གི་སྒྲས་རིགས་ལྔ་ཡབ་ཡུམ་དཔག་ཏུ་མེད་པ་སྤྱན་དྲངས། ཡབ་ཀྱི་ཞལ་དུ་ཞུགས་པ་སོགས་ལས་བྱུང་བའི་བྱང་ཆུབ་ཀྱི་སེམས་ཡིན་པས། རྣམ་པ་བྱང་ཆུབ་ཀྱི་སེམས་སུ་གནས་ཀྱང་། ངོ་བོ་བྷ་ག་སྟེ། བཅོམ་

༄༅། །ལྡན་འདས་རིགས་ལྔ་ཡབ་ཡུམ་གྱི་དཀྱིལ་འཁོར་ཡིན་པས། བྷ་གའི་དཀྱིལ་འཁོར་དུ་བསྐུར་ཞེས་བཤད་པ་ཡིན་ཏེ། བྷ་ག་ནི་བཅོམ་པ་དང་སྐལ་བ་སོགས་མང་པོ་ལ་འཇུག་པས་སོ། །ཤེས་རབ་ཡེ་ཤེས་ཀྱི་དབང་ལ་གསུམ་
ལས། དང་པོ་ནི། མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་
ཤེས་རབ་ཡེ་ཤེས་ཀྱི་དབང་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། ཞེས་ལན་གསུམ། བྱུང་ཆུབ་
རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །ཞེས་ལན་གསུམ། གཉིས་པ་ནི། །
ཨ་ཁཾ་ཝཱི་ར་ཧཱུྃ། གིསམིག་དར་བཅིང་། ཨོཾ་ཨཱཿཧཱུྃ་གིས་བྱིན་གྱིས་བརླབ། བླ་མ་རྡོ་རྗེ་འཇིགས་བྱེད་ཀྱིས་རང་ལ་ཕྱག་རྒྱ་ཞིག་གནང་བའི་སྲིན་ལག་ནས་རང་གི་གཡས་ཀྱིས་གཟུང་བར་མོས་ལ། ཁྱེར་ཅིག་ཁྱེར་ཅིག་སེམས་
དཔའ་ཆེ། །ལྷ་མོ་འདི་ནི་ཕྱག་རྒྱ་ཆེ། །མཐའ་ཡས་བདེ་བ་སྦྱིན་པ་མོ། །ཁྱེར་ལ་མཆོད་པ་དག་ཏུ་གྱིས། །ཞེས་བརྗོད་ལ་ཕྱག་རྒྱ་གཏད་དོ། །དེ་ནས་ཕྱག་རྒྱ་དེས། རྟོག་པ་མེད་དམ་ཞེས་

དྲི་བ་ནི། དྲི་ཆེན་དྲི་ཆུ་ལ་སོགས་པ། །བཙོག་ཟས་དེ་དག་ཡིད་ཆེས་སམ། །བུད་མེད་རྣམས་ལ་རྟག་གུས་དང་། །བྷ་ག་ལ་ཡང་འོ་བྱེད་པར། །བུ་ཁྱོད་སྤྲོ་བ་ཡིན་ནམ་
ཅི༑ །ཞེས་བརྗོད། རང་གིས་ལག་པ་ནས་དམ་དུ་བཟུང་སྟེ་ལན་བཏབ་པར་བསམས་ལ། དྲི་ཆེན་དྲི་ཆུ་ལ་སོགས་འཚལ། །བཙོག་ཟས་དེ་ལྟར་ཡིད་ཆེས་སོ། །བུད་མེད་རྣམས་ལ་རྟག་གུས་
དང་༑ །བྷ་ག་ལ་ཡང་འོ་བྱེད་པར། །ལྷ་མོ་བདག་ནི་ཅིས་མི་སྤྲོ། །ཞེས་ལན་བྱ། རང་རྡོ་རྗེ་འཇིགས་བྱེད་དང་ཕྱག་རྒྱ་རྡོ་རྗེ་རོ་ལངས་མར་གསལ་བའི་མིག་ཏུ་བྱང་ཆུབ་
སེམས་དཔའ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཕྱག་ན་རྡོ་རྗེ།
སྤྱི་བོར་སྐུ་རྡོ་རྗེ། མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་རྡོ་རྗེ་འཇིགས་བྱེད་ཡབ་ཡུམ་གྱི་རྣམ་པར་བཛྲ་ས་མཱ་ཛཿ ཛཿཧཱུྃ་བྃ་ཧོཿ དེ་ནས་གཡས་བསྐུམ་གཡོན་བརྐྱང་གི་སྟབས་སུ་འདུག་ལ། བླ་མས་ཡབ་ཡུམ་གྱི་སྲིན་ལག་གཡས་པར་བཟུང་ཞིང་

༄༅། །གསུངས་པར་མོས་ལ། གཟུངས་མ་འདི་ནི་ཡིད་འོང་མ། །བསྟེན་བྱར་སངས་རྒྱས་རྣམས་ཀྱིས་དགོངས། །འཁོར་ལོ་རིམ་པས་སྦྱོར་བ་ཡིས། །བདེ་བ་དམ་པ་
མྱང་བར་གྱིས། །ཞེས་བརྗོད། དེ་ནས་ཡུམ་དེ་གོས་དང་བྲལ་ཏེ། ལག་པ་གཉིས་ཀྱིས་དྲི་ཞིམ་པོས་བགོས་པའི་པདྨའི་འགྲམ་ནས་བཟུང་སྟེ་ཆེ་བ་བརྗོད་པ། ཨེ་མ་ང་ཡི་པདྨ་འདི། །བདེ་བ་ཐམས་ཅད་ཀྱི་ནི་
གནས༑ །གང་ཞིག་ཆོ་ག་བཞིན་བསྟེན་པ། །དེ་ཡི་མདུན་ན་ང་གནས་ཏེ། །སངས་རྒྱས་མཉེས་པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་
རང་ཉིད་དེ། །འདི་ཉིད་དུ་ནི་རྟག་ཏུ་བཞུགས། །བླུན་པོ་གང་ཞིག་འདི་སྤོང་བ། །དེ་ལ་མཆོག་གི་དངོས་གྲུབ་མེད། །སྟྭཾབྷཉྫ་མོཀྵ་ཧོཿ ཞེས་བརྗོད་ནས། པང་དུ་འཁྱུད།
ཡབ་ཀྱི་གསང་གནས་མི་དམིགས་ཏེ། ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ཡུམ་གྱི་མཁའ་མི་དམིགས་ཏེ་ཨོཾ་ལས་པདྨ་དམར་པོ་འདབ་མ་ལྔ་པ་ཟེའུ་
འབྲུ་ལ་ཨོཾ་གིས་མཚན་པ། གཉིས་ཀའི་སྤྱི་བོ་བདེ་བ་ཆེན་པོའི་འཁོར་ལོ་རྩ་འདབ་སུམ་ཅུ་རྩ་གཉིས་པའི་ལྟེ་བ་ལ་ཧཾ། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་

དྲུག་པའི་ལྟེ་བ་ལ་། སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད་པའི་ལྟེ་བ་ལ་ཧཱུྃ། ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རྩ་བཞི་པའི་ལྟེ་བ་ལ་ཨོཾ། གསང་གནས་
བདེ་བ་ཆེན་པོའི་འཁོར་ལོ་རྩ་འདབ་སུམ་ཅུ་རྩ་གཉིས་པའི་ལྟེ་བ་ལ་ཕཊ། སྐྱེ་མཆེད་སྐུ་གསུང་ཐུགས་ཀྱི་ལྷ་རྣམས་སྦྱོར་བས་མཉེས་པར་བྱས། རང་དང་ཕྱག་རྒྱ་ལྷའི་སྐུར་
གསལ་བར་གྱུར། ཧ་ཧ་སི་སི་ཀུན་དུ་རུ་བཛྲ་དྷྲྀཀ །སྙོམས་འཇུག་ལ་སེམས་བཟུང་ནས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་མཆོད་པར་གྱུར། ཡབ་
ཀྱི་སྤྱི་བོའི་ཧཾ་ལས། བྱང་ཆུབ་ཀྱི་སེམས་ཀྱི་རྒྱུན་རྩ་དབུ་མའི་ནང་ནས་བབས་ཏེ། མགྲིན་པའི་ཨོྃ་ལ་ཕོག་པས་དགའ་བ། དེ་སྙིང་གའི་ཧཱུྃ་ལ་ཕོག་པས་མཆོག་དགའ། །
དེ་ལྟེ་བའི་ཨོྃ་ལ་ཕོག་པས་དགའ་བྲལ། དེ་གསང་གནས་ཀྱི་ཕཊ་ལ་ཕོག་པས་ལྷན་ཅིག་སྐྱེས་པའི་ཡེ་ཤེས་མངོན་དུ་བྱས་པར་གྱུར། ཧིག་ཅེས་བརྗོད་པས། ཐིག་ལེ་དེ་ལྟེ་བ་
ནས་ཡར་བྱོན་པས་དགའ་བ། སྙིང་གར་བྱོན་པས་མཆོག་དགའ། མགྲིན་པར་བྱོན་པས་དགའ་བྲལ། སྤྱི་བོར་འོ་མ་ལུད་པ་བཞིན་དུ་ལུད་དེ་ལུས་ཀྱི་རྩ་གནས་ཐམས་

༄༅། །ཅད་ལ་ཁྱབ་པས་བདེ་ཆེན་གྱི་ཡེ་ཤེས་སྐྱེས། དེའི་ངོ་བོ་བྱུང་གནས་འགྲོ་ས་སྨྲ་བསམ་བརྗོད་པའི་ཡུལ་ལས་འདས་པ་དོན་གྱི་ཡེ་ཤེས་ལྷན་ཅིག་སྐྱེས་པའི་
དགའ་བའོ། །མཁའ་གསང་བྱིན་རླབས་ནས་འདིའི་བར་ཤིབ་བུར་བརྗོད། དེ་ནས་བླ་མ་རྡོ་རྗེ་འཇིགས་བྱེད་ཀྱིས་མཛད་པར་བསམས་ལ། དྲིལ་གསིལ་མེ་ཏོག་གཏོར། རོལ་མོ་དྲག་ཏུ་བརྡུང་། ཨ་ཨཱ། ཨི་ཨཱི། ཨུ་
ཨུ༑ རྀ་རཱྀ། ལྀ་ལཱྀ། ཨེ་ཨེ། ཨྃ་ཨཽ། ཨཾ་ཨཿ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་།
ཥ་ས་ཧ་ཀྵཿ ཞེས་ལན་ཁ་ཡར་བརྗོད་དོ། །ཡེ་ཤེས་དེ་ཉིད་དཀྱིལ་འཁོར་གྱི་གཙོ་བོས་རྡོ་རྗེའི་གླུའི་སྒོ་ནས་ངོ་སྤྲོད་པར་བསམས་ལ། ཨེ་མ་རྣལ་འབྱོར་པ་ཡི་ཇི་སྲིད་དུ། །བྱང་སེམས་འབྱིན་པར་མི་བྱེད་
པར༑ །དེ་སྲིད་འཐོབ་འགྱུར་རྒྱུན་མི་འཆད། །དགའ་བ་ལས་སྐྱེས་བདེ་གཞན་ཅི། །དངོས་གྲུབ་ཀུན་གྱི་གཏེར་གྱུར་པའི། །བྱང་ཆུབ་སེམས་ནི་ལྷུང་གྱུར་ན། །
ཕུང་པོ་རྣམ་ཤེས་བརྒྱལ་བ་ལས། །མ་སྨད་དངོས་གྲུབ་ག་ལ་ཡོད། །མཁའ་ཁམས་རྡོ་རྗེ་ཀུན་སྦྱོར་དང་། །རེག་བཅས་ཀྱིས་ནི་རྨད་བྱུང་ཆེ། །བདེ་བ་སྐྱེད་པར་བྱེད་

པ་གང་། །དེ་ནི་བདེ་ཆེན་མཆོག་བྱེད་པའོ། །དགའ་བྲལ་དག་གི་དབུས་སུ་ནི། །མཚོན་པས་ལྟོས་ལ་བརྟན་པར་བྱ། །པདྨའི་ནམ་མཁར་རྡོ་རྗེ་ཡི། །ལྟེ་བར་
གནས་པའི་གནས་དག་ཏུ། །རྡོ་རྗེ་སྐྱིལ་ཀྲུང་དག་གི་སེམས། །ནོར་བུའི་ནང་དུ་སེམས་ལྟོས་ལ། །ཡེ་ཤེས་སྐྱེ་བ་གང་ཡིན་དེ། །ཡེ་ཤེས་ངོ་བོ་ཞེས་པས་བརྒྱན། །
ཆགས་པ་མ་ཡིན་ཆགས་བྲལ་མིན། །དབུ་མར་དམིགས་པ་མ་ཡིན་ནོ། །གང་ཚེ་རྣལ་འབྱོར་ཡེ་ཤེས་མཐོང་། །བདེ་ལ་གནས་བྱ་འགྱུར་མི་བྱ། །ཐུན་གཅིག་ཡང་ན་
ཉིན་གཅིག་གམ། །ཟླ་ཕྱེད་ཟླ་བ་ལོ་དང་ནི། །བསྐལ་པ་བསྐལ་པ་སྟོང་དུ་ཡང་། །ཡེ་ཤེས་མངོན་སྦྱོར་གྱིས་གནས་བྱ། །ཞེས་བརྗོད་དོ། །ཨོཾ་ཨཱཧཱུྃ་བརྗོད་ཅིང་མིག་དར་དགྲོལ།
གསུམ་པ་མཐའ་རྟེན་སྦྱིན་པ་ནི། །འདོད་ཆགས་བྲལ་བ་ལྟ་བུ་ཡི། །ཁམས་གསུམ་ན་ནི་སྡིག་མེད་དེ། །དེ་བས་འདོད་ལ་ཆགས་བྲལ་བར། །ཁྱོད་ཀྱིས་ནམ་ཡང་མ་
བྱེད་ཅིག །བདེ་ཆེན་ཐེག་པ་འདི་ལ་ནི། །ཕྱི་ནས་འཆི་བ་ཡོད་མིན་ཏེ། །སྡུག་བསྔལ་སྲིད་ལས་མྱ་ངན་འདས། །སྲིད་པ་གཏན་དུ་མྱ་ངན་འདས། །སྲིད་པ་གཏན་

༄༅། །དུ་དངོས་གྲུབ་འགྱུར། །རང་བདག་ཡོངས་སུ་སྤངས་ནས་ནི། །དཀའ་ཐུབ་སྤྱད་པར་མི་བྱ་སྟེ། །ཇི་ལྟར་བདེ་བར་བཟུང་ན་ནི། །སངས་རྒྱས་དངོས་
གྲུབ་འཐོབ་པར་འགྱུར། །ཞེས་པ་དང་། སྔགས་དང་རྒྱུད་རྣམས་འཛིན་འགྱུར་བར། །སངས་རྒྱས་ཀུན་གྱིས་རབ་ཏུ་བསྔགས། །སེམས་ཅན་རྣམས་ལ་སྙིང་བརྩེ་བས། །
དཀྱིལ་འཁོར་ཆོ་ག་བཞིན་དུ་བྲིས། །ཁྱོད་ཀྱིས་ནན་ཏན་བསྐྱེད་ནས་ནི། །སྒྲུབ་པ་པོ་རྣམས་སྔགས་ལ་སྦྱོར། །སྔགས་བཤད་ཚུལ་གྱི་ཆོ་ག་ཡིས། །སྐྱེ་བོ་རྣམས་ལ་
རྟག་ཏུ་ཤོད། །དེ་ལྟར་བྱས་ན་སངས་རྒྱས་ལ། །ཕན་འདོགས་དྲིན་དུ་གཟོ་ཞེས་བྱ། །རྡོ་རྗེ་འཛིན་པ་དེ་ཀུན་ཀྱང་། །ཁྱོད་ལ་རྟག་ཏུ་སྲུང་བར་མཛད། །ཅེས་དབུགས་
དབྱུང་ངོ་། །དེ་ལྟར་ན་དཀྱིལ་འཁོར་བཞི་ལས་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བསྐུར། དབང་བཞི་ལས་ཤེས་རབ་ཡེ་ཤེས་ཀྱི་དབང་ཐོབ། སྒྲིབ་པ་
བཞི་ལས་ཡིད་ཀྱི་སྒོ་ནས་བསགས་པའི་སྒྲིབ་པ་དག །བསྐུར་བའི་གནས་ནི་སྙིང་གས་མཚོན་པའི་ཡིད་ལ་བསྐུར། ཕོ་ཉའི་ལམ་བསྒོམ་པ་ལ་དབང་། བླ་མ་ཆོས་ཀྱི་སྐུར་

དམིགས་པ་ལས་དབང་བླང་། དཔེ་ཞིང་ས་ཤིན་ཏུ་སྦྱངས་པ་ལ་ས་བོན་བཏབ། རྐྱེན་ཆུ་ལུད་ཀྱིས་བྲན་པ་དང་འདྲ། ཆོས་སྐུ་ཐོབ་རུང་གི་རྟེན་འབྲེལ་བསྒྲིགས་པའོ། །
༼མཆོག་དབང་གསུམ་པ་ཤེས་རབ་ཡེ་ཤེས་དབང་། །དངོས་དང་ཡེ་རྒྱའི་བྷ་གའི་དཀྱིལ་འཁོར་དུ། །བསྐུར་བ་མིན་ནམ་བྱང་སེམས་དཀྱིལ་འཁོར་དུ། །བསྐུར་བར་བཞེད་ལའང་གོ་བ་ཇི་ལྟར་ཡོད། །ཅེས་པའི་ལན་ནི། དཀྱིལ་ཆོག་སྤྱི་ལྟར་ན་
ཕྱག་རྒྱ་དང་མཉམ་སྦྱར་གྱི་གོ་དོན་ལས་བྷ་གའི་དཀྱིལ་འཁོར་ཞེས་འཆད་ལ། འདིར་ནི་རྭ་ཆེན་གྱིས་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་བསྐུར་བར་བཤད་པ་ནི། སྤྱི་བོའི་ཧཾ་ལས་བབས་པའི་བྱང་སེམས་དེ་གཟུགས་སུ་སྣང་བས་ཀུན་རྫོབ་
བྱང་སེམས་ཀྱི་ཐ་སྙད་བྱ་ཞིང་། བྱང་སེམས་དེ་ཉིད་ཀྱིས་ལུས་ཀྱི་རྩ་འཁོར་ཐམས་ཅད་ཁྱབ་ཅིང་གང་བར་བྱེད་པས་ཡེ་ཤེས་ཉམས་སུ་མྱོང་བ་ལ། ཤེས་རབ་ཡེ་ཤེས་ཀྱི་དབང་གི་ངོ་བོར་འཇོག་པ་འདི་ལ་དགོངས་པ་ཡིན་ནོ། །དེ་དབང་བཞི་པ་ལ་
གསུམ་ལས། དང་པོ་ནི། མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་
པ་ལ་དབང་བཞི་པ་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཞེས་མཎྜལ་ཕུལ། །

༄༅། །ཁྱོད་ཞབས་པདྨོའི་བཀའ་དྲིན་གྱིས། །གཙོ་བོའི་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང་། །བཀའ་དྲིན་གྱིས་ནི་བསྐྱབ་ཏུ་གསོལ། །
ཞེས་ལན་གསུམ། ཨ་ཁཾ་ཝཱི་ར་ཧཱུྃ། གིསམིག་དར་བཅིང་། ཨྃ་ཨཿཧཱུྃ་གིས་བྱིན་གྱིས་བརླབ། གཉིས་པ་ནི། ལུས་རྣམ་སྣང་གི་ཆོས་བདུན་ལྡན་དུ་བཅས་ལ། དཀྱིལ་འཁོར་གྱི་གཙོ་བོས་གསུམ་པའི་ཡེ་ཤེས་དེ་ཉིད་བཞི་བའི་ཚིག་གི་སྒོ་
ནས་ངོ་སྤྲོད་མཛད་པར་བསམས་ལ། ཤིབ་བུའི་ངག་གིས། བརྟན་གཡོའི་དངོས་པོ་མ་ལུས་པ། །བསྒོམ་པར་བྱ་བའི་དུས་ཉིད་ན། །བློས་ནི་ཡོངས་སུ་མི་སྒོམ་སྟེ། །ཀུན་གྱི་མཚན་ཉིད་
མ་ཤེས་ན། །དེ་ཁོ་ན་ཉིད་སྒོམ་མིན་ཏེ། །དངོས་པོ་ཐམས་ཅད་ཡོངས་ཤེས་ནས། །དེ་ནི་སྒོམ་པར་ཡོངས་སུ་གྲགས། །ཞེས་གསུངས་པ་དེའི་དོན་ནི། བཞི་པ་འདི་ལ་སོགས་པ་གནས་
ལུགས་ངོ་སྤྲོད་ཀྱི་བཞི་པའི་རིགས་ཅན་ཀུན་ནི། སྤྱིར་སེམས་ཀྱི་གནས་ལུགས་ངོ་སྤྲོད་པ་ཙམ་དང་མི་འདྲ་བའི་ཁྱད་པར་ཆེན་པོ་ཡོད་དེ། སྤྱིར་གནས་ལུགས་ངོ་སྤྲོད་པ་དང་། གནས་ལུགས་རྟོགས་པའི་ལྟ་བ་དང་འབྲེལ་བའི་དབང་དང་གྲོལ་བྱེད་ནི།
རྒྱུད་འོག་མ་གསུམ་ལའང་ཡོད་ཅིང་། བླ་མེད་རང་གི་དབང་འོག་མ་རྣམས་ལའང་ཡོད་ལ། དབང་བཞི་པ་འདིར་གནས་ལུགས་ངོ་སྤྲོད་པ་ནི། གཞི་དབང་གི་ཡེ་ཤེས་ཀྱི་སྟེང་དུ་སྤྲོད་པ་སོགས་ཀྱི་ཁྱད་ཆོས་དང་ལྡན་དགོས་པས་སོ། །དེའང་གཞི་

གང་གི་སྟེང་དུ་སྤྲོད་པ་ནི། བརྟག་གཉིས་ལས། ཡེ་ཤེས་འདི་ནི་ཞེས་པ་ནས་དབང་གསུམ་པའི་དུས་སུ་སྐྱེས་པའི་ཡེ་ཤེས་ཀྱི་སྟེང་དུ་ངོ་སྤྲོད་པར་བསྟན། གནས་ལུགས་གང་ངོ་སྤྲོད་པ་ནི། ཆེས་ཕྲ་ཞིང་། རྡོ་རྗེ་ནམ་མཁའི་དཀྱིལ་ལྟ་བུ། །
རྡུལ་བྲལ་མཐར་ཕྱིན་ཞི་བ་ཉིད། །ཅེས་པས་སངས་རྒྱས་རྣམས་ཀྱི་ཐུགས་རྒྱུད་ལ་ཇི་ལྟར་བཞུགས་པའི་འབྲས་དུས་ཀྱི་གནས་ལུགས་ཉིད་ངོ་སྤྲོད་པར་བསྟན། དེ་ལྟར་ངོ་སྤྲོད་པ་ལས་ཕན་ཡོན་གང་འབྱུང་བ་ནི། ཁྱོད་རང་ཡང་ནི་དེ་ཡི་ཕ། །ཞེས་
པས་སངས་རྒྱས་རྣམས་ཀྱི་ཐུགས་རྒྱུད་ལ་བཞུགས་པའི་གནས་ལུགས་ཟབ་མོ་དེ་མངོན་དུ་འགྱུར་བ་བསྟན་པ་ཡིན་ནོ། །དེ་ལྟར་ན་བརྟག་གཉིས་ལས། བཞི་པ་དེ་ཡང་དེ་བཞིན་ནོ། །ཞེས་གསུངས་པ་ལས། བཞི་པ་དེ་ཡང་ཞེས་པས་མཚོན་བྱ་
དོན་བསྟན། དེ་བཞིན་ནོ་ཞེས་པས་མཚོན་བྱེད་དཔེའི་སྟེང་དུ་མཚོན་བྱ་དོན་ཉིད་ངོ་སྤྲོད་པར་བསྟན་པས། འབྲས་དུས་ཀྱི་མཚོན་བྱ་དོན་འདིར་མཚོན་བྱེད་དཔེའི་ཡེ་ཤེས་ཀྱི་སྟེང་དུ་ངོ་སྤྲོད་དགོས་པ་ཡིན་ནོ། །དེ་ལ་གནས་ལུགས་ཡུལ་དང་། ཡེ་
ཤེས་ཡུལ་ཅན་ཡིན་པས་སྔར་བཤད་པ་དང་འགལ་ལོ་སྙམ་ན་མི་འགལ་ཏེ། གནས་ལུགས་བཤད་པ་ན་གནས་ལུགས་མཇལ་བའི་བློ་འབྱུང་བས་འཕྲལ་སྨྲས་ཙམ་ལ་གནས་ལུགས་ངོ་སྤྲོད་ཀྱང་། དོན་ལ་གནས་ལུགས་མཇལ་བའི་ཡེ་ཤེས་དེ་ཉིད་ངོ་
སྤྲོད་པར་འགྲོ་བས་སོ། །ཁ་ཅིག་དེ་བཞིན་ནོ་ཞེས་པ་དབང་བཞི་པ་རྒྱུད་འདིར་སྦས་པའི་ཤེས་བྱེད་དུ་མཛད་པ་མཐོང་ཡང་། མཚོན་བྱ་དང་མཚོན་བྱེད་ཀྱི་བསྟན་ཚུལ་སྔར་བཤད་པ་དེ་དཔྱོད་ལྡན་གྱིས་དགོངས་དགོས་ཤིང་། ཁྱད་པར་བླ་མེད་སྤྱི་

༄༅། །འདི་ལ་དབང་བཞི་པ་དངོས་སུ་བསྐུར་བ་ཡོད་ཕྱིན་དངོས་སུ་སྟོན་བྱེད་ཀྱི་རྒྱུད་ཚིག་ཀྱང་ཡོད་པ་ཤ་སྟག་ཏུ་ངེས་སོ། །མདོར་ན་དབང་བཞི་པ་འདིར། གསུམ་པའི་ཡེ་ཤེས་ཀྱི་སྟེང་དུ་འབྲས་བུ་སངས་རྒྱས་ཀྱི་ཡོན་ཏན་མ་ལུས་པ་སྐུ་
གསུམ་ཁ་སྦྱོར་ཡན་ལག་བདུན་ལྡན་ངོ་སྤྲོད་ཚུལ་ཡང་ཤེས་པར་བྱ་སྟེ། སློབ་དཔོན་ངག་གི་དབང་ཕྱུག་གྲགས་པས། ལོངས་སྤྱོད་རྫོགས་དང་ཁ་སྦྱོར་བདེ་ཆེན་རང་བཞིན་མེད། །སྙིང་རྗེས་ཡོངས་གང་རྒྱུན་མི་འཆད་དང་འགོག་པ་མེད། །ཡན་
ལག་བདུན་དང་ལྡན་པའི་སངས་རྒྱས་འདི་ཉིད་ནི། །བདག་འདོད་ཚད་མས་ཡོངས་བགོས་བློ་ཅན་རྣམས་ཀྱང་འདོད། །ཅེས་གསུངས་པ་ལྟར་གྱི་ཡན་ལག་དང་པོ་གསུམ་ནི། དབང་གསུམ་པའི་དུས་ཀྱི་ལྷ་སྐུ་མཚན་དང་དཔེ་བྱད་ཡོངས་སུ་རྫོགས་པ་
གསལ་ལ་མ་འགགས་པ། དེའང་ཡབ་ཡུམ་ཞལ་སྦྱོར་གྱི་རྣམ་པ། དེའི་ཐུགས་རྒྱུད་འཛག་མེད་ཀྱི་བདེ་བས་གང་བ་དང་གསུམ་གྱི་སྟེང་དུ་ཚང་བར་ངོ་སྤྲོད། ཡན་ལག་བཞི་པ་རང་བཞིན་མེད་པ་ཆོས་ཀྱི་སྐུ་ནི། བདེ་བ་དེའི་ངོ་བོ་ལ་བལྟས་པ་ན་
གཟུང་བ་དང་འཛིན་པ་སོགས་ཀྱི་སྤྲོས་པའི་མཐའ་གང་དུའང་མ་གྲུབ་པའི་དབྱིངས་ནམ་མཁའ་ལྟ་བུ་དེའི་སྟེང་དུ་ཚང་བར་ངོ་སྤྲོད། ཡན་ལག་ལྔ་པ་དྲུག་པ་བདུན་པ་སྤྲུལ་སྐུའི་ཁྱད་ཆོས་རྣམས་ནི། དབྱིངས་ནམ་མཁའ་ལྟ་བུའི་ངང་ལས་དམིགས་མེད་
ཀྱི་སྙིང་རྗེས་རྒྱུད་ཡོངས་སུ་གང་བ་དང་། སྙིང་རྗེའི་དབང་གིས་སེམས་ཅན་གྱི་དོན་རྒྱུན་མི་འཆད་པར་བྱེད་པ་དང་། རྒྱུན་མ་ཆད་པས་རང་ཉིད་གཅིག་པུ་ཞི་བདེའི་འགོག་པ་མེད་པ་དང་གསུམ་གྱི་སྟེང་དུ་ཚང་། དེའི་ངོ་བོ་གསལ་སྟོང་ཟུང་འཇུག་

བརྗོད་བྲལ་བློ་འདས་ཕྱག་རྒྱ་ཆེན་པོའི་ངང་ལ་མཉམ་པར་གཞག །ཨོཾ་ཨཱཿཧཱུྃ་གིས་གདོང་གཡོགས་དབྱེ། གསུམ་པ་གཟེངས་བསྟོད་པ་ནི། དེ་རིང་ཁྱོད་བདག་ལེགས་པར་རྙེད། །མི་ཡི་སྲིད་པ་དོན་དང་བཅས།།
སངས་རྒྱས་ཀུན་གྱི་རིགས་སུ་སྐྱེས། །སེམས་ཉིད་རིན་ཆེན་འབྱུང་བའི་གཏེར། །ཕུན་སུམ་ཚོགས་པ་ཉེ་བར་གནས། །གསང་སྔགས་མཉམ་མེད་སེམས་ལས་གྲུབ། །
ཟག་མེད་བདེ་བའི་དཀྱིལ་འཁོར་ཆེ། །མཐོང་བའམ་ནི་ཞུགས་གྱུར་པས། །སྡིག་པ་ཀུན་ལས་རྣམ་པར་གྲོལ། །བྱང་ཆུབ་སེམས་མཆོག་རྨད་བྱུང་བརྙེས། །འགྲོ་བ་
ཀུན་གྱི་སྐྱབས་གནས་མཆོག །བདུད་བཞི་འཇོམས་ཤིང་སྡུག་བསྔལ་གྱི། །སྐྱེ་རྒ་ན་འཆི་འཇོམས་པར་བྱེད། །སྲིད་པ་ངོ་བོ་ཉིད་དག་པ། །ཕྱག་ན་རྡོ་རྗེར་ད་གྱུར་ཏོ།།
དེ་ལྟར་ན་དཀྱིལ་འཁོར་བཞི་ལས་དོན་དམ་པ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བསྐུར། དབང་བཞི་ལས་བཞི་པ་ཚིག་དབང་རིན་པོ་ཆེ་ཐོབ། སྒྲིབ་པ་བཞི་ལས་
ལུས་ངག་ཡིད་གསུམ་གྱི་སྒོ་ནས་བསགས་པའི་སྒྲིབ་པ་བག་ཆགས་དང་བཅས་པ་དག །བསྐུར་བའི་གནས་ནི་སྙིང་གས་མཚོན་པའི་ལུས་ངག་ཡིད་གསུམ་ལ་བསྐུར། ཕྱག་

༄༅། །རྒྱ་ཆེན་པོ་བསྒོམ་པ་ལ་དབང་། བླ་མ་ངོ་བོ་ཉིད་ཀྱི་སྐུར་དམིགས་པ་ལས་དབང་བླང་། དཔེ་ཞིང་ས་ཤིན་ཏུ་སྦྱངས་པ་ལ་ས་བོན་བཏབ། རྐྱེན་ཆུ་ལུད་
ཀྱིས་བྲན། འབྲས་བུ་སྟོན་ཐོག་ཕུན་སུམ་ཚོགས་པ་དང་འདྲ། ངོ་བོ་ཉིད་སྐུ་ཐོབ་རུང་གི་རྟེན་འབྲེལ་བསྒྲིགས་པའོ། །བུམ་དབང་ཞིང་ས་སྦྱངས་དང་གསང་བའི་དབང་། །ས་བོན་བཏབ་པ་
སོགས་ཀྱི་དཔེ་འདི་ལ། །དོན་དང་མཐུན་པའི་འཆད་ཚུལ་ཇི་ལྟར་ཡོད། །གསང་དབང་དུས་སུ་གང་ཡིན་ས་བོན་བཏབ། །ཤེར་དབང་ཆུ་ལུད་བྲན་དང་འདྲ་ཚུལ་ཅི། །བཞི་པ་སྟོན་ཐོག་ཕུན་སུམ་ཚོགས་པ་དང་། །དཔེ་དོན་སྦྱོར་བའི་རྒྱུ་མཚན་
ཇི་ལྟར་ཡིན། །ཟབ་དོན་གནད་ཀྱི་བཤད་པ་དགོས་པར་དོགས། །ཞེས་པའི་ལན་ནི། དབང་གི་ཡེ་ཤེས་སྐྱེ་བ་ལ་རྒྱུ་ས་བོན་དགོས། ས་བོན་དེའང་ཞིང་ས་གཤིན་པ་ལ་འདེབས་དགོས་པས། ཐོག་མར་ཕུང་ཁམས་སྐྱེ་མཆེད་ལ་དག་བྱ་དག་བྱེད་
ངོ་སྤྲོད་པའི་སྒོ་ནས་བུམ་དབང་བསྐུར་ཏེ། ལུས་ངག་ཡིད་གསུམ་གྱིས་བསྡུས་པའི་ཕུང་ཁམས་སྐྱེ་མཆེད་རྣམས་ལ་མ་དག་པ་ཐ་མལ་དུ་འཛིན་པ་སྦྱངས་ནས། དག་པ་ལྷའི་རྣམ་རོལ་དུ་བསྒྱུར་བ་ནི། དཔེ་ཞིང་ས་སྦྱངས་པ་དང་འདྲ། དེ་ནས་བླ་མ་
ཡབ་ཡུམ་སྙོམས་པར་ཞུགས་པའི་བྱང་སེམས་སློབ་མའི་ཁར་བྱིན་པ། མགྲིན་པ་ནས་ཡ་ར་ལ་ཝའི་དབྱིབས་ཅན་གྱི་རྩ་བཞི་ཡོད་པའི་ནང་གི་བྱང་སེམས་རྣམས་དང་འདྲེས་ཤིང་འཕེལ་བས། ལུས་ཐམས་ཅད་ལ་ཁྱབ་པའི་ཚེ་གསལ་སྟོང་བདེ་བས་

བརྒྱན་པའི་མྱོང་བ་ཁྱད་པར་ཅན་སྐྱེས། དེ་ཙ་ན་དབང་གི་ཡེ་ཤེས་སྐྱེ་བའི་ཉེར་ལེན་གྱི་རྒྱུ་གྲུབ་ཅིང་། གྲོགས་ལྷན་ཅིག་བྱེད་པའི་རྐྱེན་དང་ཕྲད་པ་ན་སྐྱེ་བ་ལ་སྔོན་དུ་ཕྱོགས་པས། དཔེ་ས་བོན་བཏབ་པ་དང་འདྲ་བའི་རྒྱུ་མཚན་དེ་ལྟར་ཡིན་ལ། དེ་
ནས་ཤེར་དབང་བསྐུར་བ་ན་ཕྱག་རྒྱ་གཏད་དེ། འདུ་ཤེས་གསུམ་ལྡན་གྱི་སྒོ་ནས་སྙོམས་པར་ཞུགས་པས། སྔར་གསང་དབང་གི་དུས་བླ་མས་གནང་བའི་བྱང་སེམས་ལུས་ཐམས་ཅད་ལ་ཁྱབ་ཅིང་འདྲེས་པའི་བྱང་སེམས་ཀྱི་ནུས་པ་ཐམས་ཅད་སྤྱི་བོའི་
ཧཾ་ལ་འདུས་པ་དེ་ལས་བྱང་སེམས་ཀྱི་རྒྱུན་བབས་ཏེ། དགའ་བཞི་ཉམས་སུ་མྱོང་ཞིང་། ཁྱད་པར་ལྷན་སྐྱེས་ཀྱི་ཡེ་ཤེས་ཉམས་སུ་མྱོང་བ་ནི་གསང་དབང་གི་དུས་སུ་བཏབ་པའི་ས་བོན་གྱི་ནུས་པ་དེ་བརྡོལ་བ་ཡིན་པས། དཔེ་མྱུ་གུ་སྔོན་པོ་འཁྲུངས་
པ་དང་འདྲ། འདི་དང་ཌོམི་ལུགས་ཀྱི་དབང་ཆུ་གཉིས་སུ་རྐྱེན་ཆུ་ལུད་ཀྱིས་བྲན་པ་དང་འདྲ་བར་བཤད་པ་ནི། ཤེར་དབང་གི་ཆོ་གས་སྔར་གསང་དབང་གི་དུས་སུ་ཐེབས་པའི་ས་བོན་དེའི་ནུས་པ་བརྡོལ་བའི་ལྷན་ཅིག་བྱེད་རྐྱེན་བྱེད་པའི་ཆ་ནས་ཆུ་
ལུད་དང་འདྲ་བར་དགོངས་ལ། ཆོ་གའི་ལག་རྗེས་ཤེར་དབང་རང་གི་ངོ་བོ་ནི། ལྷན་ཅིག་སྐྱེས་པའི་ཡེ་ཤེས་ཀྱི་མྱོང་བ་གསར་དུ་སྐྱེས་པ་དེ་ཡིན་པས། མྱུ་གུ་འཐོན་པ་དང་དཔེ་དོན་སྦྱོར་བ་ལེགས་སོ། །དེ་ནས་དབང་བཞི་པ་བསྐུར་བ་ན།
གསུམ་པའི་ཡེ་ཤེས་དེ་ཉིད་ལ་ཚིག་གི་སྒོ་ནས་མཐར་ཐུག་འབྲས་བུའི་གནས་སྐབས་ཀྱི་གནས་ལུགས་ཀྱི་དོན་ངོ་སྤྲད་པས། སྔར་གྱི་ཡེ་ཤེས་དེའི་རྒྱུན་བསྐྱངས་པ་ལས་སྐུ་གསུམ་ཡན་ལག་བདུན་འབྱུང་བར་གོ་ཞིང་། ཁྱད་པར་ཡེ་ཤེས་དེ་ཉིད་སངས་

༄༅། །རྒྱས་རྣམས་ཀྱི་དོན་དམ་པའི་བྱང་ཆུབ་ཀྱི་སེམས་འབྲས་དུས་ཀྱི་མཚོན་བྱ་དོན་གྱི་ཡེ་ཤེས་དང་དབྱེར་མེད་རོ་གཅིག་ཏུ་སྐྱོང་ལུགས་ངོ་ཕྲོད་པས། དཔེ་འབྲས་བུ་སྟོན་ཐོག་ཕུན་སུམ་ཚོགས་པ་དང་འདྲ་བའི་རྒྱུ་མཚན་དེ་ལྟར་ཡིན་ནོ། །
རྗེས་ཀྱི་བྱ་བ་ལ་བཞི་ལས། དང་པོ་ནི། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ལན་གསུམ་བརྗོད། ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་
དབང་ཆེན་གསེར་གྱི་ས་གཞི། ཨོཾ་བཛྲ་སུ་རེ་ཁེ་ཨཱཧཱུྃ། ཕྱི་ལྕགས་རིའི་ཁོར་ཡུག་གིས་བསྐོར་བའི་དབུས་སུ། ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ།
ལྷོ་མཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་པ་མེད་པ་འདི་ཉིད་བླ་མ་དང་དཀྱིལ་
འཁོར་གྱི་གཙོ་བོ་ཐ་མི་དད་པའི་དྲུང་དུ་དབང་བཞི་ལེགས་པར་ཐོབ་པའི་བཀའ་དྲིན་གཏང་རག་གི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་
གསོལ། །བཞེས་ནས་བྱིན་གྱིས་བརླབ་ཏུ་གསོལ། །དེང་ནས་བརྩམས་ཏེ་བདག་བྲན་དུ། །ཁྱེད་ལ་བདག་ནི་འབུལ་ལགས་ན། །ཁྱོད་ཀྱི་སློབ་མར་གཟུང་བ་དང་། །

ཆ་ཡིས་ཀྱང་ནི་སྤྱོད་དུ་གསོལ། །ལན་གསུམ་བརྗོད། དེ་ནས་དབང་བླང་བའི་ཡུལ་དང་། ལེན་པ་པོ་དང་། ལེན་པའི་ཚུལ་གསུམ་ཀ་རང་བཞིན་མེད་པ་སྒྱུ་མ་ལྟ་བུར་ཤེས་པའི་ངང་ནས། རྡོ་རྗེ་ཕྱག་འཚལ་བའི་སྟངས་ཀས་
གཟུང་། ཚིགས་བཅད་ཀྱི་མཚམས་སུ་དྲིལ་བུ་བཅད་གཏུབ་ཏུ་དཀྲོལ་ཞིང་། གདངས་དང་བཅས་བས། ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་
ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །དེ་བཞིན་དེ་ཉིད་ངེས་པར་འབྱུང་། །བདེན་པ་དེ་ཡི་དཀྱིལ་འཁོར་དུ། །གཟུགས་བརྙན་གསལ་བའི་སློབ་མ་
རྣམས་༑ །ཀུན་གྱིས་དྲི་མེད་མཐོང་བར་ཤོག །ཅེས་ལན་གསུམ་བརྗོད། གཉིས་པ་སློབ་མ་གཞུག་ཅིང་དབང་བསྐུར་དགོས་ན་རྭ་ཆེན་དང་རྗེ་རྟ་ར་བ་སོགས་ཀྱི་གསུང་རབ་བཞིན་ལ་བླ་མ་དམ་པའི་ཕྱག་ལེན་གྱིས་བརྒྱན་ཏེ་
བཤད་པར་བྱའོ། །སྐབས་འདིར་འཇིག་རྟེན་དང་འཇིག་རྟེན་ལས་འདས་པའི་གཏོར་མ་དབུལ་པའི་ཚུལ་དང་ཚོགས་བྱེད་པར་སྤྲོ་ན་སྔར་སྟ་གོན་གྱི་སྐབས་སུ་བཤད་པ་ཇི་ལྟ་བ་བཞིན་བྱའོ། །ཞེས་གསུངས་པའི་གཏོར་མ་འབུལ་བའི་ཚུལ་ནི། ཨྃ་
ཨཱབིན་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་བྷ་ཝ་ཤུདྡྷོཉཧཾ། གིས་སྟོང་པར་སྦྱང་། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུའི་དབྱིབས་

༄༅། །ཅན་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་ཐོད་པའི་སྒྱེད་པུ་གསུམ་གྱི་སྟེང་
དུ་ཨ་ལས་ཐོད་པའི་སྣོད་ཕྱི་དཀར་ལ་ནང་དམར་བ། ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ། དབུས་སུ་ན་ལས་མིའི་ཤ །ཤར་དུ་གོ་ལས་བ་ལང་གི་
ཤ །ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་ཀྵེ། ལྷོར་མ། ནུབ་
ཏུ་མེ། བྱང་དུ་ད་རྣམས་བསམ། ཡང་དབུས་སུ་ཤུ་ལས་བྱང་ཆུབ་ཀྱི་སེམས། ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། ནུབ་བྱང་དུ་མ་ལས་ཀླད་པ། བྱང་།
ཤར་དུ་ར་ལས་རཀྟ། དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ། ཐུགས་ཀའི་ཧཱུྃ་
ལས་འོད་ཟེར་འཕྲོས་པས་རླུང་གཡོས། མེ་སྦར། ཤ་ལྔ། བདུད་རྩི་ལྔ། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བ་ལ་ཞེ་སྡང་

གཤིན་རྗེའི་གཤེད། ཤར་དུ་གཏི་མུག་གཤིན་རྗེའི་གཤེད། ལྷོར་སེར་སྣ་གཤིན་རྗེའི་གཤེད། ནུབ་ཏུ་འདོད་ཆགས་གཤིན་རྗེའི་གཤེད། བྱང་དུ་ཕྲག་དོག་གཤིན་
རྗེའི་གཤེད་རྣམས་རང་རང་གི་ཡུམ་དང་བཅས་པ། ཡབ་ལྔ་ཡུམ་ལྔ་སྙོམས་པར་ཞུགས་པས་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
སྤྱན་དྲངས། ཡབ་ཀྱི་ཞལ་དུ་ཞུགས། སྐུའི་དབྱིབས་བརྒྱུད། སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་
འོད་དུ་ཞུ་བ་ལས་བྱུང་བའི་རྫས་ཁ་དོག་དྲི་རོ་ནུས་པ་བཅུད་ཕུན་སུམ་ཚོགས་པ་འཆི་བ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། པར་བསམས་ཏེ། ཨོཾ་ཨཱཿཧཱུྃ་ཧ་ཧོ་ཧྲཱིཿཿ ལན་
གསུམ་གྱི་བྱིན་གྱིས་བརླབ། མདུན་གྱི་དཀྱིལ་འཁོར་གྱི་ལྷ་ཚོགས་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་བསམ་ཞིང་། པད་སྐོར་སྔོན་དུ་འགྲོ་བའི་རྡོ་རྗེ་ཐལ་མོ་ཁ་གྱེན་དུ་
ཕྱེ་བའི་ཕྱག་རྒྱའི་མཐར་སེ་གོལ་གཏོགས་པ་དང་བཅས་པ་བྱས་ལ། ཨོཾ་ཧཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། སརྦ་བི་གྷཱན་ཤ་ཏྲཱུཾ་མཱ་ར་ཡ་ཨི་དཾ་བ་ལི་གྲིཏྟཱ་པ་ཡ་ཁ་ཁ་ཁཱ་ཧི་ཁཱ་ཧི། ཞེས་པ་ལན་གསུམ་གྱིས་གཙོ་བོ་

༄༅། །ལ་དབུལ། ཨྃ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲཛྙཱ་དྷྲྀཀ་ཧཱུྃ་ཕཊ། ཨྃ་མོ་ཧ་རཱ་ཏི་ཧཱུྃ་ཕཊ། ཨོཾ་དཱེ་རཱ་ཏི་ཧཱུྃ་ཕཊ།
ཨྃ་རཱ་ག་རཱ་ཏི་ཧཱུྃ་ཕཊ་། ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུངྒ་རཱ་དྷཱིཀ་ཧཱུྃ་ཕཊ། ཨོཾ་དཎཱདྷཱིཀ་ཧཱུྃ་ཕཊ། ཨོཾ་པདྨ་དྷཱིཀ་ཧཱུྃ་ཕཊ། ༀ་ཁརྦ་དྷཱིཀ་ཧཱུྃ་ཕཊ། སརྦ་བི་གྷཱན་ཤ་ཧཱུྃ་མཱ་ར་
ཡ་ཨི་དཾ་བ་ལིཾ་གྲྀཧྞཱ་པ་ཡ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་གྱིས་འཁོར་རྣམས་ལ་དབུལ། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཨགྷཾ་པྲ་ཏཱིཙྪ་སྭཱ་ཧཱ། པཱཏྱཾ་པྲ་ཏཱིཙྪ་སྭཱ་ཧཱ། བཛྲ་པུངྒེ་
ཨཱནྟཧཱུྃ༑ བཛྲ་དྷུ་པེ་ཨཱཧཱུྃ། བཛྲ་ཨཱ་ལོ་ཀེ་ཨཱཧཱུྃ། བཛྲ་གནྡྷེ་ཨཱཧཱུྃ། བཛྲ་ནེ་ཝི་དྱཱ་ཨཱཧཱུྃ། བཛྲ་ཤབྡ་ཨཱཧཱུྃ། གིས་ཕྱི་མཆོད། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་
ཨོཾ་ཨཱཿཧཱུྃ་གིས་བདུད་རྩི་འཐོར་ཞིང་ནང་མཆོད་དབུལ། ཡང་ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། འཁྱུད་རྒྱས་མཉེས་མཆོད་དང་། དེ་ནས་ཌ་མ་རུ་དང་དྲིལ་བུ་སོགས་རོལ་
ཆེན་བྱ་ཞིང་། གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་

ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་
རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཝཆགས་པ་མེད་བཞིན་ཆགས་པར་མཛོད། །ཅེས་ཡིད་བྱུང་དང་། དུར་ཁྲོད་
རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་
འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །
འཇིགས་མཛད་སྐུ་ལ་ཕྱག་འཚལ་ལོ། །ཞེས་གཙོ་བསྟོད་བསྡུས་པ་དང་། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་
རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །

༄༅། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་
མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་
པ༑ །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་
ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་
འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །ཅེས་འཁོར་གྱི་བསྟོད་པ་དང་། གཤིན་རྗེ་གཤེད་ཀྱི་ལྷ་ཚོགས་རྣམས། །མཆོད་སྦྱིན་གཏོར་མ་འདི་
བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱལ་ཆེན་ཀུན་

ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །
དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་
བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག །ཅེས་ཕྲིན་ལས་གཞོལ་
བ་རྣམས་བྱ། ཡི་དམ་ཆོས་སྐྱོང་གཞན་ལ་དབུལ་བར་འདོད་ནའང་། རང་རང་གི་གཞུང་བཞིན་དུ་བྱ། ཕྱོགས་སྐྱོང་གི་གཏོར་མ། ཨོཾ་ཨཱཧཱུྃ་ཧ་ཧོ་ཧྲཱིཿ་བྱིན་གྱིས་བརླབ། མདུན་དུ་ཆོས་འབྱུང་གྲུ་གསུམ་མཐིང་ནག་
ཡངས་ཤིང་རྒྱ་ཆེ་བའི་ནང་དུ་པདྨ་སྔོན་པོ་འདབ་མ་བརྒྱད་པ། ལྟེ་བ་མུ་ཁྱུད་དང་བཅས་པར་གྱུར། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་ལྕགས་ཀྱུ་ལྟར་བཀུག་ལ། ཨྃ་ཧཱིཊྚེཝི་ཀྲི་ཏཱ་ན་ན་ཧཱུྃ་
ཕཊ༑ ཨིནྡྲ་དུཥྚཾ་ས་པ་རི་ཝཱ་ར་ཨཱ་ཀརྵ་ཡ་ཛཿཞེས་བརྗོད། རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས། ཕྱོགས་སྐྱོང་བ་བཅུ་རང་རང་གི་གནས་ནས་བཀུག་སྟེ་ཕྱོགས་

༄༅། །མཚམས་ཀྱི་པདྨ་འདབ་མ་བརྒྱད་དུ་འཁོད་པ་ནི། ཤར་དུ་བརྒྱ་བྱིན་མིག་སྟོང་དང་ལྡན་པ་དམར་སྐྱ་གླང་པོ་ཆེ་ལ་གནས་པ། གཡས་རྡོ་རྗེ་གཡོན་སྡིགས་
མཛུབ་བསྒྲེང་བའོ། །ལྷོར་གཤིན་རྗེ་སྔོན་པོ་མ་ཧེ་ལ་གནས་པ་དབྱུག་ཐོ་དང་སྡིགས་མཛུབ་མཛད་པ། སྐྲ་ཁམ་པ་གྱེན་དུ་ཕྱོགས་པའོ། །ནུབ་དུ་ཆུ་ལྷ་དཀར་པོ་སྦྲུལ་ལ་
གནས་པ། གཡས་གཡོན་གཉིས་ཀྱིས་སྦྲུལ་ཞགས་འཛིན་པའོ། །བྱང་དུ་ལུས་ངན་སེར་པོ་གཏེར་ལ་གནས་པ། བིཉྫཔཱུ་ར་དང་ནེའུ་ལེ་འཛིན་པའོ། །བྱང་ཤར་དུ་
དབང་ལྡན་དཀར་པོ་གླང་ལ་གནས་པ་རྩེ་གསུམ་དང་ཐོད་པ་འཛིན་པ། གོ་རི་ལ་འཁྱུད་པ་མིག་གསུམ་པའོ། །ཤར་ལྷོར་མེ་ལྷ་དམར་པོ་ར་སྐྱེས་ལ་གནས་པ། བགྲང་
ཕྲེང་དང་སྤྱི་བླུགས་འཛིན་པའོ། །ལྷོ་ནུབ་ཏུ་སྲིན་པོ་སྔོ་ནག་རོ་ལངས་ལ་གནས་པ་གྲི་གུག་དང་ཐོད་པ་འཛིན་པའོ། །ནུབ་བྱང་དུ་རླུང་ལྷ་དུད་ཀ་ཤ་བ་ལ་གནས་པ།
ལག་པ་གཉིས་ཀྱིས་རླུང་རས་འཛིན་པའོ། །སྟེང་དུ་ཟླ་བ་དཀར་པོ་ཀུ་མུ་དའི་སྟེང་དུ་གནས་པ། ཀུ་མུ་ད་འཛིན་པའོ། །འོག་ཏུ་ཚངས་པ་གདོང་བཞི་པ་སེར་སྐྱ་ངང་པ་ལ་

གནས་པ། གཡས་པ་གཉིས་ན་མེ་ཐབ་དང་མི་འཇིགས་པ་སྦྱིན་པ། གཡོན་པ་གཉིས་ན་དབྱུག་པ་དང་ཕྲེང་བ་འཛིན་པའོ། །ལུས་ཀྱིས་ཕུར་བུ་འདེབས་པའི་ཕྱག་རྒྱ་བྱ་ཞིང་། ཨོཾ་
ཧཱིཿཥྚཱིཿཝི་ཀྲི་ཏཱ་ན་ན་ཧཱུྃ་ཕཊ། ཨིནྡྲ་དུཥྚཾས་པ་རི་ཝཱ་ར་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཕྱོགས་སྐྱོང་བཅུའི་སྤྱི་བོར་ཕུར་བུས་བཏབ་པས། གྲུབ་པའི་དངུལ་ཆུས་རེག་པ་ལྟར་རྡོ་
རྗེ་འཇིགས་བྱེད་མ་ཧེའི་གདོང་པ་ཅན་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་ཐུགས་ཀར་འཛིན་པ། དུར་ཁྲོད་ཀྱི་ཆས་ཀྱིས་བརྒྱན་པ། ཞབས་གཡོན་བརྐྱང་
གི་སྟབས་ཀྱིས་རང་རང་གི་ཞོན་པ་ལ་གནས་པའི་སྐུར་གྱུར། དེ་རྣམས་ཀྱི་མིག་ཏུ་ཀྵ། རྣ་བར་ཚིགས། སྣར་ཁཾ། ལྕེར་གཾ །དཔྲལ་བར་ཀཾ ལྟེ་བར་སཾ། སྤྱི་བོར་
ཨྃ༑ མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྡོ་རྗེ་འཇིགས་བྱེད་འཁོར་དང་བཅས་པ་ཨོཾ་བཛྲ་ས་མཱ་
ཛས་སྤྱན་དྲངས། ཨོཾ་བཛྲ་མུདྨ་ར་ཛཿ ཨོཾ་བཛྲ་དཎྜ་ཧཱུྃ། ཨོཾ་བཛྲ་པདྨ་ཐཾ། ཨོཾ་བཛྲ་ཁཟླ་ཧོཿ ཕྱག་རྒྱ་དང་བཅས་དགུག་གཞུག་བྱ། སླར་ཡང་ཐུགས་ཀ་ནས་འོད་འཕྲོས་པས་དབང་

༄༅། །གི་ལྷ་རིགས་ལྔ་འཁོར་དང་བཅས་པ་བཛྲ་ས་མཱ་ཛས་སྤྱན་དྲངས། བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་
རྗེའི་རང་བཞིན་ཅན་རྣམས་ཀྱི། །ཁྱེད་ཀྱིས་བདག་ལ་དབང་བསྐུར་གསོལ། །ཅེས་པས་གསོལ་བ་གདབ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་
བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། །ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་
དབང་བསྐུར། སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས་ལྷ་བཅུ་གསུམ་ལ་མི་བསྐྱོད་པས་དབུར་བརྒྱན། དེ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྨྱུ་གུས་གཏོར་མ་དྲངས་ནས་
གསོལ་བར་བསམ་ཞིང་། པད་སྐོར་སྔོན་དུ་འགྲོ་བས་ལག་པ་རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱའི་མཐར་སེ་གོལ་གཏོགས་པ་དང་བཅས་པ་བྱ་ཞིང་། ཨོཾ་ཨིནྡྲ་ཡ་དྷཱིཿ ཡ་མཱ་ཡ་ཥྚིཿ བ་རུ་ཎ་ཡ་ཝི། ཀུ་བེ་རྭ་ཡ་ཀྲྀ།
ཨཱི་ཤཱ་ནཱ་ཡ་ཏཱ། ཨག་ཡེ་ཨཱ། ནེ ་ཏྱེ་ཡ་ན། བཱ་ཡ་བེ་ན། ཙནྡྲཱ་ཡ་ཧཱུྃ། པྲཧྨ་ཎཱ་ཡ་ཕཊ། ཧ་ཧཱ། ཧི་ཧཱི། ཧུ་ཧཱ། ཧེ་ཧེ། ཧོ་ཧོ། ཕཻ་ཕཻ། ཕཊ་ཕཊ་སྭཱ་

ཧཱ༑ ཞེས་ལན་གསུམ་གྱིས་དབུལ། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་ཨཱཧཱུྃ། ཨོཾབཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་
ཀེ་ཨཱཧཱུྃ། ཨོཾ་བཛྲ་གནྡྷེ་ཨཱཧཱུྃ། ཨོཾ་བཛྲ་ནེ་ཝི་དུ་ཨཱཿཧཱུྃ། ཨོཾ་བཛྲ་ཤཔྡ་ཨཱཿཧཱུྃ། ཅེས་དང་། ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཿཧཱུྃ། བཏགས་པས་ནང་མཆོད་དབུལ།
རོལ་ཆེན་བྱ་ཞིང་། གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་
ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་
གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཝཆགས་པ་མེད་བཞིན་ཆགས་པར་མཛོད། །ཅེས་པས་ཡིད་མཆོད་དང་།
དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་

༄༅། །རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །འཇིག་རྟེན་སྐྱོང་བ་འཁོར་བཅས་རྣམས། །མཆོད་སྦྱིན་གཏོར་མ་འདི་བཞེས་ལ། །རྣལ་
འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་
རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་
ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་
 ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང༌། །ཡིད་ལ་འདོད་པ་ཀུན་འགྲུབ་ཤོག །ལས་གཤིན་གྱི་གཏོར་ཆོག་བསྡུས་པ་ནི།
སྔར་བཞིན་ཕྱག་རྒྱ་བཅས་ལ། ཨོཾ་ཨཱཧཱུྃ་ཧོཿ གཏོར་མ་དགྲ་བགེགས་ཀྱི་ཤ་ཁྲག་གི་ཕུང་པོ་ཆེན་པོར་གྱུར། མདུན་དུ་པདྨ་དང་ཉི་མ་མ་ཧེའི་སྟེང་དུ། ཡ་ལས་ཐོད་དབྱུག་ཡས་

མཚན་པ། དེ་ལས་འོད་ཟེར་འཕྲོས་པས་དགྲ་བགེགས་གདུག་པ་ཅན་ཐམས་ཅད་ཚར་བཅད། ཚུར་འདུས་ཐོད་དབྱུག་ལ་ཐིམ། དེ་ཡོངས་སུ་གྱུར་པ་ལས་ལས་ཀྱི་
གཤིན་རྗེ་ནག་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན། དམར་ཞིང་ཟླུམ་པའི་སྤྱན་གསུམ་དང་ལྡན་པ། ཕྱག་གཡས་ཐོད་དབྱུག་དང་། གཡོན་ཞགས་པ་
འཛིན་པ། དབུ་སྐྲ་ཁམ་པ་གྱེན་དུ་བརྫེས་པ། ལིང་དཀར་པོ་གྱེན་དུ་ལངས་པ། དུར་ཁྲོད་ཀྱི་ཆས་ཀྱིས་བརྒྱན་པ། གཤིན་རྗེའི་ཚོགས་དཔག་ཏུ་མེད་པས་བསྐོར་བ།
དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། ལྷོ་ཕྱོགས་རིམ་པ་བདུན་གྱི་ས་འོག །འཇིགས་རུང་གཤིན་
རྗེའི་གྲོང་ཁྱེར་ལྕགས་མཁར་སྒོ་མེད་མུན་ཁང་ནག་པོ་ནས་འཆི་བདག་ལས་ཀྱི་གཤིན་རྗེ་འཁོར་དང་བཅས་པ་ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨེ་ཧེ་ཧི་བཛྲ་ས་མཱ་ཛས་སྤྱན་དྲངས།
ཛཿཧཱུྃ་བྃ་ཧོཿ གཉིས་སུ་མེད་པར་བསྟིམ། སླར་ཡང་རང་གི་ཐུགས་ཀ་ནས་འོད་ཟེར་འཕྲོས་པས། དབང་གི་ལྷ་གཤིན་རྗེའི་གཤེད་རིགས་ལྔ་འཁོར་དང་བཅས་པ་བཛྲ་ས་།

༄༅། །མཱ་ཛས་སྤྱན་དྲངས། ཁྱེད་རྣམས་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་རྣམས་ཀྱིས་ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་
ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས། རྡོ་རྗེ་རྩེ་ལྔ་པས་དབུར་བརྒྱན། ལག་པ་རྡོ་རྗེ་བསྡམས་པའི་
སྲིན་ལག་གཉིས་གཤིགས་ཏེ་བརྐྱངས་པ་དམ་ཚིག་གི་ཕྱག་རྒྱ་དང་། ཨྃ་ཀཱ་ལ་རཱུ་པ་ས་མ་ཡ་ཧཱུྃ་གྱིས་དམ་ལ་གཞག །གཡས་ཁྲོ་བོའི་སྡིགས་མཛུབ་དང་གཡོན་མཆོད་པ་སོ་སོ་དང་གཏོར་འབུལ་གྱི་ཕྱག་རྒྱ་བཅས་ལ།
ཨོཾ་ཀཱ་ལ་རཱུ་པ་གྲིདྡྷཾ་དཾ་བཛྲ་པུངྒེ་ཨཱཎཱཧཱུྃ། ཨོཾ་ཀཱ་ལ་རཱུ་པ་གྲིཉྩ་དཾ་བཛྲ་དྷུ་པེ་ཨཱཧཱུྃ། ཨོཾ་ཀཱ་ལ་རཱུ་པ་གྲིཉྩ་དཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་ཀཱ་ལ་རཱུ་པ་གྲིཉྩ་དཾ་བཛྲ་གནྡྷེ་ཨཱཿཧཱུྃ། 
ཨོཾ་ཀཱ་ལ་རཱུ་པ་གྲྀཧྞ་དཾ་བཛྲ་ནེ་ཝི་དྱ་ཨཱཿཧཱུྃ། ཨོཾ་ཀཱ་ལ་རཱུ་པ་གྲིཧྞ་དཾ་བཛྲ་ཤབྡ་ཨཱཿཧཱུྃ། གིས་མཆོད། ཨོཾ་ཀཱ་ལ་རཱུ་པ་སརྦ་བི་གྷྣཱན་ཤ་ཏྲཱུཾ་མཱ་ར་ཡ་ཨི་དཾ་བ་ལིཾ་གྲིདྡྷཱ་པ་ཡ་ཁ་ཁ་
ཁཱ་ཧི་ཁཱ་ཧི། ལན་གསུམ་མམ་བདུན་གྱིས་གཏོར་མ་དབུལ། ཨོཾ་ཀཱ་ལ་རཱུ་པ་ཨྃ་ཨཱཿཧཱུྃ། ཞེས་པས་ནང་མཆོད་འཐོར། འཆི་བདག་ལས་ཀྱི་གཤིན་རྗེ་ནག་པོ་འཁོར་དང་བཅས་པ་རྣམས་

མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། རྩ་བརྒྱུད་བླ་མ་དམ་པ་རྣམས་དང་། འཇམ་དཔལ་གཤིན་རྗེའི་གཤེད་ཀྱི་བཀའ་དང་དམ་ལས་མ་འདའ་བར་སངས་
རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་བསྟོད། དགེ་འདུན་གྱི་སྡེ་སྐྱོངས། རྣལ་འབྱོར་པ་བདག་ཅག་འཁོར་དང་བཅས་པའི་འགལ་རྐྱེན་སོལ།
མཐུན་རྐྱེན་སྒྲུབས། བདག་ལ་སྡང་ཞིང་གདུག་པའི་སེམས་འཆང་བའི་དགྲ་བགེགས་ལོག་འདྲེན་ཐམས་ཅད་ད་ལྟ་ཉིད་དུ་གསད་ཅིང་བསྒྲལ་བའི་ཕྲིན་ལས་མཛོད་ཅིག །
ཅེས་བརྗོད་ལ་ཐལ་མོ་ལན་གསུམ་བརྡབ། དེ་ནས་རྡོ་རྗེ་དྲིལ་བུ་འཛིན་པས། བསྟོད་ཅིང་བསྐུལ་བ་ནི། ཧཱུྃ་འཆི་བདག་ནག་པོ་ལྷོ་ཕྱོགས་ཀྱི། །རིམ་པ་བདུན་གྱི་ས་འོག་ནས། །སྲོག་ལ་རྔམས་
པའི་གཤིན་རྗེ་ནི། །ནག་པོ་མ་ཧེའི་གདན་སྟེང་དུ། །ཡ་ལས་བྱུང་བའི་དབྱུག་པ་ནི། །ཐོད་པས་མཚན་པ་ལས་བྱུང་བ། །གཏིང་ནས་ཁྲོས་པ་མ་ཧེའི་གདོང་། །ཟ་
བྱེད་ཞལ་གདངས་མཆེ་བ་གཙིགས། །ཁྲོས་པའི་སྤྱན་རྩ་དམར་པོ་འཁྲུག །སྐྲ་སེར་སྨ་ར་གྱེན་དུ་བརྗེས། །ལག་གཡོན་ཞགས་པས་དགྲ་བགེགས་ཆིངས། །ལག་

༄༅༑ །གཡས་དབྱུག་པས་རྡུལ་དུ་རློག །ཆོས་ཀྱི་རྒྱལ་པོ་གཤིན་རྗེའི་ཚོགས། །བྲན་དང་བཅས་པའི་དུས་ལ་བབ། །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་
མཚོ་མཆོད་པར་བཞེས། །རྒྱལ་བས་བསྒོས་པའི་དམ་ཚིག་དང་། །སྙིང་རྗེས་དགྲ་བགེགས་མྱུར་དུ་སྒྲོལ། །སྡང་བའི་དགྲ་དང་གནོད་པའི་བགེགས། །བདུད་དང་
བར་དུ་གཅོད་པ་རྣམས། །ཟུངས་ཤིག་ཆིངས་ཤིག་རྣམ་པར་སྡོམས། །ཁུག་ཅིག་དྲོངས་ཤིག་དབང་དུ་སྡུས། །གསོད་ཅིག་སྤྲོད་ཅིག་བརླག་པར་གྱིས། །ཆོད་ཅིག་
གནོན་ཅིག་རླུགས་པར་གྱིས། །ཐུལ་ཞིག་ཆོམས་ཤིག་རྣམ་པར་ཤིག །རྡུལ་ཕྲན་ཙམ་ཡང་མེད་པར་མཛོད། །ཨོཾ་ཀཱ་ལ་རཱུ་པ་དགྲ་བགེགས་མཱ་ར་ཡ་ཧཱུྃ་ཕཊ། ཅེས་བརྗོད་
བར་བྱའོ། །དེ་ནས་དེས་ཁས་བླངས་པར་བསམ་མོ། །མཁའ་འགྲོ་སྤྱི་གཏོར་ནི། ཨོཾ་ཨཱཿཧཱུྃ་ཧ་ཧྲཱིཿ བྱིན་རླབས་དྲན་པ་གོང་ལྟར་བྱས་ལ། ཨོཾ་ཨཱཿ་ཧཱུྃ་ཧ་ཧོ་ཧྲཱིཿ ལན་གསུམ་དང་། ལག་པའི་མཛུབ་མོ་གཉིས་ལུ་གུ་རྒྱུད་དུ་
སྦྲེལ༑ མཐེ་བོང་གཉིས་དང་གུང་མོ་གཉིས་སོ་སོར་སྦྱར་སོར་མོ་ལྷག་མ་རྣམས་འབར་བ་ལྟར་བྱས་ལ་དཔྲལ་བའི་སྟེང་དུ་གཡོན་དུ་བསྐོར། གདོང་བསྒྱུར་ཞིང་མིག་གྱེན་དུ་བལྟ་བ་དང་བཅས་པས། ཕཻ། ཞེས་དང་། ཨོཾ་བཛྲ་ཨ་རལླི་

ཧོཿཛ་ཧཱུྃ་བྃ་ཧོཿ བཛྲ་ཌཱ་ཀི་ནྱ ས་མཱ་ཡ་སྟཾ་དྲྀ་ཤྱ་ཧོཿ ཞེས་བརྗོད་དེ། སྙིང་གའི་ཧཱུྃ་གི་འོད་ཟེར་གྱིས་འཛམ་བུའི་གླིང་ན་གདོད་ནས་གྲུབ་པའི་དུར་ཁྲོད་བརྒྱད་མདུན་གྱི་ནམ་
མཁའ་བྱོན་པར་བསམས་ལ་དེ་རྣམས་ལ་གཏོར་མ་ཕུལ་བར་བསམ་ཏེ། ཐལ་མོ་ཁ་གྱེན་དུ་ཕྱེ་ལ། ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡཀྵ། རཀྵ་ས། བྷུ་ཏ། པྲེ་ཏ། པི་ཤཱ་ཙ། ཨུན་ད།
ཨ་བ་སྨཱ་ར། ཌཱ་ཀ །ཌཱ་ཀི་ཎྱ་ད་ཡ། ཨི་མཾ་བ་ལིཾ་གྲི་དྷཱནྟུ། ས་མ་ཡ་རཀྵནྟུ། མ་མ་སརྦ་སིདྡྷིམྨེ་པྲ་ཡ་ཙྪནྟུ། ཡ་ཐེ་པཾ། ཡ་ཐེ་ཥྚཾ། བྷཉྫ་ཐ། ཛི་གྷ་ཐ། པི་
པ་ཐ། མ་ཏི་པྲ་མཱ་ཐ། མ་མ་སརྦ་ཀཱརྟ་ཡ། སདྨ་ཁཾ་བི་ཤུདྨ་ཡེ། ས་ཧཱ་ཡི་ཀ་བྷ་ཝནྟུ། ཧཱུྃ་ཧཱུྃ་ཕཊ་ཕཊ། སྭཱ་ཧཱ། ཞེས་ལན་གསུམ་གྱིས་དབུལ། ཨོཾ་ཨགྷཾ་སྭཱ་ཧཱ། པ་དྲི་
སྭཱ་ཧཱ། བཛྲ་པུཥྤེ་ཨཱཿ་ཧཱུྃ། ནས། ཨོཾ་བཛྲ་ཤབྡ་ཨཱཿཧཱུྃ་གི་བར་བརྗོད། ཨོཾ་ཨཱ་ཧཱུྃ། སངས་རྒྱས་མཁའ་འགྲོ། རྡོ་རྗེ་མཁའ་འགྲོ། རིན་ཆེན་མཁའ་འགྲོ། པདྨ་མཁའ་
འགྲོ༑ སྣ་ཚོགས་མཁའ་འགྲོ་སོགས་པ་གནས་གསུམ་གྱི་དཔའ་བོ་མཁའ་འགྲོ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། སངས་རྒྱས་ཀྱི་བསྟན་པ་དར་བ་དང།

༄༅། །འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་འགལ་རྐྱེན་བར་ཆད་ཐམས་ཅད་ཞི་ཞིང་། །
མཐུན་རྐྱེན་ཐམས་ཅད་ཡིད་བཞིན་དུ་འགྲུབ་པར་མཛད་དུ་གསོལ། ཞེས་བརྗོད། དེ་ནས་གཞི་བདག་གཏོར་མ་ལ། ཨོཾ་ཨཱཿཧཱུྃ་གིས་བྱིན་རླབས་དྲན་པར་བྱས་ལ། ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་གཡབ་
ཅིང། བྷུ་མི་པ་ཏི་ས་པཱ་རི་ཝཱ་ཨ་ཀར་ཡ་ཛ། ཞེས་པས་གཞི་བདག་དབང་ཐོབ་པ་རྣམས་སྤྱན་དྲངས་པར་བསམས་ལ། རྡོ་རྗེ་ཐལ་མོ་ཁ་གྱེན་དུ་ཕྱེ་སྟེ། ཨོཾ་བྷུ་མི་པ་ཏི་ས་པཱ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨ་
ཎཱཾ་ཨཱ་ཏྱ་ནུཏྤན་ཏྭད་ཨོཾ་ཨཱཧཱུྃ་ཕཊ་སྭཱ་ཧཱ། ལན་གསུམ། བྷུ་མི་པ་ཏི་ས་པཱ་རི་ཝཱ་ར་ཨོཾ་ཨཱཧཱུྃ་གིས་ནང་མཆོད་བཏོར་ལ། མཆོད་སྦྱིན་གྱི་མཏོར་མ་རྒྱ་ཆེན་པོ་འདི་གནས་བདག །གཞིག་
བདག ་ཡུལ་བདག །གྲོང་བདག །དཀོར་བདག་གཉུག་མར་གནས་པ་རྣམས་ལ་འབུལ་ལོ། མཆོད་དོ། བདྲེན་ནོ། གསོལ་ལོ། སྦྱིན་ནོ། བསྔོའོ།
བསྟན་པ་དར་བ་དང། འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་རྣམས་ཀྱི་བསམ་སྦྱོར་ཆོས་མཐུན་ཡིད་བཞིན་དུ་འགྲུབ་པར་མཛད་དུ་

གསོལ༑ །གཞི་བདག་ཆེན་པོ་ཁྱེད་རྣམས་ལ། །མཆོད་སྦྱིན་གཏོར་མ་འདི་བསྔོས་པས། །རུ་ང་ཕྲག་དོག་མ་མཛད་པ། །དགེས་པས་སྟོང་གྲོགས་ཉིད་དུ་མཛོད།
ཅེས་བརྗོད། དྲིལ་བུ་ཆིག་བརྡུང་བྱ་ཞིང་། །ལྷ་ཡི་ཚོགས་རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི་ཚོགས་
རྣམ་མ་ལུས་དང་། །འབྱུང་པོའི་ཚོགས་རྣམས་མ་ལུས་དང་། །ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །སྨྱོ་བྱེད་ཚོགས་རྣམས་མ་
ལུས་དང་། །བརྗེད་བྱེད་ཚོགས་རྣམས་མ་ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །དེ་ལ་སོགས་ཏེ་འབྱུང་པོའི་
ཚོགས༑ །མ་ལུས་པ་ནི་ཐམས་ཅད་དག །འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་
ཞལ་གྱིས་བཞེས་པ་རྣམས། །དཔལ་ཆེན་བཀའ་སྡོད་ཡིད་ལྟར་འགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་

༄༅། །པོའི་ཚོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང་། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་
ཚོགས་སོགས་རྣམས་ལ་ཕྱག་འཚལ་བསྟོད། །སྡེ་བརྒྱད་བཙུན་མོ་སྲས་དང་གཡོག་བཅས་ཀྱིས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་
ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་
ཡི༑ །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་སྲུངས། །དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །
གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་
རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག །ཅེས་པས་ཕྲིན་ལས་གཞོལ། སྐབས་འདིར་རྫོང་སར་ལུགས་ལ།

བཤགས་སྔགས་དང་ལས་གཤིན་བསྐང་གསོ་སྦྱར་སྲོལ་འདུག་པ་ནི། རང་ཡི་དམ་དུ་གསལ་བའི་ཐུགས་ཀ་ནས་འོད་འཕྲོས། ཆོས་སྐྱོང་འཁོར་བཅས་ཀྱི་ཐུགས་ཀར་ཕོག་པས། ཐུགས་མ་མཉེས་པ་དང་། ཉམས་གྲིབ། ཉམས་ཆག་ཐམས་ཅད་
སྦྱང་བར་བསམས་ལ། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛདྲི་ཟློ་མེ་བྷ་ཝ། སུ་ཏོ་བྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོོ་མེ་བྷ་ཝ།
སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤྲིཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨ་
ཧཱུྃཕཊ་༑ ཅེས་ཅི་འགྲུབ་དང་། རང་ཡི་དམ་དུ་གསལ་བའི་ཐུགས་ཀ་ནས་ཚ་ཞིང་རྩུབ་པ་མེ་སྟག་ལྟ་བུའི་འོད་ཟེར་འཕྲོས་པས་ཆོས་སྐྱོང་འཁོར་བཅས་ཀྱི་ཐུགས་ཀར་ཕོག་པས་ཐུགས་རྒྱུད་བསྐུལ་ནས་ཕྲིན་ལས་གང་བཅོལ་སྒྲུབ་པར་བསམས་
ལ། ཨྃ་ཧཱིཿཥྚིཿཝི་ཀྲི་ཏཱ་ན་ན་ཧཱུྃ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་དཱ་ཡོ་ནི། ར་ཡ་ཀྵེ་ཡ། ཡ་ཀྵེ་ཡཙྪ།
ནི་རཱ་མ་ཡ་ཧཱུྃ་ཕཊ། ༀ་ཛི་ན་ཛིཀ་ཧཱུྃ་ཕཊ། ཨོཾ་རཏྣ་དྷྲྀཀ་ཧཱུྃ་ཕཊ། ཨོཾ་ཨ་རོ་ལྀཀ་ཧཱུྃ་ཕཊ། ཨོཾ་པྲ་ཛྙཱ་དྷྲྀ་ཀ་ཧཱུྃ་ཕཊ། ཨོཾ་མོ་ཧཱ་རཱ་ཏི་ཧཱུྃ་ཕཊ། ཨོཾ་དཱེ་ཥ་རཱ་ཏི་ཧཱུྃ་ཕཊ། 

༄༅། །ཨྃ་རཱ་ག་རཱ་ཏི་ཧཱུྃ་ཕཊ། ཨོཾ་བཛྲ་རཱ་ཏི་ཧཱུྃ་ཕཊ། ཨོཾ་མུདྒ་རྭ་དྷྲྀཀ་ཧཱུྃ་ཕཊ། ཨོཾ་དཎཱ་དྷཱིཀ་ཧཱུྃ་ཕཊ། ཨོཾ་པདྨ་དྷཱིཀ་ཧཱུྃ་ཕཊ། ༀ་ཁརྦ་དྷཱིཀ་ཧཱུྃ་ཕཊ། ཨོཾ་ཨིནྡྲ་
ཡ་ཧྲཱིཿ ཡ་མཱ་ཡཥྚིཿ ཝ་རུ་ཎཱ་ཡ་ཝི། ཀུ་བེ་རཱ་ཡ་ཀྲྀ །ཨི་ཤཱ་ནཱ་ཡ་ཏཱ། ཨགྣ་ཡེ་ཨཱ།  ནཻ་རྼི ཏྱེ་ཡ་ན། བཱ་ཡ་ཝེ་ན། ཙནྡྲ་ཡ་ཧཱུྃ། བྲ་ཧྥ་ཎཱ་ཡ་ཕཊ། ཧ་ཧཱ།
ཧི་ཧཱི། ཧུ་ཧཱུ། ཧེ་ཧེ། ཧོ་ཧོ། ཕེཾ་ཕཻཾ། ཕཊ་ཕཊ། སྭཱ་ཧཱ། ཨོཾ་ཀཱ་ལ་རཱུ་པ་ཧཱུྃ་ཕཊ། ཞེས་པ་རྣམས་སོ་སོར་ཅི་ནུས་བཟླས་ལ། འདོད་དོན་དམིགས་བསལ་དུ་གསོལ་བ་འདེབས་པ་ནི།
བདེ་བར་གཤེགས་པ་ཐམས་ཅད་ཀྱིས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། ཕྱག་རྒྱ་ཆེན་པོ་མཆོག་གི་དངོས་གྲུབ་
དཔལ་རྡོ་རྗེ་འཇིགས་བྱེད་ཆེན་པོའི་གོ་འཕང་ཚེ་འདི་ཉིད་ལ་ཐོབ་ཅིང་། གནས་སྐབས་སུ་ལས་བཞིའི་ཕྲིན་ལས་ཐམས་ཅད་འབད་མེད་དུ་འགྲུབ་པར་བྱིན་གྱིས་བརླབ་ཏུ་
གསོལ༑ ཞེས་དང་། དེ་ནས་ལས་གཤིན་བསྐང་གསོ་ནི། ཨོཾ་ཨཱབིགྷྣྃཏ་ཀྲྀ་ཏ་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨ་སྭ་བྷ་ཝ་ཤུདྡྷོཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་

གནས་ཁང་འཇིགས་ཤིང་སྐྱི་གཡའ་བར་གྱུར་པའི་དུར་ཁྲོད་རོལ་པའི་གཞལ་ཡས་ཁང་དུ་གྱུར། དེའི་ནང་དུ་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེའི་ནང་དུ།
བསྟན་དགྲའི་སྙིང་ཁྲག་གི་མཆོད་ཡོན། འདར་ཞིང་འཁྲིགས་པའི་དབང་པོ་ལྔའི་མེ་ཏོག །ཤ་རུས་དང་ཚིལ་ཆེན་གྱི་བདུག་སྤོས། རྐང་མར་དང་ཞུན་ཆེན་གྱི་སྒྲོན་མེ།
མཁྲིས་ཆེན་དང་ཞག་གི་དྲི་ཆབ། ཁུ་ཁྲག་དང་ཤ་རུས་ཀྱི་ཞལ་ཟས། རྐང་གླིང་དང་ཐོད་རྔའི་རོལ་མོ། ཁྲག་འཛག་ཞིང་ལྤགས་ཀྱི་བླ་རེ། རྒྱུ་རློན་གྱི་ལྡ་ལྡི། བདུད་
མགོའི་སྐྲའི་རྔ་ཡབ། རྐང་ལག་དང་གློ་སྙིང་གི་འཕྱང་འཕྲུལ། དུག་སྦྲུལ་ནག་པོའི་འཕན་ཆེན། ཀེང་རུས་ཀྱི་གྲམ་ཁྲོད། དར་ནག་གི་རུ་མཚོན། ཞིང་ཆེན་གྱི་རྒྱལ་
མཚན༑ གླང་སྟག་དོམ་དྲེད་ཀྱི་ལྤགས་རློན། མི་རུས་ཀྱི་རྒྱན་དྲུག དམར་ཆེན་མཾ་སའི་གཏོར་མ། གཞན་ཡང་དངོས་འབྱོར་ཡིད་ཀྱིས་སྤྲུལ་པའི་ཕྱི་ནང་གསང་བ་དེ་
ཁོ་ན་ཉིད་ཀྱི་སྐོང་རྫས་དང་མཐུན་པའི་དམ་རྫས་ཡིད་དུ་འོང་བ་དངས་ཤིང་ཐོགས་པ་མེད་པ། བཟང་ཞིང་རྒྱ་ཆེ་བ། ས་དང་ནམ་མཁའ་བར་སྣང་ཐམས་ཅད་ཁྱབ་པ་འདི་

༄༅། །ཉིད༑ བླ་མ་དང་དམ་ཅན་ཆོས་ཀྱི་རྒྱལ་པོ། འཆི་བདག་གཤིན་རྗེའི་དབང་ཕྱུག ཡུམ་ཙ་མུནྡྲི། ལས་ཀྱི་གཤེད་བཞི། སྲིད་པའི་མ་བཞི། སྒྲོལ་
བའི་གྱིང་བཞི། འཇིག་རྟེན་དྲེགས་པའི་ཚོགས་དང་བཅས་པ་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པུ་ར། སུ་ར་སུ་ར། ཨ་བརྟ་
ཡ་ཨ་བརྟ་ཡ། བཛྲ་སྤ་ར་ཎ་ཁཾ་སྭཱ་ཧཱ། ཞེས་པ་འདི་ནི་སྔགས་འཆང་བསླབ་གསུམ་གྱིས་སྦྱར་བའོ།། ༈ ན་མོ་བཛྲ་བྷེ་ར་ཝ་ཡ། ཧཱུྃ་ཡ། །མི་བཟད་འཇམ་དཔལ་ཁྲོས་པའི་ཕོ་ཉ་བ། །
མི་ཟློག་དུས་ཀྱི་དབང་ཕྱུག་དགྲ་བོའི་གཤེད། །མི་སྲུན་དྲེགས་པའི་དེད་དཔོན་ཉི་མའི་བུ། །མི་སྡུག་མ་ཧེའི་ཞལ་ལྡན་ཆོས་ཀྱི་རྒྱལ། །སྔོན་གྱི་ཐ་ཚིག་དྲག་པོ་དེ་དགོངས་
ལ༑ །བསྟན་ལ་སྡང་བ་རྣམས་ཀྱི་དཔུང་འཇོམས་ཤིང་། །དམ་ལྡན་རྣལ་འབྱོར་རེ་བ་བསྐང་བའི་ཕྱིར། །འཇིགས་རུང་ས་འོག་གྲོང་ནས་སྐུ་བཞེངས་ཤིག །སྡིག་ཅན་
ངུ་འབོད་ཆེན་པོའི་གྲོང་ཁྱེར་ནས། །མི་ཟློག་གཤིན་རྗེའི་གཡུལ་ངོ་མཐུ་བོ་ཆེ། །སྲོག་འཕྲོག་མ་མོ་བྱེ་བའི་འཁོར་དང་བཅས། །རྫུ་འཕྲུལ་མྱུར་བའི་ཤུགས་ཀྱིས་འདིར་

བྱོན་ཅིག །ཨོཾ་ཀ་ལ་རཱུ་པ་ཡ་མ་རཱ་ཛ་ས་པ་རི་ཝཱ་ར་བཛྲ་ས་མཱ་ཛཿ ཡཿ། ཁྱོད་སྔོན་འཇམ་དཔལ་རྡོ་རྗེའི་བཀའ་ཡིས་ནི། །རྒྱལ་བའི་བསྟན་དང་བསྟན་འཛིན་སྲུང་མར་
བསྐོས༑ །རྩ་བརྒྱུད་བླ་མའི་ཚོགས་ཀྱིས་བཀའ་བསྒོས་ཤིང་། །རང་གིས་ཇི་ལྟར་ཁས་བླངས་དམ་བཅས་དགོངས། །རབ་འཇིགས་དུར་ཁྲོད་རོལ་པའི་ཕོ་བྲང་འདིར། །
རབ་རྒྱས་པདྨ་ཉི་མའི་དཀྱིལ་འཁོར་དང་། །རབ་སྡང་དགྲ་བོའི་བམ་ཆེན་སྒྱེལ་བའི་སྟེང་། །རབ་ཁྲོས་མ་ཧེའི་གདན་ལ་དགྱེས་པར་བཞུགས། །ཨྃ་ཀ་ལ་རཱུ་པ་ཡ་མ་རཱ་
ཛ་ས་པ་རི་ཝཱ་ར་པདྨ་སཱུརྱ་མ་ཧེ་ཤཱ་ཨ་ས་ན་ཏིཥྛནྟུ། ཧཱུྃ་ཡ། །འཇམ་དཔལ་རབ་ཏུ་ཁྲོས་པ་མ་ཧེའི་ཞལ། །ཐུགས་ལས་སྤྲུལ་པའི་འཆི་བདག་ཉི་མའི་བུ། ཁྲག་འཐུང་
བཙུན་མོ་གཤིན་རྗེ་མ་མོའི་ཚོགས། །བདག་ལ་བརྩེར་དགོངས་དམ་རྫས་མཆོད་གཏོར་བཞེས། །ཤུགས་དྲག་རྦ་ཀློང་གཡོ་བ་ཁྲག་མཚོའི་རྫིང་། །དུས་ཀྱི་འཐོར་རླུང་
གཡོ་བཞིན་མེ་དཔུང་འབར། །དམ་ཉམས་བསུར་ཆེན་ན་བུན་འཇིགས་པའི་དབུས། །རབ་བརྟན་ཀེང་རུས་རི་རབ་ཆེན་པོའི་སྤོར། །འཇིགས་རུང་ཐོད་པ་ལྕགས་ཀྱི་

༄༅། །གྲོང་ཁྱེར་ཆེ། །གྲངས་མེད་འདྲེ་དང་སྲིན་པོ་རྒྱུག་ཅིང་འདྲལ། །རོ་དང་རོ་ལངས་ཀེང་རུས་གར་གྱིས་རོལ། །ཤིན་ཏུ་མ་རུངས་དུར་ཁྲོད་ཕོ་བྲང་འདིས། །
ཡ་མ་རཱ་ཛ་འཁོར་བཅས་ཐུགས་དམ་བསྐང་། །ལྕང་ལོ་འཁྱིལ་པའི་བྷནྡྷ་རབ་ཡངས་པར། །བསྟན་དགྲའི་སྙིང་དམར་ཁྲག་དྲོན་རྒྱ་མཚོར་འཁྱིལ། །འཕྲལ་བསད་དབང་
པོའི་མེ་ཏོག་འདར་ཞིང་འཕྲིགས། །ཤ་རུས་ཚིལ་ཆེན་བསུར་དུད་སྟོང་གསུམ་ཁེངས། །རྐང་མར་ཞུན་ཆེན་ལྷ་བའི་སྒྲོན་མེ་འབར། །མཁྲིས་ཆེན་གསེར་ཞུན་འཁྱིལ་བའི་
དྲི་མཆོག་དང་། ཁུ་ཁྲག་ཤ་རུས་དོན་སྙིང་ཞལ་ཟས་བཀོད། །རྐང་གླིང་ཐོད་རྔ་བཤུད་པའི་རྒྱང་གླུ་དང་། །སྡིག་ཅན་ཉམ་ཐག་ངུད་མོའི་འུར་དིར་སོགས། །ལྷ་ཁྱོད་
དགྱེས་པ་མཆོག་སྐྱེད་ཉེར་མཆོད་འདིས། །ཡ་མ་རཱ་ཛ་འཁོར་བཅས་ཐུགས་དམ་བསྐང་། །ཁྲག་འཛག་གཡང་གཞིའི་བླ་རེས་མཁའ་ལ་ལྡིང་། །བར་སྣང་རྒྱུ་རློན་གསར་
པའི་ལྡ་ལྡིས་མཛེས། །ཉམ་ཐག་བདུད་མགོ་སྐྲ་ཡི་རྔ་ཡབ་གཡོབ། །རྐང་ལག་གློ་སྙིང་མཁལ་མཚེར་འཕྱང་འཕྲུལ་དཔྱངས། །དུག་སྦྲུལ་ཁྲོས་པའི་ཕོན་ཆེན་ཕུད་སྒྲ་སྒྲོག ། ། །

སྐྱི་གཡའི་ཀེང་རུས་གྲམ་ཁྲོད་ས་གཞི་ཁེབས། །མེ་འབར་དར་ནག་རུ་མཚོན་འཕྱར་ཞིང་གཡོ། །འཇིགས་རུང་ཞིང་གི་རྒྱལ་མཚན་མཐོ་ཞིང་བརྗིད། །གླང་ཆེན་དོམ་དྲེད་
སྟག་སྨྱོན་ལྦག་རློན་དང་། །རུས་པའི་རྒྱན་དྲུག་མགོ་ཕྲེང་གསར་པ་སོགས། །དུར་ཁྲོད་རོལ་པའི་རྒྱན་མཆོག་དཔག་མེད་ཀྱིས། །ཡ་མ་རཱ་ཛ་འཁོར་བཅས་ཐུགས་དམ་
བསྐང་། །སྟོང་གསུམ་ཁྱོན་མཉམ་ཐོད་ཆེན་སྣོད་ནང་དུ། །དམ་ཉམས་བམ་ཆེན་གསར་རྙིང་རི་ལྟར་སྤུངས། །བཅུད་ལྡན་རུས་རྐང་མགོ་ཐོད་རྫ་ལྟར་ཉིལ། །བྱད་
མའི་ཁྲག་ཞག་ཀླད་པ་རྒྱ་མཚོར་འཁྱིལ། །ཁྲག་འཛག་དོན་སྙིང་ནང་ཁྲོལ་ལོང་ལོང་འཁྲུག །ཁ་དོག་དྲི་རོ་ནུས་པ་ཕུན་སུམ་ཚོགས། །དམ་རྫས་གཏོར་ཆེན་མཁའ་
དབྱིངས་མཉམ་པ་འདིས། །ཡ་མ་རཱ་ཛ་འཁོར་བཅས་ཐུགས་དམ་བསྐང་། །མདོར་ན་དངོས་བཤམས་ཡིད་ཀྱིས་རྣམ་འཕྲུལ་པའི། །ཕྱི་ནང་གསང་བ་དེ་ཉིད་མཆོད་པའི་
སྤྲིན༑ །ཡིད་འོང་སྤྱན་གཟིགས་མཐུན་པའི་དམ་རྫས་ཚོགས། །ས་དང་ནམ་མཁའ་བར་སྣང་ཁྱབ་པ་འདིས། །བདུད་ཀྱི་བདུད་གཅིག་དམ་ཅན་སྐྱོང་བའི་ལྷ། །དགྲ་

༄༅། །ཡི་དགྲ་གྱུར་ཁམས་གསུམ་ཟ་བ་པོ། །ལྷ་ཡི་ལྷ་མཆོག་འཆི་བདག་གཤིན་རྗེའི་དབང་། །ཆོས་སྲུང་ཆོས་ཀྱི་རྒྱལ་པོའི་ཐུགས་དམ་བསྐང་། །བརྩེ་མེད་
སྲིད་གསུམ་འགྲོ་བའི་སྲོག་འཕྲོག་ཅིང་། །རབ་འབྱམས་བདུད་སྡེའི་སྙིང་ཁྲག་འཐུང་བ་མོ། །གྲངས་མེད་མ་མོའི་གཙོ་མོ་ཙ་མུནྚི། །མདུང་ཐོགས་སྲིན་པོ་མི་ཟན་ཐུགས་
བ དམ་བསྐང་། །ཁམས་གསུམ་སྐྱེ་འགྲོའི་སྲོག་བདུད་ཡ་བ་ཏི། །ཕྱ་སངས་རྨིག་པ་ཚར་དགུ་ལས་ཀྱི་གཤེད། །རྒྱལ་བློན་དེད་དཔོན་ཕོ་ཉ་བྲན་འཁོར་བཅས། །སྲོག་
གཅོད་གཤིན་རྗེ་བྱེ་བའི་ཐུགས་དམ་བསྐང་། །དགྲ་བོའི་སྲོག་འཕྲོག་དུས་མཚན་གསོད་བྱེད་དང་། །ནག་མོ་ཆེན་མོ་ནམ་གྲུ་སྲིད་པའི་མ། །རང་རང་འཁོར་དང་བྲན་
གཡོག་སྤྲུལ་པའི་ཚོགས། །ནད་བདག་མ་མོ་བྱེ་བའི་ཐུགས་དམ་བསྐང་། །ཟློག་མེད་དུས་ཀྱི་ཕོ་ཉ་ཞགས་པ་དང་། །དབྱུག་པ་མཆེ་བའི་མིང་འཛིན་སྒྲོལ་བའི་གྱིང་།།
སོ་སོའི་བཀའ་ཉན་འཇིགས་རུང་སྡེ་དང་དཔུང་། །ལས་བྱེད་ཕོ་ཉའི་ཚོགས་ཀྱི་ཐུགས་དམ་བསྐང་། །ལྷ་ཀླུ་གཟའ་སྐར་ཕྱོགས་སྐྱོང་རྒྱ་ཆེན་དང་། །འཇིགས་བྱེད་དྲེགས་

པ་སྡེ་བརྒྱད་དཔུང་དང་བཅས། །རབ་ཡངས་ས་གསུམ་སྤྱོད་པ་འབྱུང་པོའི་ཚོགས། །མ་ལུས་འཁོར་དང་བཅས་པའི་ཐུགས་དམ་བསྐང་། ཁྱོད་ཀྱི་ཐུགས་དམ་དབྱིངས་
སུ་བསྐངས་གྱུར་ནས། །རྡོ་རྗེ་ཐེག་པའི་བསྟན་པ་རྒྱས་པ་དང་། །དྲིན་ཆེན་བླ་མ་མཆོག་གི་ཞབས་བརྟན་ཞིང་། །འགྲོ་ཀུན་བདེ་སྐྱིད་འཕེལ་བར་མཛད་དུ་གསོལ། །
ཁྱད་པར་ཞི་བས་འདུལ་བ་མི་འོས་པའི། །དམ་ཉམས་སྡིག་ཅན་རྩ་ལག་བཅས་པ་ཀུན། །འཇིགས་རུང་ལྟས་དང་ཆོ་འཕྲུལ་མི་བཟད་པས། །མྱུར་དུ་གསད་གཅད་
བསྒྲལ་བའི་ཕྲིན་ལས་མཛོད།། ༈ ཧོ་རང་བཞིན་ཆོས་སྐུ་ཞི་བའི་དབྱིངས་བརྙེས་ཀྱང་། །བསྟན་ལ་སྡང་བའི་བདུད་དཔུང་དཔའ་བཀང་ཕྱིར། །སྲིན་པོའི་གཟུགས་འཆང་
དམ་ཅན་ཆོས་ཀྱི་རྒྱལ། །མི་གཤིན་དྲེགས་པའི་དཔུང་བཅས་དགོངས་སུ་གསོལ། །ཐོག་མེད་འཁྲུལ་པའི་བག་ཆགས་ཤུགས་ཆེ་བས། །བག་མེད་ཆོས་བཞིན་མ་ཡིན་བྱ་
བ་ཡིས། །ཚད་མེད་སྡིག་པའི་ལས་རྣམས་ཅི་བགྱིས་པ། །ཟོལ་མེད་འགྱོད་པའི་ཡིད་ཀྱིས་མཐོལ་ལོ་བཤགས། ཁྱད་པར་རྡོ་རྗེ་ཐེག་པའི་སྒོར་ཞུགས་ནས། །རྩ་བ་།

༄༅། །ཡན་ལག་མཉམ་བཞག་རྗེས་ཐོབ་དང་། །མི་འབྲལ་བཟའ་བསྲུང་དམ་ཚིག་ཉམས་པ་རྣམས། །མི་འཆབ་མི་སྦེད་གནོང་ཞིང་འགྱོད་པས་བཤགས། །
སྲུང་མའི་དབང་པོ་དམ་ཅན་ཁྱོད་བརྟེན་ནས། །བསྙེན་སྒྲུབ་མ་ཐེམ་ཚོགས་དང་མཆོད་གཏོར་ཆག །སྣོད་མིན་ཆོས་བཤད་ཉམས་དང་སྤྱོད་ལམ་འདྲེས། །ཁྱོད་ཀྱི་ཐུགས་
དང་འགལ་བ་མཐོལ་ལོ་བཤགས། །ལེགས་ཉེས་ཆོས་བཞིན་སྤྱོད་པའི་ལྷ་ཁྱོད་ལ། །རང་འདོད་དབང་གིས་ལས་ལ་བསྐུལ་བ་སོགས། །མདོར་ན་ཉེས་པའི་ཚོགས་
ཀུན་མཐོལ་ལོ་བཤགས། །དམིགས་མེད་ཐུགས་རྗེས་བྱང་ཞིང་དག་པར་མཛོད། །ཡཿ དྲེགས་པའི་དབང་ཕྱུག་ཡབ་ཡུམ་འཁོར་བཅས་རྣམས། །ཕྱི་ནང་རྟེན་དང་
མཆོད་པས་མཉེས་བྱས་ཤིང་། །བག་མེད་ནོངས་པའི་ཚོགས་རྣམས་བཤགས་བྱས་ཤིང་། །ད་ནི་བདག་གིས་བཅོལ་པའི་ཕྲིན་ལས་མཛོད། །རྒྱལ་བའི་བསྟན་དང་
བསྟན་འཛིན་མཆོག་རྣམས་དང་། །བདག་ཅག་དཔོན་སློབ་འཁོར་དང་བཅས་པ་ཡི། །ཕྱི་ནང་བདུད་དང་བར་ཆད་མི་མཐུན་ཕྱོགས། །མ་ལུས་སྐད་ཅིག་ཉིད་ལ་ཞི་བར་

མཛོད་༑ །ཆོས་དང་འཇིག་རྟེན་ཕུན་ཚོགས་ཀུན་རྒྱས་ཤིང་། །དྲེགས་པའི་འགྲོ་བ་ཐམས་ཅད་དབང་དུ་བསྡུས། །ཆོས་མཐུན་བསམ་པ་ཐམས་ཅད་མྱུར་འགྲུབ་ཅིང་། །
དངོས་གྲུབ་ཡིད་ཀྱི་ཤིང་རྟ་གང་བར་མཛོད། །བན་བོན་གདུག་པའི་རིག་སྔགས་རྦོད་གཏོང་དང་། །གཤིན་རྗེའི་ཁྲམ་ཁ་སྡེ་བརྒྱད་གདུག་པའི་དབལ། །དལ་ཡམས་
དམག་འཁྲུག་དགྲ་ཇག་ཆོམ་རྐུན་སོགས། །གཞན་གྱི་བསམ་སྦྱོར་ངན་པ་བཟློག་ཏུ་གསོལ། །ལོ་ཟླ་ཞག་དང་ཟ་མའི་སྲི་དང་སྐེག །རྨི་ལྟས་མཚན་ངན་བྱུར་དང་སྐལ་བ་
ངན༑ །ཕྱི་དང་ནང་གི་བར་ཆད་མི་མཐུན་ཕྱོགས། །བདུད་དང་བདུད་ཀྱི་ལས་ཀུན་བཟློག་པར་མཛོད། ཁྱད་པར་ཞི་བས་འདུལ་བར་མི་འོས་པའི། །དམ་ཉམས་
སྡིག་ཅན་རྩ་ལག་བཅས་པ་ཀུན། །འཇིགས་རུང་ལྟས་དང་ཆོ་འཕྲུལ་མི་བཟད་པས། །མྱུར་དུ་གསད་གཅད་བསྒྲལ་བའི་ཕྲིན་ལས་མཛོད། །ཡཿ །བདག་ནི་འཇམ་
དཔལ་གཞོན་ནུའི་རིག་པ་འཛིན། །རབ་འཇིགས་མ་ཧེའི་ཞལ་གྱི་རྣལ་འབྱོར་པས། །དམ་ཚིག་གནད་ཀྱི་བསྐུལ་མ་འདི་འདེབས་ན། །འཆི་བདག་ཡབ་ཡུམ་འཁོར་

༄༅། །བཅས་སྙན་གསོན་དགོངས། །སྔོན་ཚེ་ཁྱབ་བདག་འཇམ་དཔལ་ཁྲོས་པ་ཡིས། །ཁྱོད་ནི་དྲེགས་པའི་དཔུང་བཅས་སྲོག་འཕྲོག་སྟེ། །ཡེ་ཤེས་དཀྱིལ་
འཁོར་ཆེན་པོར་དབང་བསྐུར་ནས། །རབ་འབྱམས་རྒྱུད་སྡེའི་དཀྱིལ་འཁོར་སྲུང་མར་བསྐོས། །ལྷོ་ཕྱོགས་རྒྱ་མཚོ་ཆེན་པོའི་བས་མཐའ་རུ། །རྒྱལ་ཡུམ་རྡོ་རྗེ་རོ་ལངས་
ཁྲོ་མོའི་བཀས། །རབ་འགྱིངས་རྡོ་རྗེའི་བྲན་དུ་ཁྱོད་བསྐོས་ནས། །གཤིན་རྗེའི་གཤེད་ཀྱི་བསྟན་པ་གཉེར་དུ་གཏད། །དེ་ནས་རྒྱ་བལ་བརྒྱུད་པ་མཆོག་རྣམས་དང་། །
འཇམ་དབྱངས་རྣམ་འཕྲུལ་རྭ་ཆེན་རྡོ་རྗེ་གྲགས། །ཤར་ནུབ་སྲས་སློབ་བརྒྱུད་འཛིན་ཚོགས་རྣམས་ཀྱིས། །ལྷ་ཁྱོད་རྟེན་སྒྲུབ་མཆོད་པའི་དམ་ཚིག་དགོངས། །ཁྱད་པར་
རྒྱལ་བ་ཀུན་དངོས་མ་ཧེའི་ཞལ། །དུས་དགྲའི་དབང་པོ་ཚར་པ་ཆོས་རྗེའི་བཀས། །རྣལ་འབྱོར་བདག་གིས་བཅོལ་པའི་ལས་བསྒྲུབ་ཞེས། །བཀའ་བསྒོས་དམ་ལ་
གཞག་པའི་ཐ་ཚིག་བཞིན། །ཤ་ཆེན་དམར་གྱིས་བརྒྱན་པའི་གཏོར་མ་ལོངས། །དངོས་འབྱོར་ཡིད་ཀྱིས་སྤྲུལ་པའི་མཆོད་པ་ཟུངས། ཛ་གད་བདུད་རྩིའི་གསེར་སྐྱེམས་

བཏུང་བ་བཞེས། །དམ་ཉམས་སྙིང་དམར་ཁྲག་དྲོན་འདི་རོལ་ལ། །བཞེངས་ཤིག་མངོན་སྤྱོད་དྲག་པོའི་ལས་ལ་བཞེངས། །བསྐྱོད་ཅིག་ས་འོག་མུན་པའི་གླིང་ནས་། །
བསྐྱོད༑ །ཆོས་ཤིག་རྦོད་གཏོང་བཟློག་པའི་དམག་ལ་ཆོས། །མཛོད་ཅིག་བྱེད་མཁན་སྒྲོལ་བའི་བཤན་པ་མཛོད། ཁྱོད་ནི་ཁམས་གསུམ་སྐྱེ་འགྲོའི་སྲོག་གི་བདུད། །། །
ལེགས་ཉེས་ཆོས་བཞིན་སྤྱོད་པའི་བྱ་ར་བ། །མི་ཟློག་དུས་ཀྱི་ཕོ་ཉ་མཐུ་བོ་ཆེ། །ཉེས་མེད་སེམས་ཅན་རྣམས་ཀྱང་ཟ་བྱེད་ན། །རྒྱལ་བའི་བསྟན་པ་མཆོག་ལ་སེམས་
སྡང་ཞིང་། །སྙན་བརྒྱུད་འཛིན་པའི་དམ་པ་རྣམས་ལ་སྨོད། །གྲངས་མེད་འགྲོ་བའི་བདེ་བ་འཇོམས་བྱེད་པ། །ནག་ཕྱོགས་མི་དང་མི་མིན་ཐམས་ཅད་དང་། །ཁྱད་
པར་ལས་འབྲས་ཟབ་མོ་ཁྱད་བསད་ནས། །ལྟོ་གོས་གཏམ་གྱི་ཆེད་དུ་དྲག་སྔགས་ཀྱི། །བྱད་དང་འཁྲུལ་འཁོར་བརྩམས་པའི་རྦོད་གཏོང་མཁན། །ཉེས་མེད་འགྲོ་ལ་
སྡང་བ་འདི་དག་ཀུན། །འཆི་བདག་ཡབ་ཡུམ་འཁོར་བཅས་ཟས་སུ་གཏད། །ཡུམ་རིང་ལོ་ཟླར་བཞག་པའི་ལོང་མེད་པས། །མ་ཐོག་ཞག་དང་ཟ་མིའི་དུས་ཉིད་ལ། ། 

༄༅། །ཟློག་མེད་དུས་ཀྱི་དབྱུག་པས་ད་ཆོམ་ཞིག །སྲུང་བའི་ལྷ་ཕྲོལ་རྡོ་རྗེའི་གུར་ཁང་ཤིག །དྲག་སྔགས་དམོད་པའི་མཚོན་ཆ་རང་ལ་ཕོབ། །དྲག་ཤུལ་སྦྱོར་བ་
ངན་པ་ནང་ནས་ཤིག །བསྒྲུབས་པའི་ལྷ་སྲུང་སྲོག་གི་བདུད་དུ་ཕོབ། །འཇིགས་རུང་ལྟས་དང་ཆོ་འཕྲུལ་དངོས་སུ་ཐོང་། །ཤ་རུས་དོན་སྙིང་དྲོན་མོ་ཧབ་ཀྱིས་ཐོབ། །
སྙིང་ཁྲག་ཀླད་པ་ཆུ་སེར་ཧུབ་ཀྱིས་འཐུང་། །ལུས་ངག་ཐལ་བའི་རྡུལ་བཞིན་རབ་བཅོམ་སྟེ། །རྣམ་ཤེས་བདེ་ཆེན་ཆོས་སྐུའི་ཞིང་དུ་དྲོངས། །མདོར་ན་རྩ་བརྒྱུད་བླ་མའི་
དམ་ཚིག་དང་། །རབ་ཁྲོས་དུས་དགྲ་ནག་པོའི་བཀའ་བཞིན་དུ། །རྒྱལ་བའི་བསྟན་དང་བསྟན་འཛིན་སྐྱེས་བུ་རྣམས། །ནག་ཕྱོགས་བདུད་ཀྱི་གཡུལ་ལས་རྒྱལ་བར་
མཛོད་༑ །ཤ་ཆེན་ཁྲག་ཞག་ཆེན་པོ་ཡི། །གཏོར་མ་རྒྱ་མཚོ་མཆོད་པ་བཞེས། །རྒྱལ་བས་བསྒོས་པའི་དམ་ཚིག་དང་། །སྙིང་རྗེའི་དགྲ་བགེགས་མྱུར་དུ་སྒྲོལ།
སྡང་བའི་དགྲ་དང་གནོད་པའི་བགེགས། །བདུད་ཀྱི་བར་དུ་གཅོད་པ་རྣམས། །ཟུང་ཤིག་ཆིངས་ཤིག་རྣམ་པར་སྡོམས། ཁུག་ཅིག་དྲོངས་ཤིག་དབང་དུ་བསྡུས། །

སོད་ཅིག་སྐྲོད་ཅིག་བརླག་པར་གྱིས། །ཆོད་ཅིག་གནོན་ཅིག་རྨུག་པར་གྱིས། །ཐུལ་ཅིག་ཆོམས་ཤིག་རྣམ་པར་ཤིག །རྡུལ་ཕྲན་ཙམ་ཡང་མེད་པར་མཛོད། ཨོཾ་ཀཱ་ལ་
རཱུ་པ་དགྲ་བགེགས་མཱ་ར་ཡ་ཧཱུྃ་ཕཊ། ཞེས་དང་། ཚོགས་བྱེད་པར་སྤྲོ་ན་སྔར་སྟ་གོན་གྱི་སྐབས་སུ་བཤད་པ་ཇི་ལྟ་བ་བཞིན་བྱའོ། །ཞེས་གསུངས་པས་དེ་ནི། རྭ་ཆེན་གྱི་གཞུང་ལས་ཚོགས་གཏོར་མ་ལྟར་བྱིན་གྱིས་བརླབས་ལ་
དཀྱིལ་འཁོར་ལ་སྐལ་བ་གཅིག་དྲང་། ཕུད་ལ་གཏོར་མ་གཅིག་བཅའ། ཚོགས་ལ་ལོངས་སྤྱད། དེ་ནས་ལྷག་མ་བསྡུས་ལ། སྔར་ཕུད་ལ་བཤམས་པའི་གཏོར་མ་ཆང་ཟན་གསུམ་བྱིན་གྱིས་བརླབ་པ་མཚུངས། ཨོཾ་ཧ་རི་ཏི་པིཎྜཀཾ་པྲ་ཏཱིཙྪ་སྭཱ་ཧཱ།
ཞེས་བརྗོད་པས་འཕྲོག་མ་ལ་ཆང་ཟན་གསུམ་གྱི་གཏོར་མ་སྦྱིན། ཨོཾ་ཧཱུྃ་ཏི་ཀེ་ཨ་གྷ་གྲ་ས་པྲ་ཏཱིཙྪ་སྭཱ་ཧཱ། ཞེས་པས་ཆང་ཕུད་ཀྱི་གཏོར་མ་ཕུལ་ལ། ཨོཾ་ཁ་ཁ་ཁཱ་ཧི་ཁཱ་ཧི་ཨུཙྪིཥྚ་བ་ལིཾ་ཏ་བྷཀྵ་སཱི་སྭཱ་ཧཱ། ཞེས་པས་ལྷག་མ་ལ་དབང་བ་རྣམས་ལ་གཏོར་
མ་དབུལ་ལོ་ཞེས་གསུངས་པ་བཞིན་བྱའོ། །ཞེས་གསུངས་པས་དེའི་ཚུལ་ལ། ཚོགས་བྱིན་གྱིས་བརླབས་པ། ཚོགས་མགྲོན་སྤྱན་འདྲེན་པ། ཚོགས་མཆོད་པའོ། །དང་པོ་ནི་ཚོགས་རྫས་རྣམས་ནང་མཆོད་ཆུ་ཆང་གིས་སྦྱངས་ལ། ཚོགས་པ་
མང་པོ་ཡོད་ན་ལས་ཀྱི་རྡོ་རྗེས་ཕྱག་གསུམ་བཙལ་ལ། ཚོགས ་ལ་བྱིན་རླབས་གནང་བར་ཞུ། ཞེས་བརྗོད། དེ་ནས་ར་ཆེན་གྱིས་ཚོགས་གཏོར་མ་ལྟར་བྱིན་གྱིས་རླབས་པར་གསུངས་པས། སློབ་དཔོན་གྱིས་རྡོ་

༄༅། །རྗེའི་རྩེས་ནང་མཆོད་ནས་གཏོར་ལ། ཨོཾ་ཨཱཿཝབིགྷྣནྟ་ཀྲྀ་ཏ་ཧཱུྃ་ཕཊ། ཅེས་པས་བགེགས་བསངས། སྭཱ་བྷ་ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་
གཞུའི་དབྱིབས་ཅན་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་གྱི་སྟེང་
དུ་ཨ་ལས་ཐོད་པའི་སྣོད་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ་དབུས་སུ་ན་ལས་མིའི་ཤ །ཤར་དུ་གོ་ལས་བ་གླང་གི་ཤ།
ལྷོར་ཀུ་ལས་ཁྱིའི་ཤ །ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་སྐྱེ། ལྷོར་མ། ནུབ་ཏུ་མེ།
བྱང་དུ་ད་རྣམས་བསམ། ཡང་དབུས་སུ་ཤུ་ལས་བྱང་ཆུབ་ཀྱི་སེམས། །ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། །ནུབ་བྱང་དུ་མ་ལས་ཀླད་པ། བྱང་
ཤར་དུ་ར་ལས་རཀྟ། དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ། ཐུགས་ཀའི་ཧཱུཾ་ཉིས་བརྒྱ་གོ་བདུན་

ལས་འོད་ཟེར་འཕྲོས། རླུང་གཡོས་མེ་སྦར། ཤ་ལྔ་བདུད་རྩི་ལྔ་། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བར་ཞེ་སྡང་གཤིན་རྗེ་
གཤེད༑ ཤར་དུ་གཏི་མུག་གཤིན་རྗེ་གཤེད། ལྷོར་སེར་སྣ་གཤིན་རྗེ་གཤེད། ནུབ་ཏུ་འདོད་ཆགས་གཤིན་རྗེ་གཤེད། བྱང་དུ་ཕྲག་དོག་གཤིན་རྗེ་གཤེད་རྣམས་རང་
རང་གི་ཡུམ་དང་བཅས་པ། ཡབ་ལྔ་ཡུམ་ལྔ་སྙོམས་པར་ཞུགས་པའི་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་
ཞལ་དུ་ཞུགས། སྐུའི་དབྱིབས་བརྒྱུད་སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་བཅུ་འོད་དུ་ཞུ་བ་ལས་བྱུང་
བའི་རྫས་ཁ་དོག་དྲི་རོ་ནུས་པ་བཅུད་ཕུན་སུམ་ཚོགས་པ་འཆི་མེད་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ཏེ། ཨོ་ཨཱབྷཱཧཱུྃ་ཧ་ཧོ་ཧཱི༔ ལན་གསུམ་བརྗོད། དེ་ལྟར་བྱིན་གྱིས་
བརླབས་པས་ཚོགས་གཞོང་ཆོས་ཀྱི་དབྱིངས་དང་མཉམ་པ་པདྨ་བྷཉྫ་ཡངས་པའི་ནང་དུ་ཚོགས་གཏོར་ཚོགས་རྫས་རྣམས་ཤ་ལྔ་བདུད་རྩི་ལྔ་ལ་སོགས་པ་དམ་ཚིག་གི་རྫས་

༄༅། །རྣམས་ངོ་བོ་ཟག་མེད་ཡེ་ཤེས་ཀྱི་བདུད་རྩི་ལ། །རྣམ་པ་འདོད་རྒུ་རབ་འབྱམས་ཀྱི་མཆོད་སྤྲིན་མི་ཟད་པ་ཀུན་ཏུ་བཟང་པོའི་སྒྱུ་འཕྲུལ་དྲྭ་བ་ཆེན་པོའི་རང་
བཞིན་དུ་གྱུར། ཨོཾ་སརྦ་བིད་སོགས་ལན་གསུམ་དང་། ཨོ་བཛྲ་སྥ་ར་ན་ཁཾ་སྭཱ་ཧཱ། །ཞེས་རྒྱས་པར་སྤེལ། གཉིས་པ་ཚོགས་ཞིང་སྤྱན་དྲངས་ཤིང་བཞུགས་སུ་གསོལ་བ་ལ། ཐོག་མར་ཚོགས་ཁང་སོགས་བསྐྱེད་ཅིང་
སྤྱན་འདྲེན་པར་གསོལ་བ་ནི། བདུག་སྤོས་དང་རོལ་མོ་སྣ་ཚོགས་སྦིར་ཞིང་རྣལ་འབྱོར་པ་བསྐྱེད་རིམ་བརྟན་ཅིང་ལྟ་བའི་གདེང་དང་དད་གུས་དྲག་པོའི་ངང་ནས་དབྱངས་སྙན་པོས་འདི་སྐད་དོ། །ཧཱུྃ། རིག་འཛིན་གསང་བའི་ཚོགས་
ཆེན་གསོག་པའི་གནས། །ལྷུན་གྲུབ་ཡེ་ཤེས་རང་སྣང་དག་པའི་ཞིང་། །དུས་མེ་འཁྲུགས་པའི་རྡོ་རྗེའི་གུར་ཁང་ནང་། །བྱང་ཕྱོགས་སོ་བདུན་དག་པའི་གཞན་ཡས་ཁང་། ། 
རིན་ཆེན་ལས་གྲུབ་གྲུ་བཞི་སྒོ་བཞི་སོགས། །མཚན་ཉིད་ཀུན་རྫོགས་ཕྱི་ནང་འཇའ་སྤྲིན་དང་། །ལྷ་རྫས་མེ་ཏོག་བདུད་རྩིའི་ཆར་པ་འབེབས། །ལྷ་དང་ལྷ་མོ་མང་པོ་
སྤྲིན་ལྟར་གཏིབས། །འདོད་རྒུ་འབྱུང་བའི་ཡེ་ཤེས་བདུད་རྩི་ཡི། །ཐབས་ཤེས་ཚོགས་མཆོད་རི་གླིང་རྒྱ་མཚོར་བཤམས། །འགྲོ་ཀུན་སྒྲིབ་བྱང་ཚོགས་གཉིས་རྫོགས་

ཕྱིར་དུ། །དམ་ལྡན་རིམ་གཉིས་ཏིང་འཛིན་གསལ་ཞིང་བརྟན། །དད་གུས་ལྷག་བསམ་དག་པས་སྤྱན་འདྲེན་ན། །དོན་དམ་གཤེགས་བཞུགས་སྤྲོས་པ་མི་མངའ་ཡང་། །
ཀུན་རྫོབ་ཐུགས་རྗེས་གང་འདུལ་གཟུགས་ཀྱི་སྐུ། །མཐུ་སྟོབས་རྫུ་འཕྲུལ་དམ་ཚིག་དབང་གིས་བྱོན། །སྤྱན་འདྲེན་དངོས་ནི། ཧཱུྃ། འོག་མིན་ལ་སོགས་ཞིང་མཆོག་
དམ་པ་ནས། །གར་དབང་རྡོ་རྗེ་འཆང་དང་བེ་ཏཱ་ལི། །ལ་ལི་ཏ་སོགས་རྒྱ་བལ་པཎ་གྲུབ་རྣམས། །བྱིན་རླབས་སྤྲིན་ཕུང་ཐིབས་སེ་སྤྱན་འདྲེན་གཤེགས། །རྭ་ཆེན་ལོ་
ཙཱ་ཚར་ཆེན་ཆོས་རྗེ་སོགས། །དུས་དགྲའི་དབང་པོ་རྩ་བའི་བླ་མའི་བར། །བྱོན་པའི་ཤར་ནུབ་སྲས་སློབ་བརྒྱུད་འཛིན་བཅས། །བྱིན་རླབས་སྤྲིན་ཕུང་ཐིབས་སེ་སྤྱན་
འདྲེན་གཤེགས། །རྣམ་དག་སྤྲོས་བྲལ་ཆོས་སྐུའི་ཕོ་བྲང་ནས། །ལོངས་སྐུ་འཇམ་དཔལ་ཡེ་ཤེས་སེམས་དཔའ་དང་། །ཤེས་རབ་ཕ་རོལ་ཕྱིན་ཡུམ་དབྱངས་ཅན་མ། །
གཟུངས་སྤོབས་བློ་གྲོས་སྩོལ་ཕྱིར་སྤྱན་འདྲེན་གཤེགས། །སོ་མ་པུ་རི་དྷརྨ་གཉྫནས། །སྤྲུལ་སྐུ་བཅོམ་ལྡན་རྡོ་རྗེ་འཇིགས་བྱེད་དང་། །ཡུམ་མཆོག་ཌཱ་ཀིའི་གཙོ་མོ་རོ་

༄༅། །ལངས་མ། །དངོས་གྲུབ་ཆར་རྒྱུན་སི་ལེར་སྤྱན་འདྲེན་གཤེགས། །གཏི་མུག་གཤིན་རྗེ་གཤེད་སོགས་རིགས་བཞི་དང་། །ཙ་ཙི་ཀ་ལ་སོགས་པའི་ཡུམ་
བཞི་དང་། །ཐོ་བ་གཤིན་རྗེ་གཤེད་སོགས་གཤེད་པོ་བཞི། །དངོས་གྲུབ་ཆར་རྒྱུན་སི་ལེར་སྤྱན་འདྲེན་གཤེགས། །ལྷོ་ཕྱོགས་རིམ་བདུན་ལྕགས་མཁར་འབར་བ་ནས། །
འཇམ་དཔལ་གཤིན་རྗེ་གཤེད་ཀྱི་བཀའ་ཉན་མཆོག །ཆོས་རྒྱལ་ལས་གཤིན་ཡུམ་མཆོག་ཙ་མུན་ཊི། རྣལ་འབྱོར་ཕྲིན་ལས་བསྒྲུབ་ཕྱིར་སྤྱན་འདྲེན་གཤེགས། །དེ་ཡི་
བཀའ་འཁོར་ལས་ཀྱི་གཤེད་བཞི་དང་། །སྲིད་པའི་མ་མོ་བཞི་དང་སྒྲོལ་གིང་བཞི། །ཕྱོགས་སྐྱོང་བཅུ་དང་ལྷ་སྲིད་སྡེ་བརྒྱད་སོགས། །རྣལ་འབྱོར་ཕྲིན་ལས་བསྒྲུབ་ཕྱིར་
སྤྱན་འདྲེན་གཤེགས། །གཞན་ཡང་ལོངས་སྤྱོད་ཚོགས་ཀྱི་ཞིང་གྱུར་པའི། །རྩ་བརྒྱུད་བླ་མ་ཡི་དམ་ཞི་ཁྲོ་དང་། །སངས་རྒྱས་བྱང་སེམས་ཉན་རང་ཆོས་སྲུང་ཚོགས། །
ནོར་ལྷ་གཏེར་བདག་ལ་སོགས་སྤྱན་འདྲེན་གཤེགས། །སྔོན་གྱི་དམ་བཅའ་བརྩེ་བའི་ཐུགས་དམ་གྱིས། །སེང་ཁྲི་པད་ཟླ་ཉི་མ་བདུད་བཞི་སོགས། །སོ་སོའི་གདན་ལ་

འགྲོ་རྣམས་བསྒྲལ་བའི་ཕྱིར། །དགྱེས་ཤིང་མི་གཡོ་བརྟན་པར་བཞུགས་སུ་གསོལ། །ༀ་གུ་རུ་བཛྲ་བྷེ་ར་ཝ་མཎྜ་ལ་ཀཱ་ལ་རུ་པ་ཡ་མ་རཱ་ཛ་ས་པཱ་རི་ཝ་ར་བཛྲ་ས་མ་
ཛཿཛཿཧཱུྃ་བཾ་ཧོཿས་སྤྱན་དྲངས། པདྨ་ཀ་མ་ལ་ཡེ་སྟྭཾ་གྱིས་གདན་འབུལ། བཛྲ་ས་མ་ཡ་ཏིཥྛ་ལྷན་གྱིས་བཞུགས་སུ་གསོལ་བའོ། །གསུམ་པ་ལའང་ཚོགས་མཆོད་པ་དང་། འབུལ་བ་གཉིས་ལས། །དང་པོ་ཚོགས་མཆོད་
པ་ནི། །ཧཱུྃ། བླ་མེད་ཚོགས་ཀྱི་འཁོར་ལོའི་མཆོད་པ་འདི། །ངོ་བོ་ཤ་ལྔ་ཡེ་ཤེས་བདུད་རྩི་ལྔ། །རྣམ་པ་ཕྱི་ནང་གསང་བའི་མཆོད་སྤྲིན་དང་། །བཀྲ་ཤིས་རྫས་རྟགས་
རིན་ཆེན་སྣ་བདུན་དང་། །སྨན་གཏོར་རཀྟ་བསྐང་རྫས་རྟེན་རྫས་སོགས། །མཁོ་རྒུའི་མཆོད་རྫས་མ་ཚང་མེད་པ་ལས། །འདོད་ཡོན་ལྔ་ཡི་ལྷ་མོ་སྤྲིན་ལྟར་འཕྲོ། །
མཛེས་པའི་གར་དང་གླུ་དབྱངས་རོལ་མོ་སོགས། །གཟུགས་མཛེས་སྒྲ་སྙན་དྲི་ཞིམ་རོ་མངར་བ། །རེག་འཇམ་དགའ་བཞིའི་བདེ་བའི་མཆོད་པ་རྣམས། །ཟག་མེད་ཀུན་
བཟང་རྣམ་འཕྲུལ་མཆོད་སྤྲིན་དུ། །སྤྲུལ་ཏེ་གུས་པས་འབུལ་ལོ་བརྩེ་བས་བཞེས། །ཨོཾ་ན་མཿསརྦ་ཏ་ཐཱ་ག་ཏ་བྷོ་སོགས་དང་། ཨོཾ་ཛྙཱ་ན་ཨ་མྲི་ག་ན་ཙཀྲ་པུ་ཛ་མེ་གྷ་ས་མ་

༄༅། ། །ཡ་ཧོ༔ ཞེས་བརྗོད་པས་མཆོད་སྤྲིན་རབ་འབྱམས་སུ་སྤྲུལ་ལ་འབུལ། གཉིས་པ་ལའང་ཚོགས་ཕུད་འབུལ་བ། ཚོགས་ལ་ལོངས་སྤྱོད་པ་དང་གཉིས་ལས། དང་པོ་ཚོགས་རྒྱ་གཞུང་ལས། རྒྱལ་བ་འཇིག་རྟེན་འདས་
ལ་འབུལ། །འཇིག་རྟེན་པ་དང་སྔགས་ལྷ་ལ། །དེ་ཉིད་རིག་པས་མཆོད་པ་བརྩམ། ཞེས་དང་། རྭ་ལོས། དཀྱིལ་འཁོར་ལ་སྐལ་པ་གཅིག་དྲངས་གསུངས་པས། ལས་རྡོར་གྱིས་དཀྱིལ་འཁོར་དང་གཏོར་མ་ཐམས་ཅད་ལ་ཚོགས་ཕུད་ལ་དྭ་
ན་དང་བཅས་པ་ཕུལ་ལ་ཆབ་བྲན། ཕྱག་གསུམ་བཙལ་ཏེ། བླ་མ་ཡི་དམ་མཁའ་འགྲོ་ཆོས་སྐྱོང་རྣམས་ལ་ཚོགས་ཕུད་འབུལ་བར་ཞུ། ཞེས་བརྗོད། དེ་ནས་གདངས་དང་བཅས་པས། ཧཱུཾ། ལམ་
མཆོག་སྲོལ་འབྱེད་འཇམ་དཔལ་ཁྲོས་པ་དང་། །ལ་ལི་ཏ་སོགས་བརྒྱུད་པའི་བླ་མ་རྣམས། །འདོད་ཡོན་ཟག་མེད་བདུད་རྩིའི་ཚོགས་མཆོད་འབུལ། །མཁྱེན་བརྩེ་ནུས་
མཐུས་བྱིན་གྱིས་བརླབ་ཏུ་གསོལ། །མཁས་ཤིང་གྲུབ་བརྙེས་སུམ་ལྡན་བཀའ་དྲིན་ཅན། །རྩ་བའི་བླ་མ་འཇམ་དཔལ་དཔའ་བོ་ལ། །འདོད་ཡོན་ཟག་མེད་བདུད་རྩིའི་
ཚོགས་མཆོད་འབུལ། །མཁྱེན་བརྩེ་ནུས་མཐུས་བྱིན་གྱིས་བརླབ་ཏུ་གསོལ། །རྒྱལ་ཀུན་བསྐྱེད་དང་རྒྱལ་ཀུན་མཁྱེན་པའི་གཏེར། །འཇམ་པའི་དབྱངས་དང་སྒྲ་དབྱངས་

ལྷ་མོ་ལ། །འདོད་ཡོན་ཟག་མེད་༴ཇི་ལྟ་ཇི་སྙེད་མཁྱེན་པའི་དངོས་གྲུབ་སྩོལ། །དྲག་ཤུལ་ཆེན་པོས་མཆོག་ཐུན་སྩོལ་མཛད་པའི། །ཡི་དམ་བཅོམ་ལྡན་རྡོ་རྗེ་
འཇིགས་བྱེད་ལ། །འདོད་ཡོན་ཟག་མེད༔ མཆོག་ཐུན་ལས་བཞིའི་དངོས་གྲུབ་སྩལ་དུ་གསོལ། །སྲས་བཅས་རྒྱལ་བ་བསྐྱེད་དང་རོལ་པའི་ཡུམ། །ཤེས་རབ་ཕར་
ཕྱིན་རྡོ་རྗེ་རོ་ལངས་མར། །འདོད་ཡོན་ཟག་མེད༔ གནས་ལུགས་སྤྲོས་བྲལ་རྟོགས་པའི་དངོས་གྲུབ་སྩོལ། །རིགས་བཞིའི་གཤིན་རྗེ་ཡུམ་བཞི་གཤེད་པོ་བཞི། །
བཅུ་གསུམ་དཀྱིལ་འཁོར་འཁོར་ལོའི་ལྷ་ཚོགས་ལ། །འདོད་ཡོན་ཟག་མེད༔ མཆོག་ཐུན་ལས་བཞིའི་དངོས་གྲུབ་སྩལ་དུ་གསོལ། །བཀའ་སྡོད་ལས་ཀྱི་གཤིན་རྗེ་ཡབ་
ཡུམ་དང་། །འཁོར་གྱི་མ་གཤིན་གིང་དང་ཕྱོགས་སྐྱོང་སོགས། །འདོད་ཡོན་ཟག་མེད༔ བསྟན་དགྲ་དམ་ཉམས་སྒྲོལ་བའི་ཕྲིན་ལས་མཛོད། །གཞན་ཡང་བླ་མ་ཡི་
དམ་མཆོག་གསུམ་དང་། །བསྟན་སྲུང་མཐུ་ལྡན་ནོར་ལྷའི་ཚོགས་རྣམས་ལ། །འདོད་ཡོན་ཟག་མེད༴ །བྱང་ཆུབ་བསྒྲུབ་པའི་གྲོགས་དང་མཐུན་རྐྱེན་མཛོད། །མ་གྱུར་།

༄༅། །རིགས་དྲུག་བར་དོའི་སེམས་ཅན་དང་། །ལན་ཆགས་གདོན་བགེགས་བཅས་རྣམས་ལྷར་གསལ་བར། །འདོན་ཡོན་ཟག་མེད་བདུད་རྩིའི་མཆོད་པ་འབུལ། །
བྱམས་དང་སྙིང་རྗེ་བྱང་ཆུབ་སེམས་བསྐྱེད་ཤོག །གདོད་ནས་སྣང་སྲིད་འཁོར་འདས་ཆོས་ཉིད་དང་། །མཆོད་བྱ་མཆོད་བྱེད་གཟུང་འཛིན་སྤྲོས་ལས་འདས། །བསལ་
བཞག་ཡེངས་སྒྲོམ་བྲལ་བའི་གནས་ལུགས་འདི། །དོན་དམ་ཚོགས་ཀྱི་མཆོད་པ་བླ་ན་མེད། །དེ་ལྟར་དོན་དམ་འཁོར་གསུམ་སྤྲོས་བྲལ་ཡང་། །ཀུན་རྫོབ་སྒྱུ་མ་ལྟ་བུའི་
ཚོགས་མཆོད་སྤྲིན། །འགྲོ་ཀུན་ཚོགས་གཉིས་རྫོགས་ཕྱིར་འབུལ་གྱིས་བཞེས། །དོན་གཉིས་ལྷུན་གྲུབ་སྐུ་གཉིས་མངོན་འགྱུར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པཱ་རི་ཝ་
ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་བླ་མ་དཀོན་མཆོག་ལ་ཕུལ། ཨོཾ་ཨཱརྱ་མཉྫུཤྲཱི་སྭ་ར་སྭ་ཏི་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི།
ཞེས་པ་ལན་གསུམ་གྱིས་འཇམ་དཔལ་ཡབ་ཡུམ་དང་། དཀྱིལ་འཁོར་སྒྲུབ་མཆོད་དང་། གཞན་ཡང་རྒྱས་པར་འདོད་ན་ལྷ་སྔགས་ཡོངས་རྫོགས་ཀྱིས་འབུལ་བ་དཀྱིལ་ཆོག་བཞིན་དང་། བསྡུ་ན། ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པཱ་

རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་གྱིས་ཡི་དམ་གྱི་ལྷ་ཚོགས་རྣམས་དང་། ཨོ་ཀཱ་ལ་རུ་པ་ཡ་མ་རཱ་ཛ་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལོ་པཱུ་ཛ་ཁ་ཁ་ཁཱ་ཧི་
ཁཱ་ཧི། ལན་གསུམ་གྱིས་ལས་གཤིན་འཁོར་བཅས་དང་། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ་ཨཱ་ཏྱ་ནུཏྤནྣ་ཏྭད་ཨོཾ་ཨཱཎཱཧཱུྃ་ཕཊ་སྭཱ་ཧཱ། ལན་གསུམ་གྱིས་མཆོད་ཡུལ་ཐམས་ཅད་ལ་ཕུལ། དེ་ནས། ཨོཾ་གུ་རུ་
བཛྲ་བྷེ་ར་ཝ་མཎྜ་ལ་ཀཱ་ལ་རུ་པ་ས་པཱ་རི་ཝ་ར་ཨརྒྷཾ་སོགས་ནས། ཤབྟ་པྲ་ཏིཙྪ་ཡེ་སྭཱ་ཧཱའི་བར་དང་། ཨོཾ་གུ་རུ་བཛྲ་བྷེ་ར་ཝ་མཎྜ་ལ་ཀཱ་ལ་རུ་པ་ས་པཱ་རི་ཝ་ར་ཨོཾ་ཨཱཿཧཱུྃ་གིས་ནང་མཆོད་འབུལ།
གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་པ་ལྔ་དང་ཆོས་
རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །གནས་པར་མཛོད། མི་འཛིན་སྒྱུ་མ་ལྟ་བུ་ལ། །དགེས་པའི་གར་གྱིས་རོལ་པར་
མཛོད༑ །རེག་བྱ་འགགས་པ་མེད་པ་ལ། །མི་གཡོ་བཞིན་དུ་རོལ་པར་མཛོད། །ཧོ་ཆགས་པ་མེད་བཞིན་ཆགས་པ་མཛོད། །ཞེས་ཡིད་འབྱུང་གི་མཆོད་པ་དང་། ཧཱུྃ། དུར་

༄༅། །ཁྲོད་རྒྱན་གྱིས་ལེགས་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེ་སྤྲུལ་པའི་སྐུར་བསྟན་པའི། །ཡེ་
ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་ཆེན་ཁྱོད་ལ་བསྟོད། །ཅེས་སམ་ཡང་ན་བསྟོད་པའི་མཆོད་པ་རྒྱས་པ་དང་། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷ་ཝ་ཨཏྨ་ཀོ྅ཧཾ།
ཞེས་པས་མཉེས་མཆོད་འབུལ་བ་སྟེ། དེ་རྣམས་ནི་ཚོགས་རྒྱ་གཞུང་ལས། ཐུན་མོང་ཀུན་གྱི་མཆོད་པ་དང་། །ཀུན་ལ་གསང་བ་ཀུན་གྱིས་མཆོད། །སོགས་དང་། ས་པཎ་དང་འཕགས་པ་གཉིས་ཀྱིས། ཕྱི་ནང་ཡིད་འབྱུང་གི་མཆོད་པ་བསྟོད་
པ་བཅས་དགོས་པར་གསུངས་པ་རྣམས་ཀྱི་དོན་ནོ། །གཉིས་པ་ལ་ལྔ། ཕྱི་ནང་གསང་བ་གསུམ་གྱི་ཚོགས་ལ་ལོངས་སྤྱོད་པ། གླུ་དང་སྨོན་ལམ་བྱ་བ་སྟེ་ལྔ་ལས། དང་པོ་ཕྱིའི་ཚོགས་ལ་ལོངས་སྤྱོད་པ་ལ། རྡོ་རྗེ་སློབ་དཔོན་གྱི་དྲུང་དུ་མ་དྭ་ནའི་
སྣོད་པདྨ་བྷལྗདཔྲལ་བ་རང་ལ་བསྟན་ཏེ་བཞག །དེའི་སྟེང་དུ་བ་ལ་ཅུང་ཟད་བཞག་ལ། ལས་ཀྱི་རྡོ་རྗེས་ཕྱག་གསུམ་བཙལ་ལ་པད་ཀོར་བྱས་ཏེ། རྡོ་རྗེ་འཛིན་སོགས་དགོངས་སུ་གསོལ། །བདག་གི་ཚོགས་ཀྱི་
ཁྱད་པར་འདི། །དད་པའི་སེམས་ཀྱིས་འབུལ་ལགས་ཀྱིས། །ཅི་བདེ་བར་ནི་བཞེས་སུ་གསོལ། །ཞེས་བརྗོད། སློབ་དཔོན་གྱིས། ཨེ་མ་ཞི་བ་ཆེན་པོ་ཀྱེ། །ཚོགས་ཆེན་

འབར་བས་ཉོན་མོངས་བསྲེག །འདི་འདྲའི་བདེ་བ་ཆེན་པོ་སྟེ། །ཀུན་ཀྱང་ཨ་ཧོ་སུ་ཁ་ཆེ། །ཨ་ཧོ་མ་ཧཱ་སུ་ཁ་ཧོ༔ ཞེས་བརྗོད། ཡང་ཕྱག་གསུམ་དང་བད་སྐོར་བྱས་ལ། འདི་ནི་། །
ཆོས་རྣམས་བཟང་པོར་ལྟོས། །འདུས་པ་ལ་ནི་ཐེ་ཚོམ་མེད། །བྲམ་ཟེ་གདོལ་པ་ཁྱི་དང་ཕག །རང་བཞིན་གཅིག་ཏུ་རོལ་དུ་གསོལ། །ཞེས་པའི་ལན་དུ། བདེ་
གཤེགས་ཆོས་ལ་རིན་ཐང་མེད། །འདོད་ཆགས་ལ་སོགས་དྲི་མ་བྲལ། །གཟུང་དང་འཛིན་པ་རྣམ་སྤངས་པ། །དེ་བཞིན་ཉིད་ལ་གུས་ཕྱག་འཚལ། །ཨ་ཧོ་མཧཱ་སུ་ཁ་
ཧོ༔ ཞེས་བརྗོད། དེ་ནས་ལས་ཀྱི་རྡོ་རྗེས་ལག་པ་གཉིས་པདྨའི་ཕྱག་རྒྱ་ལས་སྲིན་ལག་གཡས་ཀྱིས་སྟེང་གི་བ་ལ་འཛིན་པས་རྡོ་རྗེ་སློབ་དཔོན་ནས་རིམ་བཞིན་མ་དཱ་ན་འགྲིམ་ཚར་བ་དང་། ཚོགས་ཀྱི་རྫས་རྣམས་ནས་མ་ཚང་བ་མེད་པར་སློབ་
དཔོན་ལ་གཉིས་འགྱུར་སོགས་དཔོན་སློབ་ཐམས་ཅད་ལ་ལག་པ་གཉིས་ཀས་འབུལ་ཞིང་། ལེན་པ་པོས་ཀྱང་ལག་པ་གཉིས་ཀས་པད་ཀོར་གྱིས་བླང་བར་བྱ། ཨ་ཧོ་མཧཱ་སུ་ཁ་ཧོ༔ །ཞེས་བརྗོད་ཅིང་བླང་དགོས་ཏེ། ཚོགས་རྒྱ་གཞུང་
ལས༑ སྒེག་པའི་ཚུལ་གྱིས་སྟེར་བ་དང་། ཞེས་དང་། ཧེ་བཛྲ་ལས། པདྨའི་ལག་པས་བླང་བ་དང་། དེ་ཉིད་ཀྱི་ནི་ལག་པས་དབུལ། ཞེས་གསུངས་པའི་ཕྱིར་རོ། །དེ་ནས་ཐམས་ཅད་ལ་ཕུལ་ནས་ལས་རྡོར་གྱིས་མ་ཐོབ་པར་ས་རྗེན་ལ་མི་

༄༅། །འཇོག་ཅིང་། དེ་ནས་སློབ་དཔོན་གྱིས། བདག་ལུས་ཡེ་ནས་རྡོ་རྗེ་འཇིགས་བྱེད་ལ། །སྙིང་དབུས་བླ་མ་ཡི་དམ་ཆོས་སྐྱོང་སོགས། །ཀུན་འདུས་གཤིས་ལུགས་འཇམ་
དཔལ་གཞོན་ནུའི་ཚུལ། །འདོད་ཡོན་ཚོགས་ཀྱི་ཐབས་ཤེས་དམ་རྫས་རྣམས། །ཡེ་ཤེས་བདུད་རྩིར་བསྒྱུར་བའི་མཆོད་སྤྲིན་འདི། །མཉམ་ཉིད་ངང་མཆོད་ཟག་མེད་
བདེ་བས་དགྱེས། །རང་སེམས་བླ་མ་འཇམ་དབྱངས་དབྱེར་མེད་དུ། །ཡིན་བཞིན་མངོན་གྱུར་མཆོག་གི་དངོས་གྲུབ་སྩོལ། །ཅེས་བརྗོད་ཅིང་གསལ་འདེབས། རྭ་ལོས་ཕུད་ལ་གཏོར་མ་
གཅིག་བཅའ། ཚོགས་ལ་ལོངས་སྤྱོད་གསུངས་པས། རང་སྐལ་གྱི་ཕུད་དེ་སྣོད་གཞན་དུ་བཞག སློབ་དཔོན་གྱིས། ཐམས་ཅད་ཚོགས་ལ་རོལ་པར་ཞུ། །ཞེས་བརྗོད་ལ་དཔོན་སློབ་ཐམས་ཅད་ཀྱིས་གཙང་རྨེའི་རྣམ་རྟོག་མི་བྱ་བར་སྙིང་གའི་
འཇམ་དཔལ་ཡེ་ཤེས་སེམས་དཔའ་སངས་རྒྱས་ཐམས་ཅད་འདུས་པའི་ངོ་བོར་མཆོད་པར་བསམ་པས་རྫས་ཐམས་ཅད་ཚིམས་པར་ལོངས་སྤྱོད། ཁྱད་པར་དགེ་སློང་རྡོ་རྗེ་འཛིན་པ་ལྟ་བུའི་སྡོམ་པ་འོག་མའི་བཅས་པ་སྲུང་སེམས་ཀྱིས། མ་དཱ་ན་དང་།
ཕྱི་དྲོའི་ཁ་ཟས་སྤོང་སེམས་ཀྱིས་ཚོགས་རྫས་ཁྱད་དུ་བསད་ན་རྩ་ལྟུང་དུ་འགྱུར་ཏེ། དམ་ཚིག་རྫས་ནི་ཇི་བཞིན་རྙེད། །མི་བསྟེན་པ་ནི་བཅུ་གསུམ་པ། །ཞེས་གསུངས་པའི་ཕྱིར་རོ། །ཚོགས་ཀྱི་དུས་སུ་རྩོད་པ་དང་ཁ་ཤགས་འགྱེད་པ་སོགས་མི་བྱ་

བར༑ ཆོས་ཀྱི་འབེལ་གཏམ་དང་སེམས་དགའ་བའི་གཏམ་སོགས་བྱ། སྔར་སྨོས་པའི་བརྡ་ཡི་སྐད་ཀྱིས་བརྗོད་པ་ལས་ཐ་མལ་བའི་སྐད་ཀྱིས་མི་བརྗོད། སྣོད་ཁ་མི་སྒྲུབ། །སྟོང་པར་མི་བཞག །བཟའ་བཏུང་བག་ཙམ་འཇོག་པ་རྟེན་འབྲེལ་
ཡིན་གསུངས། གཉིས་པ་ནང་གི་ཚོགས་འཁོར་ནི། རྩ་གསུམ་འཁོར་ལོ་ཡས་མས་ཀྱི་ཧཾ་ཨ་ལས་བྱེད་པའི་འཁོར་ལོ་གཉིས་དང་བཅས་པ་གསལ་བཏབ་ནས་འབར་འཛག་སྒོམ་པ་ཡིན་ཏེ། འཇིགས་བྱེད་ཀྱི་ཚོགས་རྒྱ་གཞུང་དུ། རང་བྱུང་ཡེ་ཤེས་
འབར་བ་ནི། །འོད་འཕྲོས་གདན་གྱི་ལུས་འབུད་བྱ། །བར་ནི་དེ་ཉིད་སྦྱིན་བསྲེག་ཅིང་། །རོ་ལ་སོགས་པ་དབབ་པར་བྱ། །ཞེས་གསུངས་སོ། །གསུམ་པ་གསང་བའི་ཚོགས་འཁོར་ནི། འདུ་ཤེས་གསུམ་ལྡན་ཐབས་ཤེས་སྙོམས་པར་ཞུགས། །
ཡས་བབས་མས་བརྟན་དགའ་བཞིའི་རིམ་པ་ཡིས། །རྩ་ཁམས་དཔའ་བོ་ཌཱ་ཀིའི་ལྷ་ཚོགས་བཅས། །ལྷན་ཅིག་བདེ་ཆེན་ཡེ་ཤེས་ངང་དུ་ཨ། །ཞེས་བསམ་པ་ཡིན་ཏེ། རྒྱ་གཞུང་དང་ས་པཎ་གྱི་ཚོགས་འཁོར་ལས་ཀྱང་གསུངས་སོ། །ཡང་ན་
སྙིང་གར་མ་དཱ་ན་ཅུང་ཟད་གཏོར་ལ་མཉེས་ཏེ། རང་ཉིད་ལྷ་སྤྱི་བོའི་བླ་མ་སྣང་བ་ཐམས་ཅད་དཀྱིལ་འཁོར་དུ་དྲན་ཏེ་བདེ་སྟོང་གི་ཏིང་ངེ་འཛིན་ལ་མཉམ་པར་བཞག་པས་ཆོག་པར་ཡང་གསུངས། བཞི་པ་གླུ་གར་གྱི་མཆོད་པ་ནི། ཧེ་བཛྲ་གྱི་
དགོངས་པ། སྐྱེས་པ་གླུ་ལེན་ན་སྣང་མཐའ། གར་བྱེད་ན་རྣམ་སྣང་། བུད་མེད་གླུ་ལེན་ན་གོས་དཀར་མོ། གར་བྱེད་ན་སངས་རྒྱས་སྤྱན་མའི་ང་རྒྱལ་བྱ་དགོས་པར་གསུངས་པས་དེ་ལྟར་རམ། གང་ལྟར་ལྷ་ཡི་ང་རྒྱལ་མ་བྲལ་བས་གང་རུང་

༄༅། །ངམ༑ ཡང་ན་ཀོལླ་ཨི་རེ་སོགས་ཀྱི་གླུ་གར་བྱ་བ་ཡིན་ཏེ། རྒྱ་གཞུང་དུ། རང་གི་ཡིད་དུ་འོང་པའི་བཀྲ་ཤིས་ལ་སོགས་པ་ཡི་གླུ། །རྒྱལ་པ་མ་ལུས་པ་ལ་སོགས་ལ་གར་གྱིས་མཆོད་པར་བྱ། །ཞེས་གསུངས་པས་སོ། །
ལྔ་པ་སྨོན་ལམ་གདབ་པ་ནི། བླ་མ་འཇམ་དཔལ་ཞི་ཁྲོའི་ལྷ་ཚོགས་ལ། །ཕྱི་ནང་གསང་བའི་ཚོགས་ཀྱིས་མཆོད་པ་ཡིས། །བདག་གཞན་འགྲོ་ཀུན་འཇམ་དཔལ་དཔའ་བོ་དང་། །
དབྱེར་མེད་དཀྱིལ་འཁོར་གཅིག་ཏུ་འགྲུབ་པར་ཤོག །ཅེས་དང་། སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་
འགྲོ་འགྱུར་བ། །དེ་ཡིས་སངས་རྒྱས་མྱུར་ཐོབ་ཤོག །ཅེས་སྨོན་ལམ་གདབ་དགོས་པ་ཡིན་ཏེ། ཚོགས་རྒྱ་གཞུང་ལས། འབྱུང་པོ་ཐམས་ཅད་སངས་རྒྱས་སུ། །བླ་ན་མེད་པར་སྨོན་ལམ་གདབ། །ལྷག་མའི་གཏོར་
མས་ཚིམ་པར་བྱ། །ཞེས་གསུངས་པས། གསུམ་པ་རྗེས་ཀྱི་བྱ་བ་ལ། ལྷག་མ་གཏོང་བ། བསྔོ་སྨོན་བྱ་བ། བཀྲ་ཤིས་ཀྱིས་མཐའ་བརྒྱན་པར་བྱ་བ་དང་གསུམ་ལས། དང་པོ་ལ་རྭ་ལོས་དེ་ནས་ལྷག་མ་བསྡུས་ལ། སྔར་ཕུད་ལ་བཤམས་
པའི་གཏོར་མ་ཆང་ཟན་གསུམ་བྱིན་གྱིས་བརླབས་གསུངས་པས་ལས་ཀྱི་རྡོ་རྗེས་སྣོད་གཅིག་ཏུ་མས་རིམ་གྱིས་ཚོགས་ལྷག་རྣམས་བསྡུས་ལ། སྔར་ཕུད་ལོགས་སུ་བཞག་པ་དེ་དུམ་བུ་གསུམ་བྱས་ལ་གཅིག་ལྷག་མ་ལ་བསྲེས། གཉིས་པོ་སྣོད་སོ་སོར་

བཞག་ལ། དཔལ་འབར་རམ་སྤོས་བཙུགས་ཆབ་ཀྱིས་བྲན་ལ། ཕྱག་གསུམ་དང་། ཕུད་དང་ལྷག་མའི་གཏོར་མ་རྣམས་ལ་བྱིན་རླབས་མཛད་དེ་སོ་སོར་འབུལ་བར་ཞུ། ཞེས་བརྗོད། སློབ་དཔོན་གྱིས་ཆང་གི་
ཁ་ཕྲུ་འབར་བའི་ཕྱག་རྒྱའི་ནང་ནས་ཕོ་བརྗོད་པས་ལྷག་གཏོར་ལ་བཏབ། དེ་ནས། ཨོཾ་ཨཱཿབིགྷྣཏྣ་ཀྲྀ་ཏ་ཧཱུཾ་ཕཊ། ཅེས་པས་བགེགས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཕུད་དང་ལྷག་མའི་གཏོར་མ་
ཤ་ལྔ་བདུད་རྩི་ལྔ་ཡེ་ཤེས་ལྔའི་ངོ་བོར་གྱུར་པ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རང་བཞིན་ཟད་མི་ཤེས་པར་གྱུར། ཨོཾ་ཨཱཿཧཱུྃ་ཧ་ཧོ་ཧྲཱིཿལན་གསུམ་གྱིས་བྱིན་གྱིས་
བརླབས་ལ། ཨོ་ཧ་རི་ཏི་པཎྜ་ཀ་པྲ་ཏི་ཙྪ་སྭཱ་ཧཱ། ཞེས་ལན་གསུམ་གྱིས་འཕྲོག་མ་ལ་ཆང་ཟན་གྱི་གཏོར་མ་སྦྱིན། ཡང་། ཨོཾ་ཧཱུྃ་ཏྲི་ཀེ་ཨ་གྷ་གྲ་པ་པྲ་ཏི ་སྭཱ་ཧཱ། ཞེས་པ་ལན་གསུམ་གྱིས་ཆང་ཕུད་ཀྱི་གཏོར་མ་ཕུལ།
ཡང་། ཨོཾ་ཁ་ཁ་ཁཱ་ཧི་ཁཱ་ཧི་ཨུཙྪིཥྛ་བྷ་ལིཾ་ཏ་བྷཀྵ་སི་སྭཱ་ཧཱ། ཞེས་ལན་གསུམ་གྱིས་ལྷག་མ་ལ་དབང་བ་རྣམས་ལ་གཏོར་མ་སྦྱིན་ལ། ཧཱུྃ། སྔོན་ཚེ་གནས་མཆོག་སོ་མ་པུ་རི་རུ། །འཇམ་དཔལ་ཁྲོས་པ་
རྡོ་རྗེ་འཇིགས་བྱེད་ཀྱིས། །དབང་ཕྱུག་ལ་སོགས་དྲེགས་པ་ཅན་རྣམས་བཏུལ། །དཀྱིལ་འཁོར་སྤྲུལ་ཏེ་རྒྱུད་རྣམས་གསུངས་པའི་ཚེ། །བཀའ་བསྒོས་དམ་གནས་འཁོར་

༄༅། །དུ་གཏོགས་པ་ཡི། །ཕུད་ལ་མི་དབང་དྲེགས་བྱེད་སྡེ་བརྒྱད་སོགས། །དཔལ་གྱི་ཕོ་ཉ་མཁའ་འགྲོ་དབང་ཕྱུག་དང་། །གིང་དང་ལངྐ་དུར་ཁྲོད་གནས་ཡུལ་
བདག །མ་སྲིང་འབར་མ་སྦོར་མ་ལས་བྱེད་སོགས། །བཀའ་ཡི་ཕམ་ཕབ་ལྷག་གཏོར་འདི་བཞེས་ལ། །སྔོན་ཚེ་ཞལ་བཞེས་དམ་བཅས་ཇི་བཞིན་དུ། །བཅོལ་བའི་
ཕྲིན་ལས་མྱུར་དུ་འགྲུབ་པར་མཛོད། །གཞན་ཡང་རྒྱལ་བའི་སྤྱན་སྔར་ཁས་བླངས་བཞིན། །གནོད་སྦྱིན་འཕྲོག་མ་མ་བུ་འཁོར་བཅས་དང་། །དེ་བཞིན་ཕུད་ལྷག་དབང་
བའི་འཁོར་གྱི་ཚོགས། །བདུད་རྩིའི་རང་བཞིན་འདོད་ཡོན་ལྔ་ལྡན་པའི། །ཕུད་ལྷག་ཆང་བུའི་གཏོར་མ་འདི་ལོངས་ལ། །འགྲོ་ལ་གནོད་འཚེའི་བསམ་པ་རབ་ཞི་ནས། །
བྱང་ཆུབ་སྒྲུབ་པའི་འགལ་རྐྱེན་ཞི་བ་དང་། །མཐུན་རྐྱེན་སྒྲུབས་ལ་སྲུང་སྐྱོབ་གཡེལ་མེད་མཛོད། །ཅེས་བརྗོད་ལ་གཏོར་མ་རྣམས་གཙང་སར་ཕུལ། གཉིས་པ་བསྔོ་སྨོན་བྱ་བ་དང་། གསུམ་པ་ཤིས་
བརྗོད་བྱ་བ་སོགས་ནི་གཞུང་བཞིན་བྱའོ། །བྱིན་གྱིས་བརླབས་པའི་ཁ་ཟས་དབང་མ་ཐོབ་པ་ལ་སྦྱིན་མི་རུང་ཞིང་གལ་ཏེ་སྟེར་དགོས་བྱུང་ན་ལྷག་མའི་སྔགས་ཀྱིས་ལྷག་མར་དབང་བའི་འབྱུང་པོ་ལ་བསྔོས་ནས་བྱིན་ན་ཉེས་པ་མེད་ཅེས་ཆོས་འཕགས་

གསུངས༑ སྤྱིར་འདི་ནི་ཚོགས་གཉིས་གསོག་པ་དང་ལས་བཞི་བསྒྲུབ་པའི་དབང་དུ་བྱས་ཀྱི་བྱེ་བྲག་བསད་ལས་བཞིའི་ནང་ཚན་ནུབ་ཏུ་ཚོགས་ཀྱི་བསད་ལས་ནི་གཞན་དུ་ཤེས་པར་བྱའོ། །ཞེས་པ་ནི་ངག་བློ་རིན་པོ་ཆེའི་གསུང་ཇི་ལྟ་བ་བཞིན་བཀོད་
བའོ། །གཉིས་པ་ནི། རེ་ཞིག་དཀྱིལ་འཁོར་གཤེགས་གསོལ་མི་བྱེད་ན། མཆོད་པ་རྣམས་ཁ་གསོ་བའམ། གསར་བ་བཤམ་པ་གང་རུང་བྱས་ལ། ཨོཾ་ཨཱཿབིགྷྣཱན་ཏ་ཀྲི་ཏ་ཧཱུྃ་ཕཊ་ཅེས་པས་བསང་། སྭ་བྷ་ཝས་སྦྱང་། སྟོང་
པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ཁྲག་ཆེན་པོའི་ཨརྒྷཾ། དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ།
ཞུན་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་གླིང་གི་རོལ་མོ་ལ་སོགས་པ་མཆོད་རྫས་བསམ་གྱིས་མི་ཁྱབ་པ། བཅོམ་ལྡན་འདས་བ
དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་གྱི་ལྷ་ཚོགས་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག། ཨོ་བཛྲ་ཨནྡྷཾ་ཨཱཧཱུཾ། ཨོཾ་བཛྲ་པརུཾ་ཨཱཧཱུཾ། ཨོཾ་བཛྲ་
པུཥྤེ་ཨཱཧཱུཾ། ཨོབཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནེེ་ཝི་དུ་ཨཱཿཧཱུྃ། ཨོཾ་བཛྲ་ཤབྡ་ཨཱཧཱུྃ། ཞེས་པས་བྱིན་གྱིས་བརླབ། ཨོཾ་ཤྲཱི་བཛྲ་བྷེ་

༄༅། །ར་ཝ་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་པདྱཾ་པྲ་ཏིཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་པུཥྤེ་པྲ་
ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་
པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ནེེ་ཝི་དྱཱ་པྲ་ཏཱིཙྪ་སྭཱ་ཧཱ། ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། གཟུགས་སྒྲ་
ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་ཡོན་ལྔ་དང་ཆོས་རྣམས་ལ། །
རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་
བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿཆགས་པ་མེད་བཞིན་ཆགས་པར་མཛོད། །དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་

རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་མུན་འཇིགས་ཁྱོད་ལ་
བསྟོད༑ །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་ལོ། །
གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་
རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་
བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་
བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་

༄༅༑ །རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་
བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་པའི། །གཤེད་པོ་བཞི་ལ་ཕྱག་འཚལ་བསྟོད། །
ཅེས་པས་བསྟོད་དོ། །སྙོམས་འཇུག་གི་མཉེས་མཆོད་ནི། ཨོཾ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་བརྗོད་ཅིང་འཁྱུད་རྒྱ་བྱ། ནང་གི་མཆོད་པ་ནི། ཨོཾ་ཨཱཿཧཱུྃ།
ཞེས་པས་བྱིན་རླབས་དྲན་པར་བྱ། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་། ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་ཞལ་
དུ་ཨོཾ་ཨཱཿཧཱུྃ། ཞེས་པས་ནང་མཆོད་དབུལ། བདེ་བར་གཤེགས་པ་ཐམས་ཅད་ཀྱིས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་
གསོལ༑ ཞེས་གསོལ་བ་གདབ། གསུམ་པ་ནི། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏེ་ནོ་པ་ཏིཥྛདྲི་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། །

སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤྲེཿཡཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱནྟ་ཀོ་བྷ་ཝ། མ་ཧཱ་ས་
མ་ཡ་ས་ཏཱ་ཨཱཿཧཱུྃ་ཕཊ། ཡིག་བརྒྱ་ལན་གསུམ་བརྗོད། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་
མགོན་པོས་བཟོད་པར་མཛོད། །ཅེས་དང་། ཐལ་མོ་སྙིང་གར་སྦྱར་ལ། བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས། མཆོད་པའི་ཡོ་བྱད་མ་འབྱོར་པ་དང་ཉམས་པ་
དང་༑ སེམས་སྒྲིབ་པ་དང་མ་བྲལ་བའི་དབང་གིས་ཏིང་ངེ་འཛིན་མི་གསལ་བ་དང་། བྱིང་རྒོད་དུ་གྱུར་པ་དང་། ཆོ་ག་ལྷག་པ་དང་། མ་ཚང་བ་ཐམས་ཅད་བཟོད་
པར་མཛད་དུ་གསོལ། ཞེས་ནོངས་པ་བཟོད་པར་གསོལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་
ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་

༄༅། །བཞུགས་སུ་གསོལ། བྱེ་བྲག་ཏུའང་རྡུལ་ཚོན་གྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ཡེ་ཤེས་པའི་ཚོགས་ཐམས་ཅད་ཇི་སྲིད་གཤེགས་
གསོལ་གྱི་ཆོ་ག་མ་བྱས་པའི་བར་དུ་བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད།
ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་བརྗོད་ཅིང་མེ་ཏོག་དང་བཅས་པས་བརྟན་བཞུགས་བྱ། རྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས། ཨོ་ཁྱེད་ཀྱིས་སེམས་ཅན་དོན་ཀུན་མཛད།
རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །བཛྲ་མུ༔ ཞེས་བརྗོད་ཅིང་ལག་པ་ཁ་ཕྱིར་བལྟས་ཏེ་
བསྣོལ་བའི་མཐེབ་སྲིན་གྱི་སེ་གོལ་གཏོགས་ནས། ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་ཛཿཧཱུྃ་བཾ་ཧོཿས་བདག་ལ་ཐིམ། བདག་གི་མིག་ཏུ་སའི་སྙིང་
པོ༑ རྣ་བར་ཕྱག་ན་རྡོ་རྗེ། སྣར་ནམ་མཁའི་སྙིང་པོ། ལྕེར་འཇིག་རྟེན་དབང་ཕྱུག །དཔྲལ་བར་སྒྲིབ་པ་རྣམ་སེལ། ལྟེ་བར་ཀུན་ཏུ་བཟང་པོ། སྤྱི་བོར་སྐུ་རྡོ་རྗེ། །

མགྲིན་པར་གསུང་རྡོ་རྗེ། ཐུགས་ཀར་ཐུགས་རྡོ་རྗེ། འགྲོ་བ་ཐམས་ཅད་གཤིན་རྗེ་གཤེད་ཀྱི་རང་བཞིན་དུ་རྣམ་པར་དག །དགེ་བ་འདི་ཡིས་མྱུར་དུ་བདག །འཇམ་
དཔལ་ཁྲོ་བོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་
མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་རྒྱས་མྱུར་ཐོབ་ཤོག །བགེགས་དང་ལོག་པར་འདྲེན་པ་རྣམས། །གདུལ་དཀའ་འདུལ་བྱེད་དཔའ་བོ་
ཡིས་༑ །ཤིན་ཏུ་གཏུམ་པའི་ཁྲོ་གཟུགས་ཀྱིས། །མ་རུངས་པ་རྣམས་ཚར་གཅོད་ཤོག །བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཐོབ་ནས་ཉེས་པའི་བ
དགྲ་རྣམས་ཕམ་བྱས་ནས། །སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། །སྲིད་པའི་འཚོ་ལས་འགྲོ་ཀུན་སྒྲོལ་བར་ཤོག །དགེ་བ་འདི་ཡིས་ནམ་མཁའི་མཐའ་ཀླས་པའི། །
ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གིས་དུས་གསུམ་དགེ་བ་

༄༅། །ཅི་བསགས་པ། །ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །བླ་མེད་ཐེག་པ་ཆེན་པོའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་ས་ཐོབ་
ཤོག ༑ཁར་ཚར་གསུམ། བདག་ཀྱང་སངས་རྒྱས་མ་ཐོབ་བར། སྐྱེ་དང་སྐྱེ་བར་གནས་བཟང་པོ། རིགས་བཟང་སྤྱོད་པ་བཟང་བ་དང་། །གྲོགས་བཟང་བླ་མས་རྗེས་
འཛིན་ཤོག །ཚུལ་ཁྲིམས་དག་ཅིང་མཁས་ལ་སྒྲིན། རྣམ་པར་དག་ཅིང་རྒྱུ་གཅིག་པ། །བསྐལ་བཟང་སྤྱོད་པས་རྣམ་བརྒྱན་ཏེ། །ཐོས་ནས་གཞན་ལ་སྟོན་པར་ཤོག །
མགོ་བོར་བླ་མའི་ཅོད་པན་འཆང་། །ལག་པས་ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་བཟླས། །ཡིད་ཀྱིས་ཟུང་འཇུག་བསྒོམ་པར་ཤོག །འདི་
ནས་བྱང་ཆུབ་སྙིང་པོའི་བར། །བླ་མ་ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་ལ་བྱ་བ་བྱེད་པར་ཤོག །བར་ཚར་གཅིག །ལྷ་མོ་ཚད་མ་དམ་
ཚིག་ཚད་མ་དང་། །དེ་ཆོས་གསུངས་ཡང་ཚད་མའི་མཆོག་ཡིན་པས །བདེན་པ་དེས་ཀྱང་ལྷ་མོ་དེ་དག་གིས། །བདག་ལ་རྗེས་སུ་འཛིན་པའི་རྒྱུར་གྱུར་ཅིག །བཞི་པ་

ནུབ་མཐའ་མ་དཀྱིལ་འཁོར་གཤེགས་གསོལ་གྱི་ཆོ་ག་ནི། མཆོད་པ་གསར་པ་བཟང་ཞིང་རྒྱ་ཆེ་བ་བཤམས་ལ། རྗེས་ཆོག་གི་མཆོད་བསྟོད་རྣམས་རྒྱས་པ་བྱ་བ་ནི། ཨོཾ་ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ། ཅེས་པས་བསང་། ཨོཾ་སྭ་
བྷ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོཉཧཾ། གིས་སྟོང་པར་སྦྱང་། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ཁྲག་ཆེན་
པོའི་ཨརྒྷཾ་དབང་པོ་ལྔའི་མེ་ཏོག །ཚིལ་ཆེན་གྱི་བདུག་པ། ཞུན་ཆེན་གྱི་སྣང་གསལ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་གླིང་གི་རོལ་མོ་ལ་སོགས་
པ་མཆོད་རྫས་བསམ་གྱིས་མི་ཁྱབ་པ། བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་གྱི་ལྷ་ཚོགས་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་
ཅིག༑ ༑ ཨོཾ་བཛྲ་ཨརྒྷཾཨཱཿཧཱུཾ། ཨོཾ་བཛྲ་པདྱཾ་ཨཱཿཎཱཧཱུཾ། ཨོཾ་བཛྲ་པུཥྤེ་ཨཱཿཧཱུྃ། ཨོཾབཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནེེ་ཝི་དྱཱ་
ཨཱཧཱུྃ༔ ཨོཾ་བཛྲ་ཤབྡ་ཨཱཿཧཱུྃ། ཞེས་པས་བྱིན་གྱིས་བརླབ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཁྲག་ཞག་ཨརྒྷཾ་ལ་སོགས་པ། ། །

༄༅། །མཆོད་ཡོན་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། ། །
གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་
ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་
བགེགས་མ་ལུས་བསྒྲལ་བ་ཡི། །དབང་པོ་ལྔ་ཡི་པུཥྤེ་སོགས། །མེ་ཏོག་ཇི་སྙེད་ཡོད་པ་དང་། བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་
ཡི༑ །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །
ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་པུཥྤེཔྲ་ཏིཙྪ་སྭཱ་ཧཱ། སྟོང་གསུམ་འདིའམ་གཞན་

དག་ན། །དགྲ་བགེགས་མ་ལུས་བསྒྲལ་བ་ཡི། །ཚིལ་ཆེན་དྷུ་པཾ་ལ་སོགས་པ། །བདུག་སྤོས་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །
འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །། །
ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་དྷུ་པེ་པྲ་ཏཱིཙྪ་
སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །ཞུན་ཆེན་དཱི་པཾ་ལ་སོགས་པ། །སྣང་གསལ་ཇི་སྙེད་ཡོད་པ་རྣམས། །བཅོམ་
ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་
དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་

༄༅། །མཎྜལ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། །སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་ཡི། །མཁྲིས་པའི་གནྡྷེ་ལ་སོགས་
པ༑ །དྲི་མཆོག ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །
གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་
ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །དགྲ་བགེགས་མ་ལུས་བསྒྲལ་བ་
ཡི༑ །ཤ་རུས་བཟའ་བ་ལ་སོགས་པ། །ཞལ་ཟས་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་
རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་

རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ནེེ་ཝི་དྱཱ་པྲ་ཏཱིཙྪ་སྭཱ་ཧཱ། སྟོང་གསུམ་འདིའམ་གཞན་དག་ན། །
དགྲ་བགེགས་མ་ལུས་བསྒྲལ་བ་ཡི། །རྐང་དུང་གླིང་བུ་ལ་སོགས་པ། །རོལ་མོ་ཇི་སྙེད་ཡོད་པ་རྣམས། །བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་
རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་
མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཤརྡ་པྲ་ཏཱིཙྪ་སྭཱ་ཧཱ། ཞེས་པ་རྣམས་
ཀྱིས་མཆོད་པའི་རྗེས་སུ། ། འདི་ནས་ནང་མཆོད་མདོར་བསྡུས་འབུལ་བའི་བར་ཌ་མ་རུ་རྒྱུན་ཆགས་དང་། དྲིལ་བུ་སུམ་རྡུང་བྱེད། གཡང་གཞིའི་བླ་རེ་ནམ་མཁའི་རྒྱན། །རྒྱུ་རློན་ལྔ་ལྡི་བར་སྣང་རྒྱན། །
ཀེང་རུས་ཕྲེང་བ་ས་གཞིའི་རྒྱན། །ཕྱག་རྒྱ་རྣམ་དྲུག་སྐུ་ཡི་རྒྱན། །འཇིགས་བྱེད་ཆེན་པོ་མཉེས་བྱེད་པའི། །བླ་ན་མེད་པའི་མཆོད་པ་འདི། །བཅོམ་ལྡན་རྡོ་རྗེ་

༄༅། །འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །ཐུགས་
རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་བཛྲ་བྷེ་
ར་ཝ་མཎྜལ་ས་པ་རི་ཝཱ་ར་གུ་ཧྱ་ཨ་ལཾ་ཀྲྀ་ཏེ་ཨཱཿཧཱུྃ། ཞེས་རྒྱན་གྱི་མཆོད་པ་དང་། མྱོས་བྱེད་སྟོང་གི་བཅུད་བསྡུས་པ། །ལྕགས་ཀྱུ་ལྔ་དང་ཡང་དག་ལྡན། །བདུད་རྩི་ལྔ་དང་རབ་
སྦྱར་བ། །ཡེ་ཤེས་ལྔ་ཡིས་བྱིན་བརླབས་པའི། །དངོས་གྲུབ་པདྨོ་འབྱུང་བའི་གནས། །མཁའ་འགྲོ་བུང་བ་འདུ་བའི་གཞི། །གསང་བ་བདུད་རྩིའི་མཆོད་པ་འདི། །
བཅོམ་ལྡན་རྡོ་རྗེ་འཇིགས་བྱེད་དང་། །འཇིག་རྟེན་འཇིག་རྟེན་འདས་པ་ཡི། །གཤིན་རྗེའི་གཤེད་ཀྱི་ལྷ་ཚོགས་ལ། །གུས་པའི་སེམས་ཀྱིས་བདག་འབུལ་ན། །
ཐུགས་རྗེའི་དབང་གིས་བཞེས་ནས་ཀྱང་། །ཞི་རྒྱས་དབང་དང་མངོན་སྤྱོད་ཀྱི། །ཕྲིན་ལས་རྣམ་བཞིས་འགྲོ་བའི་དོན། །མ་ལུས་པར་ནི་འགྲུབ་པར་མཛོད། །ཨོཾ་ཤྲཱི་

བཛྲ་བྷེ་ར་ཝ་མཎྜལ་ས་པ་རི་ཝཱ་ར་ཨ་མྲྀ་ཏ་ཨཱཝཧཱུྃ། ཞེས་པས་ནང་མཆོད་མདོར་བསྡུས་ཀྱང་དབུལ། འདིའང་རྭ་ཆེན་གྱི་དྲག་པོའི་སྦྱིན་སྲེག་གི་ཡི་གེ་ལས་བཤད་དོ། །ཁ་དོག་དབྱིབས་ལེགས་ཡིད་འོང་རྒྱན་།
ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །
ཨོཾ་ཤྲཱི་བཛྲ་བྷེ་ར་ཝ་མཎྜལ་ས་པ་རི་ཝཱ་ར་རཱུ་པ་པཱུ་ཛ་ཨཱཿཧཱུྃ། གཟུགས་རྡོ་རྗེ་མས་མཆོད། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་བརྗོད་སྒྲ་སྙན་ཡིད་འོང་ལྡན། །
མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎྜ་ལ་ས་པ་རི་ཝཱ་ར་ཤབྡ་པཱུ་ཛ་ཨཱཿཧཱུྃ། སྒྲ་རྡོ་རྗེ་
མས་མཆོད། ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ལ་སོགས་དབང་པོ་ཚིམ་བྱེད་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་
མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཥྜ་ལ་ས་པ་རི་ཝཱ་ར་གནྡྷེ་པཱུ་ཛ་ཨཱཿཧཱུྃ། དྲི་རྡོ་རྗེ་མས་མཆོད། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་

༄༅། །སེམས་རྟས་བྱེད་རོ་མཆོག་ཅི་མཆིས་པ། །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་
བཛྲ་བྷེ་ར་ཝ་མཎཱ་ལ་ས་པ་རི་ཝཱ་ར་ར་ས་པཱུ་ཛ་ཨཱཿཧཱུྃ། རོ་རྡོ་རྗེ་མས་མཆོད། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་
པ༑ །མ་ལུས་གཤིན་རྗེའི་གཤེད་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པ་རི་ཝཱ་ར་སྤཪྵེ་པཱུ་ཛ་ཨཱཿཧཱུྃ།
ཞེས་རེག་རྡོ་རྗེ་མས་མཆོད། གཟུགས་སྒྲ་ལ་སོགས་དྲུག་པོ་འདི། །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །
འདོད་ཡོན་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །མཉེས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་
གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་བར་མཛོད། །ཧོཿཆགས་པ་མེད་བཞིན་ཆགས་པར་མཛོད། །ཅེས་ཡིད་བྱུང་གི་མཆོད་པ། །

དུར་ཁྲོད་རྒྱན་གྱིས་རྣམ་བརྒྱན་པའི། །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་
རབ་འཇིགས་པ། །དུད་ཀ་མུན་འཇིགས་ཁྱོད་ལ་བསྟོད། །མི་ཐུང་སྒེག་པོ་སྤྲིན་ལྟའི་མདོག །འོད་ཟེར་འཕྲོ་བ་རྣམ་པར་བཞེངས། །མཚན་མ་ལེགས་པ་མ་ཧེའི་ཞལ། །
འཇིགས་མཛད་སྐུ་ལ་ཕྱག་འཚལ་ལོ། །རྩ་བའི་ཞལ་ནི་མ་ཧེ་ཁྲོས། །བར་མ་སྲིན་པོ་ཁྲོས་དམར་ཞལ། །སྟེང་མ་གསེར་མདོག་འཇམ་དབྱངས་ཞལ། །སྔོན་པོ་དམར་
པོ་སེར་པོ་དང་། །དཀར་པོ་དུད་ཀ་ནག་པོ་སྟེ། །ཞལ་དགུ་ལྡན་ལ་ཕྱག་འཚལ་ལོ། །གཡས་ཀྱི་དང་པོས་གྲི་གུག་འཛིན། །གཉིས་པས་མཚོན་རྩེ་གཅིག་པ་འཛིན། །
གསུམ་པའི་ཕྱག་གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་འཛིན། །ལྔ་པས་རྡོ་རྗེ་རྩེ་གཅིག་པ། །དྲུག་པ་ན་ནི་སྟ་རེ་སྟེ། །བདུན་པའི་ཕྱག་གིས་མདུང་ཐུང་
འཛིན༑ །བརྒྱད་པ་ཡིས་ནི་མདའ་འཛིན་ཅིང་། །དགུ་པའི་ཕྱག་གིས་ལྕགས་ཀྱུ་འཛིན། །བཅུ་པའི་ཕྱག་གིས་དབྱུག་ཐོ་འཛིན། །བཅུ་གཅིག་པ་ན་ཁ་ཊཱཾ་ག །བཅུ་

༄༅། །གཉིས་པས་ནི་འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །བཅུ་བཞིས་རྡོ་རྗེ་ཐོ་བ་འཛིན། །བཅོ་ལྔས་དགྲ་གསོད་རལ་གྲི་འཛིན། །བཅུ་
དྲུག་པས་ནི་ཅང་ཏེའུ་འཛིན། །དེ་ལྟར་འཛིན་ལ་ཕྱག་འཚལ་ལོ། །གཡོན་གྱི་དང་པོས་ཐོད་ཁྲག་འཛིན། །གཉིས་པས་ཚངས་པའི་མགོ་བོ་འཛིན། །གསུམ་པས་ཤེས་
རབ་ཕུབ་ཆུང་འཛིན། །བཞི་པས་བསྒྲུབ་བྱའི་རྐང་བ་འཛིན། །ལྔ་པས་རྡོ་རྗེ་ཞགས་པ་འཛིན། །དྲུག་པས་གཞུ་འཛིན་ཐབས་ཀྱི་དོན། །བདུན་པས་ཉོན་མོངས་རྒྱུ་མ་
འཛིན༑ །བརྒྱད་པས་ཤེས་རབ་དྲིལ་བུ་འཛིན། །དགུ་པས་བརྡེག་དོན་ལག་པ་འཛིན། །བཅུ་པས་དབྲི་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ། །
བཅུ་གཉིས་བསྲེག་དོན་མེ་ཐབ་འཛིན། །བཅུ་གསུམ་པ་ཡིས་ཐོད་ཚལ་འཛིན། །བཅུ་བཞིས་སྡིགས་མཛུབ་བསྡིགས་པར་མཛད། །བཅོ་ལྔས་འཕན་རྩེ་དུག་གསུམ་
འཇོམས༑ །བསྒྲུབ་བྱ་རླུང་བསྐུར་བཅུ་དྲུག་རས། །ཐ་མའི་ཕྱག་གཉིས་གླང་ཆེན་གྱི། །ཀོ་རློན་བརྒྱངས་ནས་ན་བཟར་གསོལ། །ཡོན་ཏན་འཛིན་ལ་ཕྱག་འཚལ་ལོ། །

མི་དང་མ་ཧེ་གླང་བོང་བུ། །རྔ་མོ་ཁྱི་ལུག་ཝ་དང་བརྒྱད། །འདི་བརྒྱད་གཡས་པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་
འཇོམས་ལ་ཕྱག་འཚལ་ལོ། །བྱ་རྒོད་འུག་པ་ཁྭ་ནེ་ཙོ། །ཁྲ་དང་ཁྱུང་དང་རི་སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། །ཁྱབ་འཇུག་དྲག་པོའི་སྟེང་
ནས་གནོན། །གདོན་བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་ཡས་མེ་དཔུང་དབུས་ན་
བཞུགས༑ །འཇིགས་མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་མགོ་བོའི་དོ་ཤལ་ཅན། །དབུ་ལ་ཐོད་སྐམ་ལྔ་ལྔས་བརྒྱན། །དབུ་སྐྲ་སེར་པོ་གྱེན་དུ་འབར། །ཞལ་
དགུ་ལྡན་ལ་ཕྱག་འཚལ་ལོ། །སྤྱན་མིག་ཉི་ཤུ་རྩ་བདུན་དམར། །ལྗགས་འདྲིལ་ཞལ་ནས་ཧ་ཧ་བཞད། །མཚན་དང་དཔེ་བྱད་ཡང་དག་ལྡན། །མ་ཧེའི་ཞལ་ལ་ཕྱག་
འཚལ་ལོ། །གཙོ་བོའི་འཁོར་རྣམས་ལ་བསྟོད་པ་ནི། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་མཚུངས་པ། །སྟོན་པ་སངས་རྒྱས་ཀུན་རང་བཞིན། །རྡོ་

༄༅། །རྗེའི་སྐུ་ལ་ཕྱག་འཚལ་ལོ། །སེར་སྣ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་རབ་འཇིགས་པ། །རྡོ་རྗེའི་ཐུགས་དང་རབ་མཚུངས་པ། །རིན་
ཝཱ ཆེན་རྡོ་རྗེར་ཕྱག་འཚལ་བསྟོད། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་མཆོག །རྡོ་
རྗེའི་གསུང་ལ་ཕྱག་འཚལ་བསྟོད། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །རྡོ་རྗེའི་སྐུ་དང་རབ་མཚུངས་པ། །ཕྱག་ན་རལ་གྲིར་
ཕྱག་འཚལ་བསྟོད། །ཅེས་རིགས་བཞི་ལ་བསྟོད། འབྱུང་བཞི་རྣམ་དག་ཚད་མེད་བཞི། །ཕྲིན་ལས་བཞི་དང་སྐུ་བཞིར་ལྡན། །འགྱིང་བག་ལྡན་པའི་ཤེས་རབ་མ། །མཉེས་
མཛད་ཡུམ་བཞིའི་སྐུ་ལ་བསྟོད། །ཅེས་ཡུམ་བཞི་ལ་བསྟོད། བདུད་བཞི་སྒྲིབ་པ་བཞི་སྦྱོང་ཞིང་། །ལྟ་བ་བཞི་ལས་རྣམ་གྲོལ་བ། །འགུགས་འཛིན་འཆིང་སྡོམ་གཟིར་བྱེད་
པའི༑ །གཤེད་པོ་བཞི་ལ་ཕྱག་འཚལ་བསྟོད། །ཅེས་པས་བསྟོད་དོ། སྙོམས་འཇུག་གི་མཉེས་མཆོད་ནི། ཨོཾ་ཨཱཿཧཱུཾ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་

བརྗོད་ཅིང་འཁྱུད་རྒྱ་བྱ། ནང་གི་མཆོད་པ་ནི། ཨོཾ་ཨཱཝཧཱུྃ། ཞེས་པས་བྱིན་རླབས་དྲན་པར་བྱ། གཡོན་པའི་མཐེབ་སྲིན་གྱིས་ནང་མཆོད་འཐོར་ཞིང་། ཨོཾ་ཤྲཱི་བཛྲ་བྷེེ་ར་ཝ་མཎྜལ་ས་པ་རི་ཝཱ་ར་བཅོམ་
ལྡན་འདས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་ཞལ་དུ་ཨོཾ་ཨཱཿཧཱུྃ། ཞེས་པས་ནང་མཆོད་དབུལ། བདེ་བར་གཤེགས་པ་ཐམས་ཅད་ཀྱིས་བདག་དང་སེམས་ཅན་ཐམས་
ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་གདབ། ཨོཾ་ཤྲཱི་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛདྲྀ་དྷོ་མེ་བྷ་
ཝ༑ སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོབྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ། ཤེཝཡབྷཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན་
ཡ་མཱནྟ་ཀ་མཱ་མེ་མུཉྩ ཡ་མཱནྟ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཡི་གེ་བརྒྱ་པ་ཅི་མང་བཟླ། དཀྱིལ་འཁོར་གྱི་མཐའ་སྐོར་གྱི་མཆོད་གཏོར་མདའ་དྲྭ་སོགས་བསྡུ། སློབ་དཔོན་རྡོ་རྗེ་དྲིལ་བུ་འཛིན་
པས་དཀྱིལ་འཁོར་གྱི་ཤར་སྒོའི་ཐད་དུ་ལངས་ཏེ་ཐལ་མོ་སྦྱར་ལ། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་

༄༅། །མགོན་པོས་བཟོད་པར་མཛོད། །ཅེས་དང་། བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས། མཆོད་པའི་ཡོ་བྱད་མ་འབྱོར་པ་དང་ཉམས་པ་དང་།
སེམས་སྒྲིབ་པ་དང་མ་བྲལ་བའི་དབང་གིས་ཏིང་ངེ་འཛིན་མི་གསལ་བ་དང་། བྱིང་རྒོད་དུ་གྱུར་པ་དང་། ཆོ་ག་ལྷག་པ་དང་། མ་ཚང་བ་ཐམས་ཅད་བཟོད་པར་མཛད་དུ་
གསོལ༑ ཞེས་ནོངས་པ་བཟོད་པར་གསོལ། རྡུལ་ཚོན་གྱི་དཀྱིལ་འཁོར་ལ་སྤྱན་དྲངས་པའི་ཡེ་ཤེས་པ་དང་བུམ་ནང་གི་ཡེ་ཤེས་པ་རྣམས་ལ་དམིགས་ཏེ་གདངས་དང་བཅས་པས།
ཨོ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །
ཨོ་བཛྲ་མུ༔ ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་ཛཧཱུྃ་བཾ་ཧོ༔ བདག་ལ་ཐིམ། ཞེས་བརྗོད་ཅིང་ཆོས་ཉིད་ཀྱི་ངང་དུ་མཉམ་པར་བཞག་ནས།
ཆོས་ཐམས་ཅད་ནི་སྐྱེ་བ་མེད་པའོ། །ཆོས་ཐམས་ཅད་ནི་གནས་པ་མེད་པའོ། །ཆོས་ཐམས་ཅད་ནི་འགག་པ་མེད་པའོ། །ཞེས་བརྗོད་ཅིང་རྡོ་རྗེའི་རྩེས་སྔར་ཐོག་མར་བྲིས་པའི་དབང་ལྡན་

གྱི་རྩིག་པ་ནས་བཟུང་སྟེ་རྩིག་པ་རྣམས་འཁོར་མོར་བཤིག །དེ་ནས་ཤར་གྱི་ཚངས་ཐིག་ནས་གཙོ་བོའི་མཚན་མའི་བར་ཐལ་བྱུང་དུ་རི་མོ་བྱ། དེ་བཞིན་དུ་ལྷོ་དང་ནུབ་དང་། བྱང་རྣམས་ཀྱི་སྒོའི་ཐད་ནས་རི་མོ་བྱ། གཙོ་བོ་སོགས་ལྷ་བཅུ་གསུམ་
གྱི་མཚན་མའི་རྡུལ་ཚོན་བླངས་ནས་རང་ངམ་སློབ་མའི་སྤྱི་བོར་བཞག་ནས་བཀྲ་ཤིས་ཀྱི་ཚིགས་སུ་བཅད་པ་བརྗོད། ལས་ཀྱི་རྡོ་རྗེས་ཀུ་ཤ་ལ་སོགས་པས་རྡུལ་ཚོན་རྣམས་རིམ་བཞིན་བསྡུ། ཐིག་གི་ཤུལ་ཆང་ངམ་ལས་བུམ་གྱི་ཆུས་བྱུག །རས་
གཙང་མ་སོགས་ཀྱིས་ཕྱིས་ལ་རྗེས་མི་མངོན་པར་བྱ། དེའི་ཤུལ་དུ་མེ་ཏོག་གི་ཆར་དབབ། ཤིས་པ་བརྗོད་ཅིང་རོལ་ཆེན་བྱའོ། །དེ་དག་གི་སྐབས་སུ་ལས་བསགས་པ་འབྲས་བུ་དང་ལྡན་པའི་ཕྱིར། བསྔོ་བ་སྨོན་ལམ་གྱིས་རྒྱས་འདེབས་པའི་ཚུལ་
ནི༑ དགེ་བ་འདི་ཡིས་མྱུར་དུ་བདག །འཇམ་དཔལ་ཁྲོ་བོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །སེམས་ཅན་ཐམས་
ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་རྒྱས་མྱུར་ཐོབ་ཤོག །བགེགས་དང་ལོག་པར་འདྲེན་
པ་རྣམས། །གདུལ་དཀའ་འདུལ་བྱེད་དཔའ་བོ་ཡིས། །ཤིན་ཏུ་གཏུམ་པའི་ཁྲོ་གཟུགས་ཀྱིས། །མ་རུངས་པ་རྣམས་ཚར་གཅོད་ཤོག །བསོད་ནམས་འདི་ཡིས་ཐམས་

༄༅། །ཅད་གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་བྱས་ནས། སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། སྲིད་པའི་འཚོ་ལས་འགྲོ་ཀུན་བསྒྲོལ་
བར་ཤོག །དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། །རྡོ་རྗེ་
འཛིན་པའི་ས་ལ་འགོད་པར་ཤོག །བདག་གིས་དུས་གསུམ་དགེ་བ་ཅི་བསགས་པ། །ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །བླ་མེད་ཐེག་པ་ཆེན་
པོའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །བར་ཚར་གསུམ། བདག་ཀྱང་སངས་རྒྱས་མ་ཐོབ་བར། སྐྱེ་དང་སྐྱེ་བར་གནས་བཟང་པོ། རིགས་བཟང་
སྤྱོད་པ་བཟང་བ་དང་། །གྲོགས་བཟང་བླ་མས་རྗེས་འཛིན་ཤོག །ཚུལ་ཁྲིམས་དག་ཅིང་མཁས་ལ་སྤྲིན། རྣམ་པར་དག་ཅིང་རྒྱུ་གཅིག་པ། །བསྐལ་བཟང་སྤྱོད་པས་
རྣམ་བརྒྱན་ཏེ། །ཐོས་ནས་གཞན་ལ་སྟོན་པར་ཤོག །མགོ་བོར་བླ་མའི་ཅོད་པན་འཆང་། །ལག་པས་ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་

བཟླས༑ །ཡིད་ཀྱིས་ཟུང་འཇུག་བསྒོམ་པར་ཤོག །འདི་ནས་བྱང་ཆུབ་སྙིང་པོའི་བར། །བླ་མ་ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་།
ལ་བྱ་བ་བྱེད་པར་ཤོག །བར་ཚར་གཅིག །ལྷ་མོ་ཚད་མ་དམ་ཚིག་ཚད་མ་དང་། །དེ་ཆོས་གསུངས་ཡང་ཚད་མའི་མཆོག་ཡིན་པས། །བདེན་པ་དེས་ཀྱང་ལྷ་མོ་དེ་དག་གིས། །
བདག་ལ་རྗེས་སུ་འཛིན་པའི་རྒྱུར་གྱུར་ཅིག །ཅེས་སྟ་གོན་གྱི་སྐབས་སུ་བཤད་པ་ལྟར་རམ་སྤྲོས་པ་ལ་དགའ་ན་ཚར་ཆེན་ཆོས་ཀྱི་རྒྱལ་པོས་མཛད་པའི་ལམ་རིམ་དང་བཀྲ་ཤིས་རྒྱས་པ་འདི་དག་ཀྱང་བྱ་སྟེ། ༄༅། སིདྡྷིཾ་
ཀུ་རུ། ཕྱོགས་བཅུ་དུས་གསུམ་རྒྱལ་བ་རྒྱ་མཚོ་ཡི། །ཐུགས་རྗེ་ཕྲིན་ལས་གཅིག་ཏུ་བསྡུས་པའི་དངོས། །སྨིན་གྲོལ་མཆོག་གི་ལམ་སྟོན་དྲིན་ཅན་རྗེ། །རིགས་བརྒྱའི་
ཁྱབ་བདག་དཀྱིལ་འཁོར་ཀུན་གྱི་གཙོ། །རིགས་ལྔ་ཡུམ་བཞི་སེམས་དཔའ་ཡབ་ཡུམ་དང་། །ཁྲོ་བོ་ཁྲོ་མོ་གནས་གསུམ་མཁའ་འགྲོའི་ཚོགས། །བདག་དང་མཁའ་
མཉམ་སེམས་ཅན་ཐམས་ཅད་ལ། །བརྩེ་ཆེན་ཐུགས་རྗེས་དབྱིངས་ནས་དགོངས་སུ་གསོལ། །རྣལ་འབྱོར་བདག་གི་ཟབ་གསལ་ཏིང་འཛིན་གྱིས། །རབ་འབྱམས་རྒྱལ་

༄༅། །བ་ཀུན་དངོས་གཤིན་རྗེའི་གཤེད། །མ་ཧེའི་ཞལ་ཅན་དཀྱིལ་འཁོར་ཆེན་པོ་མཆོག །སྣང་སྟོང་དབྱེར་མེད་བདེ་ཆེན་ངང་དུ་བསྒྲུབས། །ཕྱི་ནང་གསང་
ཝཱ བའི་མཆོད་བསྟོད་གཏོར་མ་ཡིས། །དགེས་པ་བསྐྱེད་ཅིང་གང་དེའི་དཀྱིལ་འཁོར་དུ། །ཞུགས་ནས་དབང་བཞིས་བདག་རྒྱུད་སྦྱངས་པ་སོགས། །བདག་གཞན་དུས་
གསུམ་བསགས་པའི་དགེ་ཚོགས་ཀྱིས། །རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །གདུལ་དཀའ་འདུལ་མཛད་ཁྲོ་རྒྱལ་གཤིན་རྗེའི་གཤེད། །ལྷག་པའི་ལྷ་
མཆོག་དཔལ་ཆེན་བྷེ་ར་ཝ། །མ་རྣམས་དོན་དུ་ཚེ་འདིར་འགྲུབ་པར་ཤོག །དེ་མ་ཐོབ་ཀྱི་ཚེ་རབས་ཀུན་ཏུ་ཡང་། །མི་ཁོམ་གནས་སུ་ནམ་ཡང་མི་སྐྱེ་ཞིང་། །ཁམས་
དྲུག་ལྡན་པའི་སྐྱོན་མེད་རྡོ་རྗེའི་ལུས། །དལ་འབྱོར་བཅོ་བརྒྱད་ཚང་བ་ཐོབ་པར་ཤོག །ཐུན་མོང་ལམ་གྱི་རིམ་པས་རྒྱུད་སྦྱངས་ཏེ། །རྒྱུད་སྡེའི་རྩེར་སོན་དཔལ་ལྡན་
དུས་དགྲ་ཡི། །དཀྱིལ་འཁོར་ཆེན་པོར་དབང་བཞིས་སྨིན་བྱས་ཏེ། །དམ་ཚིག་སྡོམ་པ་ཚུལ་བཞིན་སྲུང་བར་ཤོག །ཐ་མལ་སྐྱེ་ཤི་བར་དོའི་སྣང་ཞེན་ཀུན། །རང་

སེམས་སྤྲོས་བྲལ་དབྱིངས་སུ་ཐག་ཆོད་ནས། །དེ་ཉིད་རྟེན་དང་བརྟེན་པའི་དཀྱིལ་འཁོར་དུ། །འཆར་བྱེད་ཟབ་མོའི་རྣལ་འབྱོར་རྣམ་བཞི་ལ། །སྒྲོ་འདོགས་ཆོད་ནས་
ཐུན་བཞིར་བསྒོམས་པའི་མཐུས། །གཟུགས་སྐུ་སྒྲུབ་བྱེད་བསོད་ནམས་ཚོགས་རྫོགས་ཤིང་། །གང་སྣང་ལྷ་ཡི་འཁོར་ལོར་ཤར་གྱུར་ནས། །བསྐྱེད་པའི་རིམ་པས་
ཉམས་ལེན་མཐར་ཕྱིན་ཤོག །དག་པའི་ཞིང་མཆོག་བླ་མ་ལྷར་བཅས་ལ། །ཕྱག་མཆོད་ཡན་ལག་བདུན་པས་ཚོགས་བསགས་ཤིང་། །འགྲོ་ལ་ཚངས་པའི་གནས་བཞི་
བསྒོམས་པ་ཡི། །སྦྱོར་བ་སྔོན་འགྲོས་བདག་རྒྱུད་སྦྱོང་བར་ཤོག །ཟབ་མོའི་སྔགས་ཀྱིས་སྤྲོས་ཀུན་འོད་གསལ་དུ། །མཁའ་ལ་ན་བུན་དེངས་པ་ལྟར་ཐིམ་ནས། །དེ་
ཉིད་ངང་དུ་མཉམ་པར་བཞག་པ་ལས། །འཆི་བ་ཆོས་སྐུའི་ལམ་དུ་ཁྱེར་བར་ཤོག །དུས་མེ་འཁྲུགས་པའི་རྡོ་རྗེའི་གུར་ཁང་དུ། །འཁོར་ལོས་སྒྱུར་བ་ཁྲོ་བཅུའི་རྣལ་
འབྱོར་གྱིས། །ཕྱོགས་བཅུར་རྒྱུ་བའི་གདུག་ཅན་འབྱུང་པོའི་ཚོགས། །བསྲུང་དང་བཟློག་པའི་ཕྲིན་ལས་ཀུན་འགྲུབ་ཤོག །ཨེ་དབྱིངས་དུར་ཁྲོད་འབར་བའི་ཀློང་དཀྱིལ་

༄༅། །དུ༑ །བྱང་ཕྱོགས་ཡོངས་སུ་དག་པའི་གཞལ་མེད་ཁང་། །བསྒོམས་པས་སྣོད་ཀྱི་འཇིག་རྟེན་སྦྱོང་བ་དང་། །གང་དུ་འཚང་རྒྱའི་ཞིང་ཁམས་དག་བྱེད་ཤོག །
མངོན་བྱང་ལྔ་ལས་རྒྱུ་ཡི་རྡོ་རྗེ་འཛིན། །རྗེ་བཙུན་འཇམ་པའི་དབྱངས་ཀྱི་སྐུར་ལངས་ཏེ། །རྣལ་འབྱོར་དང་པོས་བར་དོའི་སྣང་བ་ཀུན། །ལོངས་སྤྱོད་རྫོགས་སྐུའི་ལམ་
དུ་ཁྱེར་བར་ཤོག །འཇམ་པའི་དབྱངས་ལས་རིགས་གསུམ་སྤྲོ་བསྡུ་ཡིས། །ཉི་མ་ས་བོན་ཕྱག་མཚན་རྣམ་རོལ་གྱིས། །དགའ་བ་གསུམ་ལས་བརྟན་གཡོ་འཁོར་འདས་
ཀྱི༑ །ཁྱབ་བདག་དཔལ་ལྡན་འབྲས་བུ་རྡོ་རྗེ་འཛིན། །ཞལ་ཕྱག་ཡོངས་སུ་རྫོགས་པ་མ་ཧེའི་ཞལ། །ཡབ་ཡུམ་ཞལ་བཟང་སྦྱོར་བའི་ཏིང་འཛིན་གྱིས། །སྐྱེ་བ་སྤྲུལ་
སྐུའི་ལམ་ཁྱེར་ཟབ་མོ་ཡིས། །རྗེས་སུ་རྣལ་འབྱོར་ཉམས་སུ་ལེན་པར་ཤོག །ཡབ་ཡུམ་མངོན་དགའི་འཁྱུད་དང་ཙུམྦ་ནས། །ཆུ་སྐྱེས་རྡོ་རྗེ་རོལ་པའི་ཙཎྜ་ལཱིས། །ཞུ་
བའི་བདེ་གཤེགས་བྱང་ཆུབ་སེམས་ཀྱི་དངོས། །དྷཱུ་ཏིའི་ལམ་ནས་ཞུགས་པའི་སྤྲིན་གྱི་བཅུད། །ཤེས་རབ་པདྨའི་ཟེའུ་འབྲུར་བབས་པ་ལས། །འོངས་པའི་དཀྱིལ་འཁོར་

ནམ་མཁའི་ཁྱོན་གང་བས། །ཕུང་ཁམས་སྐྱེ་མཆེད་མ་དག་སྣང་བ་ཀུན། །སྦྱོང་བྱེད་ཤིན་ཏུ་རྣལ་འབྱོར་འགྲུབ་པར་ཤོག །དེ་དག་དམ་ཚིག་དཀྱིལ་འཁོར་ཆེན་པོ་ལ། །
ཡེ་ཤེས་འཁོར་ལོས་དབྱེར་མེད་རྒྱས་བཏབ་སྟེ། །མཆོད་བསྟོད་བདུད་རྩི་མྱོང་ལ་སོགས་པ་ཡི། །རྣལ་འབྱོར་ཆེན་པོའི་ལམ་མཆོག་མཐར་ཕྱིན་ཤོག །དེ་ལྟར་རྒྱ་ཆེན་
བསྐྱེད་པའི་རིམ་པ་དང་། །ཟབ་གསལ་ཟུང་དུ་འཇུག་པའི་ཏིང་འཛིན་ལ། །རིང་དུ་སྦྱངས་ཤིང་བརྟན་པ་ཐོབ་བྱས་ནས། །སྔགས་ཀྱི་འཁོར་ལོའི་བཟླས་བརྗོད་མཐར་
ཕྱིན་ཤོག །བསྙེན་སྒྲུབ་མཐར་ཕྱིན་དེ་ཡི་བསམ་གཏན་དང་། །བཟླས་བརྗོད་སྦྱིན་སྲེག་འཁྲུལ་འཁོར་སྦྱོར་བ་ཡིས། །གྲུབ་པ་ཆེན་པོ་བརྒྱད་དང་ལས་ཆེན་བཞིས། །
བསྟན་དང་འགྲོ་ལ་ཕན་བདེ་སྒྲུབ་པར་ཤོག །འབུམ་ཕྲག་གཤིན་རྗེའི་གཤེད་རྒྱུད་སྙིང་པོའི་དོན། །ཨོོ་ཌི་ཡཱ་ནར་ཡེ་ཤེས་མཁའ་འགྲོ་མས། །གྲུབ་པ་མཆོག་བརྙེས་རོལ་
པའི་རྡོ་རྗེ་ལ། །ལེགས་པར་གདམས་པའི་སྙན་བརྒྱུད་རྡོ་རྗེའི་ཚིག །ར་ཆེན་བརྒྱུད་པར་བཅས་པའི་གསང་བའི་གཏམ། །ཟབ་པ་ལས་ཀྱང་ཆེས་ཟབ་ཞལ་གྱི་བཅུད། །

༄༅། །རྫོགས་རིམ་ཟབ་མོའི་ཉམས་ལེན་མཐར་ཕྱིན་ནས། །འཇམ་དཔལ་རྡོ་རྗེ་ཚེ་འདིར་འགྲུབ་པར་ཤོག །འཁོར་ལོ་རྣམ་ལྔའི་འབྱུང་བའི་རླུང་རྣམས་ནི། །ཉི་
ཟླའི་ལམ་ནས་དྷཱ་ཏཱིའི་མས་སྣ་རུ། །ཆོས་འབྱུང་ཆུ་སྐྱེས་ཁ་སྦྱར་དབུས་ཞུགས་པས། །ལས་སུ་རུང་ཞིང་དབུ་མར་འཇུག་པར་ཤོག །ཨ་ཐུང་ཕྱག་མཚན་ས་བོན་ཏི་ལ་ཀ ། །
རྭ་རྩེའི་རྣལ་འབྱོར་མཆོག་གི་ཙཎྜ་ལཱིས། །ཧཾ་ཡིག་ཞུ་བས་རྩ་མདུད་ཀུན་གྲོལ་ནས། །དྭངས་མ་མཆོག་གི་བདེ་ཆེན་བསྐྱེད་པར་ཤོག །དངོས་དང་ཡེ་ཤེས་ཕྱག་རྒྱའི་ཆུ་
སྐྱེས་ཀྱི། །གེ་སར་ལས་འོངས་བདེ་ཆེན་སྦྲང་རྩིའི་བཅུད། །ཡས་བབས་མས་བརྟན་བདུད་རྩིའི་དགའ་སྟོན་གྱིས། །ལྷན་སྐྱེས་ཡེ་ཤེས་ཉམས་སུ་མྱོང་བར་ཤོག །ཆོས་
རྣམས་ཀུན་གྱི་གནས་ལུགས་གདོད་མའི་གཤིས། །བློ་འདས་བརྗོད་བྲལ་ཕྱག་རྒྱ་ཆེན་པོའི་ངང་། །མཐའ་དབུས་མཉམ་རྗེས་མེད་པའི་རྣལ་འབྱོར་ལས། །ནམ་ཡང་མི་
གཡོ་རྟོགས་པ་མཐར་ཕྱིན་ཤོག །རྣམ་ཀུན་མཆོག་ལྡན་འོད་གསལ་འགྱུར་མེད་དབྱིངས། །མཁའ་དབྱིངས་ཤར་བའི་དབང་པོའི་གཞུ་རིས་བཞིན། །ཅིར་ཡང་འཆར་

བའི་ངོ་མཚར་རོལ་རྩེད་ལ། །རྣལ་འབྱོར་སེམས་ནི་ལྷུག་པར་སྐྱོང་བར་ཤོག །དེ་ལྟར་ཏིང་འཛིན་བརྟན་པའི་རྣལ་འབྱོར་པས། །ཤུན་ཆེན་གོས་གྱོན་རུས་རྒྱན་དྲུག་གིས་
སྨྲས༑ །བདུད་རྩི་བཟའ་ཞིང་ཅང་ཏེའུ་མི་རྐང་འབུད། །སྟག་སྨྱོན་ཞོན་ནས་དུག་སྦྲུལ་ཐོད་དུ་བཅིངས། །ཧཱུྃ་ཕཊ་སྒྲ་སྒྲོགས་མཚན་མོ་རྒྱུ་བ་ཡི། །ཀུན་འདར་ཀུན་
བཟང་སྤྱོད་པས་ཡུལ་ཀུན་ཏུ། །དཔའ་བོ་མཁའ་འགྲོའི་ཚོགས་དང་ལྷན་ཅིག་པར། །མྱུལ་བས་ནང་གི་ས་ལམ་བགྲོད་པར་ཤོག །དེ་ནས་བླ་མ་ལྷ་ཡིས་ལུང་བསྟན་པའི། །
པདྨ་ཅན་སོགས་ཉེ་རྒྱུས་མཚམས་སྦྱར་ནས། །ཚེ་གཅིག་ལུས་ལ་གེགས་མེད་བདེ་བླག་ཏུ། །ཟུང་འཇུག་རྡོ་རྗེ་འཛིན་པ་ཐོབ་པར་ཤོག །གོ་འཕང་མཆོག་དེ་དུས་འདིར་
མ་ཐོབ་ན། །རང་སེམས་སྐྱེ་མེད་རྡོ་རྗེ་འཇིགས་བྱེད་དུ། །ཚངས་བུག་ནས་ཐོན་དག་པའི་མཁའ་སྤྱོད་དུ། །བགྲོད་ནས་ལམ་མཆོག་མཐའ་རུ་ཕྱིན་པར་ཤོག །འདི་ཕྱི་
བར་དོའི་གནས་སྐབས་ཐམས་ཅད་དུ། །བླ་མ་རྗེ་བཙུན་འཇམ་དབྱངས་དཀྱིལ་འཁོར་པས། །བྱིན་གྱིས་བརླབས་པས་ཅིར་སྣང་དགེ་སྦྱོར་གྱི། །བསྐུལ་མར་ཤེས་པའི་

༄༅། །དགའ་བདེས་འཚོ་བར་ཤོག །རྒྱ་བོད་མཁས་གྲུབ་བྱེ་བས་བགྲོད་པའི་ལམ། །གཤིན་རྗེའི་གཤེད་དཔལ་ལམ་མཆོག་ཟབ་མོ་འདི། །ཆེས་ཆེར་རྒྱས་ཤིང་
རིང་དུ་མི་ཉམས་པར། །སྐལ་བཟང་སྐྱེ་བོའི་ཉེར་འཚོར་གནས་གྱུར་ཅིག །དེ་ཉིད་སྐྱོང་བར་ཞལ་བཞེས་སྲུང་མའི་གཙོ། །ལས་ཀྱི་གཤིན་རྗེ་དམ་ཅན་རྒྱ་མཚོར་བཅས། །
མཐུ་སྟོབས་དྲག་ཤུལ་ལྡན་པའི་ཚོགས་རྣམས་ཀྱིས། །གཡེལ་བ་མེད་པར་རྟག་ཏུ་གྲོགས་བྱེད་ཤོག །ཅེས་དཔལ་རྡོ་རྗེ་འཇིགས་བྱེད་རྭ་ལུགས་ལྷ་བཅུ་གསུམ་གྱི་བསྐྱེད་རིམ་དང་། རྫོགས་རིམ་རྭ་ཁྲིད་
མཁའ་འགྲོའི་སྙན་བརྒྱུད་ཀྱི་ལམ་གྱི་རིམ་པ་དང་སྦྱར་བའི་སྨོན་ལམ་གྱི་རབ་ཏུ་བྱེད་པ་ལམ་བཟང་གྲུབ་པའི་དགའ་སྟོན་ཞེས་བྱ་བ་འདི་ནི་དཔལ་གཤིན་རྗེའི་གཤེད་མ་ཧེའི་ཞལ་གྱི་རྣལ་འབྱོར་པ་བློ་གསལ་རྒྱ་མཚོས་དགེ་འཕེལ་རི་བོའི་སྤོ་ལ་གནས་པའི་
ཚེ་སྦྱར་བ་གྲུབ་པར་གྱུར་ཅིག །ཤུ་བྷ་མསྐུ་སརྦ་ཛ་ག་ཏེ། ། ༄༅། །སྭསྟི་པྲ་ཛཱ་བྷུ རབ་འབྱམས་ཞིང་ནས་ཐུགས་རྗེའི་དྲི་བཞོན་གྱིས། །ལེགས་པར་བསྐྱོད་པའི་ཆར་སྤྲིན་འདུས་པ་
ལྟར༑ །ནམ་མཁའི་ཁྱོན་ཡངས་གང་བའི་འཇམ་པའི་དབྱངས། །རབ་ཁྲོས་དཔལ་ལྡན་དུས་དགྲའི་ལྷ་ཚོགས་ནི། །གུར་གུམ་ཆུ་འབབ་ལྷ་རྫས་མེ་ཏོག་འཐོར། །རྫ་

རྔའི་སྒྲ་སྒྲོགས་ཤིས་བརྗོད་གླུ་དབྱངས་ལེན། །ཧཱུྃ་ཕཊ་ཕེ་སྒྲས་བདུད་ཀྱི་ཀླད་པ་འགེམས། །ཨེ་མ་དེ་རིང་སྙིང་དབུས་བདུད་རྩི་སྦྱིན། །ཁྱབ་བདག་སྐུ་བཞིའི་བདག་ཉིད་
རྡོ་རྗེ་འཆང་། །མགོན་དེས་འཁྱུད་པའི་བདེ་སྟེར་བེ་ཏཱ་ལཱི། །ལམ་འདིའི་ཤིང་རྟའི་སྲོལ་འབྱེད་ལ་ལི་ཏ། །དོན་ཡོད་རྡོ་རྗེ་ཡེ་འབྱུང་སྦས་པའི་ཞབས། །པདྨ་བཛྲ་བལ་། །
པོ་བྷ་རོ་དང་། །འཇམ་དབྱངས་རྣམ་སྤྲུལ་རྗེ་བཙུན་རྡོ་རྗེ་གྲགས། །ར་ཆེན་བརྒྱུད་པར་བཅས་པའི་བླ་མ་ཡི། །མཁྱེན་བརྩེ་ནུས་པས་དེང་འདིར་བདག་ཅག་སྐྱོངས། །
ཐུན་མཚམས་སྤྲིན་གྱི་འོད་ཆགས་ལི་ཁྲིའི་སྤོར། །བཻེཌུར་སྤྲིན་སྔོན་གསར་པས་གཏིབས་པ་ལྟའི། །དང་པོའི་མགོན་པོ་དཔལ་ལྡན་འཇམ་དཔལ་དབྱངས། །གང་དེའི་རྡོ་
རྗེ་གསུམ་གྱི་ཟློས་གར་ལས། །བསྐྲུན་པའི་དཀྱིལ་འཁོར་གཙོ་བོ་གཤིན་རྗེའི་གཤེད། །རབ་འཇིགས་མ་ཧེའི་ཞལ་ཅན་བཅོམ་ལྡན་འདས། །ཡུམ་མཆོག་རོ་ལངས་
དགའ་མར་རྟག་རོལ་བའི། །ཁྱབ་བདག་འཁོར་ལོའི་མགོན་པོའི་བཀྲ་ཤིས་ཤོག །རྗེ་བཙུན་ཡབ་ཡུམ་སྦྱོར་བའི་མཁའ་དབྱིངས་ནས། །འཐོན་པའི་རིགས་བཞིའི་ཁྲོ་

༄༅། །རྒྱལ་ཡུམ་ཆེན་བཞི། །སྒོ་བཞི་སྐྱོང་བའི་གཏུམ་ཆེན་གཤེད་པོ་བཞི། །བཅུ་གསུམ་ལྷ་ཡི་དཀྱིལ་འཁོར་ལྷ་ཚོགས་ནི། །མཐོང་ཐོས་དྲན་པས་བདུད་དགྲའི་།
སྙིང་འགེམས་ཤིང་། །མཆོག་དང་ཐུན་མོང་དངོས་གྲུབ་ཆུ་རྒྱུན་གྱིས། །སྐལ་བཟང་སྙིང་ལ་བདུད་རྩིའི་དཔལ་སྟེར་བ། །ལྷག་པའི་ལྷ་མཆོག་འཁོར་ལོའི་བཀྲ་ཤིས་ཤོག །
སྟོང་ཉིད་རྡོ་རྗེའི་རྭ་བས་ཡོངས་བསྐོར་བའི། །འཇིགས་རུང་དུར་ཁྲོད་བརྒྱད་ཀྱིས་གང་བའི་དབུས། །ཐར་པ་ཆེན་པོའི་གྲོང་ཁྱེར་གཞལ་མེད་ཁང་། །ཁྲག་ཞག་རྦ་ཀློང་
འཁྲུགས་པའི་ཀློང་དཀྱིལ་དུ། །ཐོད་རུས་ཟླུམ་པོར་བརྩིགས་པའི་ཕོ་བྲང་མཆོག །ཕྱག་མཚན་མེ་སྟག་ཚ་ཚ་འཕྲོ་བ་ཡིས། །ལྷ་སྣམ་ཕྱོགས་མཚམས་ཀུན་ཏུ་གཏམས་
པའི་གྲོང་། །བྱང་ཕྱོགས་རྣམ་པར་དག་པའི་བཀྲ་ཤིས་ཤོག །དུས་དགྲའི་རྒྱུད་རྒྱལ་འབུམ་ཕྲག་བསྡུས་པའི་བཅུད། །རྩ་བཤད་མན་ངག་རྒྱུད་ཀྱི་ཉིང་ཁུའི་མཆོག །རྒྱ་
བལ་གངས་ཅན་མཁས་གྲུབ་བརྒྱུད་པ་ཡི། །ཞལ་གྱི་པདྨོ་ལས་འོངས་དབང་བཞི་དང་། །དམ་ཚིག་སྡོམ་པ་རིམ་གཉིས་ཟབ་མོའི་ལམ། །མཚན་མོ་རྒྱུ་སོགས་སྤྱོད་པ་

རྣམ་གསུམ་ལ། །ཕུན་ཚོགས་དགེ་ལེགས་ཇི་སྙེད་མཆིས་པ་དེས། །བདག་ཅག་བྱང་ཆུབ་བར་དུ་ཤིས་པས་སྐྱོངས། །གཤིན་རྗེའི་གཤེད་དཔལ་རྒྱུད་དོན་ཟབ་མོའི་།
བཅུད༑ །བླ་མའི་དྲིན་ལས་ལེགས་པར་རྟོགས་གྱུར་ནས། །ཐུན་བཞིའི་རྣལ་འབྱོར་མཆོག་ལ་གཞོལ་བ་སོགས། །ལམ་བཟང་གང་འདིའི་ལུང་རྟོགས་དམ་པའི་ཆོས། །
འཆད་དང་ཉན་དང་སྒོམ་ཞིང་རྟོགས་པ་དང་། །མཐོང་ཐོས་དྲན་རེག་དད་གུས་བསྐྱེད་པ་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས། །བདག་ཅག་ཚེ་རབས་
ཀུན་ཏུ་སྐྱོང་གྱུར་ཅིག །རབ་འབྱམས་རྒྱུད་སྡེར་འཁྲུལ་འཁོར་མཐར་ཐུག་ནི། །གཤིན་རྗེའི་གཤེད་རྒྱུད་གཙོ་བོར་བསྔགས་པ་ཡི། །རབ་ཏུ་ཁྲོས་པ་རྡོ་རྗེ་འཇིགས་བྱེད་
ཀྱི༑ །སྒྲུབ་ཐབས་ལྔ་དང་རིག་སྔགས་རྣམ་པ་གསུམ། །རྩ་བའི་འཁྲུལ་འཁོར་བདུན་དང་ཡན་ལག་གི །འཁྲུལ་འཁོར་བཅུ་ཕྲག་བརྒྱད་དང་ཟུང་གཉིས་ཀྱིས། །ལས་
ཆེན་བཅུ་གཉིས་ཐོགས་མེད་སྒྲུབ་ནུས་པས། །རང་གཞན་དོན་གཉིས་འགྲུབ་པའི་བཀྲ་ཤིས་ཤོག །ལྷོ་ཕྱོགས་ལྕགས་མཁར་འབར་བའི་གྲོང་ཁྱེར་དུ། །འཇིགས་མཛད་

༄༅། །རྡོ་རྗེའི་བཀའ་ཡིས་ཉེར་བསྒོས་པའི། །ཆོས་ཀྱི་རྒྱལ་པོ་ལས་ཀྱི་གཤིན་རྗེའི་གཙོ། །གཏུམ་དྲག་མཐར་བྱེད་མ་མོ་མཁའ་འགྲོའི་ཚོགས། །ཕྱོགས་བཅུ་
སྐྱོང་བའི་སྲུང་མ་མཐུ་རྩལ་ཅན། །སྲིད་གསུམ་སྤྱོད་པའི་འབྱུང་པོའི་ཚོགས་རྣམས་ལ། །མཐུ་སྟོབས་ཇི་སྙེད་མཆིས་པའི་དགེ་མཚན་དེས། །བསྟན་དང་བསྟན་འཛིན་
བསྲུང་བའི་བཀྲ་ཤིས་ཤོག། །།ཅེས་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་འཁོར་ལོའི་ཤིས་བརྗོད་འཆི་མེད་སྤྲིན་གྱི་རྔ་དབྱངས་ཞེས་བྱ་བ་འདི་ནི་མ་ཧེའི་ཞལ་གྱི་རྣལ་འབྱོར་པ་བློ་གསལ་རྒྱ་མཚོས་དགེ་འཕེལ་རི་བོའི་སྤོ་ལ་གནས་
ཚེ་སྦྱར།། མངྒ་ལཾ།། གཞན་ཡང་བཀྲ་ཤིས་ཀྱི་ཚིག་ཅི་རིགས་པ་བརྗོད་ཅིང་མེ་ཏོག་གི་ཆར་དབབ། རོལ་མོའི་སྒྲ་རྒྱ་ཆེར་བྱ། དགའ་སྟོན་བཟང་པོས་ཐམས་ཅད་ཚིམ་པར་བྱའོ། །དེ་ལྟར་བྱས་པའི་འབྲས་བུ་ནི། མི་མཐུན་པའི་ཕྱོགས་ལས་
རྒྱལ་ཞིང་གཤིན་རྗེའི་གཤེད་ཀྱི་གོ་འཕང་ཚེ་འདི་ཉིད་ལ་ཐོབ་པར་འགྱུར་རོ།། ༄༅། །དཔལ་ཆེན་དཔལ་གྱུར་འཇམ་དཔལ་ཁྲོས་པའི་སྐུ། །ཐུགས་རྗེས་འདུལ་མཛད་རྡོ་རྗེ་གྲགས་པ་ཡི། །
དབང་གི་ཆུ་བོ་ཆོས་ཀྱི་རབ་མཆོག་དོན། །བསྡེབས་པས་འཁྲུལ་པ་གང་མཆིས་བཟོད་པར་གསོལ། །མ་འཁྲུལ་དགེ་བ་གནམ་ལྕགས་རྡོ་རྗེའི་རས། །དམུས་ལོང་དབང་།

མེད་ལམ་འཇུག་མིག་ཕུག་ནས། །ཐར་པ་ཆེན་པོའི་ཁང་བཟང་ཉམས་དགའ་བར། །སེམས་ཅན་ཐམས་ཅད་རོལ་པས་འཇུག་པར་ཤོག །རབ་དཀར་ཁ་བས་བསྐོར་
བའི་སྨན་ལྗོངས་འདིར། །རབ་འཇིགས་དུས་དགྲའི་ཆོས་སྐོར་མང་བྱོན་ཡང་། །རབ་མཆོག་ཕུལ་བྱུང་རྭ་ཆེན་ལོ་ཙཱའི་ལུགས། །རབ་འབྱམས་ཕྲིན་ལས་གྲུབ་པའི་རྒྱུན་
འདི་བྱུང་། །སྐབས་དེར་རྐང་འཐུང་ངོས་ཀྱི་སྲིན་བུ་ལྟར། །རྭ་པའི་བརྒྱུད་པ་དག་ལ་བསྟེན་བཞིན་དུ། །རྭ་ཆེན་གསུང་རབ་རིང་དུ་འདོར་བྱེད་པ། །དེ་ཡི་བྱིན་རླབས་
བརྒྱུད་པ་མཁའ་དབྱིངས་དེངས། །འགའ་དག་རྭ་ལོ་ཆེན་པོའི་ཡི་གེ་ལ། །བསྟེན་པར་རློམ་ཡང་དུས་འཁོར་ཀྱེ་རྡོར་སོགས། །རང་རང་མོས་པའི་རྒྱུད་སྡེ་གཞན་བསྲེས་
ནས༑ །འཆད་པའང་དག་དུག་བསྡུས་པའི་གོས་མིན་ནམ། །འདིར་ནི་རྭ་ལོ་རྡོ་རྗེ་གྲགས་པ་ཡི། །སྒྲུབ་དཀྱིལ་གཞུང་གི་ཚུལ་དུ་ཚད་མར་བཟུང་། །ཅུང་ཟད་མི་
གསལ་བ་དང་ངག་འདོན་སོགས། །དེ་གསུང་གཞན་དང་ལུགས་འདིའི་བརྒྱུད་པ་ཡི། །བླ་མ་རྣམས་ཀྱི་གསུང་རྒྱུན་ཇི་བཞིན་དུ། །གསལ་བྱེད་ལྷན་ཐབས་ཚུལ་དུ་བྲིས་

༄༅། །པ་ལ། །བསྲེ་བསླད་རང་བཟོའི་སྐྱོན་གྱིས་དབེན་པའི་ཕྱིར། །དཔྱོད་ལྡན་སྐལ་བཟང་རྣམས་ཀྱིས་ཉམས་ལེན་མཛོད། །དེ་ལྟར་གསལ་བྱེད་ཟབ་དོན་
རབ་གསལ་འདིས། །མི་གསལ་ཐེ་ཚོམ་མུན་ནག་ཀུན་སེལ་ཞིང་། །སྐལ་བཟང་སྙིང་གི་ཨུཏྤལ་བཞད་པ་དང་། །གསང་ཆེན་པད་མཚོའི་འཛུམ་དཀར་ཅིས་མི་གཡོ། །
ལེགས་བྱས་ལྷོ་ཡི་དྲི་བཞོན་ཕྲེང་བ་འདིས། །རྡོར་འཛིན་དང་པོའི་ལས་ཅན་སྙིང་དབུས་ཀྱི། །ཚ་གདུང་བསལ་ནས་གསང་ཆེན་བསིལ་ཡབ་ཀྱིས། །འཇམ་དབྱངས་
བདུད་རྩིའི་དགའ་སྟོན་ཐོབ་གྱུར་ཅིག །ཅེས་དཔལ་རྡོ་རྗེ་འཇིགས་བྱེད་རྭ་ལུགས་ལྷ་བཅུ་གསུམ་མའི་མངོན་དཀྱིལ་རྭ་ཆེན་གྱིས་མཛད་པ་དང་། དེའི་ལྷན་ཐབས་ཚར་ཆེན་
གྱིས་མཛད་པ་གཉིས་ལྷན་ཅིག་ཏུ་བཀོད། བརྒྱུད་འདེབས་ལམ་རིམ་བཀྲ་ཤིས་རྒྱས་པ་རྣམས་ཀྱང་དེའི་ཁོངས་ནས་འཐོན་པར་བྱས། མཁན་ཆེན་ངག་དབང་ཆོས་གྲགས་
ཀྱིས་མཛད་པའི་འཇིགས་བྱེད་ཆོས་སྐོར་ལ་དྲི་བའི་རང་ལན་དཔྱིད་ཀྱི་རྒྱལ་མོའི་དགའ་སྟོན་ལས་དཀའ་གནས་མཐའ་དཔྱོད་རྣམས་མཆན་བུར་བཏབ་ནས་ནག་འགྲོས་བཀླགས་

ཆོག་མར་བཀོད་པ་འདི་ནི་༧ས་སྐྱ་པ་ཀུན་བློས་འཇིགས་བྱེད་ལྷ་བཅུ་གསུམ་མའི་སྒྲུབ་མཆོད་བརྒྱ་ཚར་གྲངས་གསོག་བགྱིད་སྐབས་གནས་གསར་རྡོ་རྗེ་འཆང་ཆེན་པོ་ལ་གང་
ཅིའི་དཀའ་གནས་རྣམས་དོགས་དཔྱོད་ཞིག་ལ་ཞིབ་སད་དང་བཅས་གསུང་ཤོག་ཏུ་བྱོན་པའི་མཐར། ངེད་རང་ནས་ཐོབ་པའི་འཇིགས་བྱེད་ཀྱི་དབང་ལུང་མན་ངག་རྣམས་
ཡོངས་རྫོགས་ཁྱེད་རང་ལ་འཕྲོད་པ་ཡིན་པས། དེས་ན་རྭ་པོད་སོགས་ལུགས་འདི་ལ་མཁོ་བའི་ཡིག་ཆ་རྣམས་ལ་ཞིབ་འཇུག་བགྱིས་ངོས་མངོན་དཀྱིལ་ནག་འགྲོས་མ་ཁུངས་
ཐུབ་ཞིག་གྱིས་ཞེས་བཀའ་ཡི་གནང་བ་ཐོབ་པ་ལ་བརྟེན་ནས། ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་རྭ་ཆེན་གྱི་
བཞེད་པ་བཞིན་བཀོད་པ་འདི་ལ་འགལ་འཁྲུལ་ནོངས་པའི་ཚོགས་མེད་སྙམ་ཡང་། བདག་བློ་སྐྱེས་སྦྱངས་ཡོན་ཏན་གྱིས་དབེན་ཞིང་། སྡིག་སྒྲིབ་ཉེས་ལྟུང་སྤྱི་དང་དཀོར་
གྲིབ་ཀྱིས་མོག་པོར་བྱས་སྟབས་འཇམ་པའི་དབྱངས་ཀྱི་དགོངས་པ་དང་འགལ་ཚེ། དེས་མཚོན་དུས་གསུམ་དུ་བསགས་པའི་ཉེས་པ་རྣམས་མཁའ་མཉམ་འགྲོ་བའི་སྡིག་པ་

༄༅། །དང་ལྷན་ཅིག་ཏུ་བཤགས་ཤིང་། འདིས་མཆོད་བརྗོད་ནས་བཟུང་སྒྲུབ་དཀྱིལ་ཡོངས་རྫོགས་ར་ཆེན་དང་ཚར་ཆེན་གྱི་གསུང་ལ་ངག་འདོན་དམིགས་བསལ་
བཟོ་དགོས་རྣམས་མ་གཏོགས་གཞན་དེ་དག་སོར་བཞག་པ་ནི། ས་སྐྱ་པཎྜིཏ་ཆེན་པོས། དེས་ན་སངས་རྒྱས་གསུང་རབ་དང་། །མཁས་པ་རྣམས་ཀྱི་བསྟན་བཅོས་ཀྱི། །
ཚིག་དོན་ལ་ནི་བྱིན་རླབས་ཡོད། །ཅེས་གསུངས་པ་བཞིན་ཡིན་ནོ། །འདིའི་དགེ་བས་སེམས་ཅན་ཐམས་ཅད་བདུད་བཞིའི་གཡུལ་ལས་རྒྱལ་བ་དཔལ་རྡོ་རྗེ་འཇིགས་བྱེད་
ཀྱི་གོ་འཕང་ཐོབ་པའི་རྒྱུར་གྱུར་ཅིག །ན་མོ་གུ་རུ་བཛྲ་བྷེེ་ར་ཝ་མཎྜ་ལེ་འདིར་དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མ་རས་བྲིས་ལ་བརྟེན་ནས་དབང་བསྐུར་བའི་
ཚུལ་ལ། རང་ངམ་བླ་མ་གོང་མས་སའི་ཆོ་ག་ཚུལ་བཞིན་དུ་བྱས་པའི་གནས་སུ་སྟེགས་བུ་གྲུ་བཞིར་བ་བྱུང་དང་བདུད་རྩི་ལྔས་ཁྱབ་པར་བྱུགས་པའི་སྟེང་དུ་མེ་ཏོག་སིལ་མ་
དགྲམ༑ དབུས་སུ་མཉྫིའི་སྟེང་དུ་མཎྜལ་ལ་གཙོ་འཁོར་གྱི་སྔགས་བརྗོད་པ་དང་བསྟུན་ནས་ལྷ་གནས་རྣམས་སུ་དབུས་སུ་དྲི་བཟང་པོའི་ཐིག་ལེ་གྲུ་བཞི། འཁོར་རྣམས་ཀྱི་

གནས་སུ་ཟླུམ་པོ་བྱ། དེ་དག་གི་སྟེང་དུ་འབྲས་སམ་ནས་ལ་སོགས་པའི་འབྲུ་དྲི་བཟང་གིས་སྤགས་པའི་མེ་ཏོག་གི་ཚོམ་བུ་དགོད། གཙོ་བོའི་ཞབས་སུ་ས་ལྷའི་ཚོམ་བུའང་
དགོད༑ མཐར་བྱང་ཤར་དུ་མཚམས་འཛིན་གྱི་མེ་ཏོག །ཤར་དང་ཤར་ལྷོར་ཆུ་གཉིས། ལྷོར་མེ་ཏོག །ལྷོ་ནུབ་ཏུ་བདུག་སྤོས། ནུབ་ཏུ་མར་མེ། ནུབ་བྱང་དུ་དྲི་
ཆབ༑ བྱང་དུ་ཞལ་ཟས་རྣམས་གྲུ་བཞིར་བཤམ། གཏོར་མ་དྲུག་རྒྱན་ལྡན་མདུན་དུ་དགོད། སྔོན་འགྲོ་གཏོར་མའང་ལོགས་ཤིག་ཏུ་གཞག །རྣལ་འབྱོར་པའི་མདུན་
དུ་ནང་མཆོད་རྡོར་དྲིལ་སོགས་དང་། བུམ་པ་གཉིས་གཟུངས་རྡོར། འོག་སློབ་མ་སྟ་གོན་ལ་དགོས་པའི་ཡོ་བྱད་རྣམས་ཀྱང་མ་ཚང་བ་མེད་པར་བཤམ། སྔོན་འགྲོ་
གཏོར་མར་ཆབ་བྲན་ཏེ། རྡོ་རྗེའི་རྗེས་ནང་མཆོད་འཐོར་བ་དང་བཅས། ཨོཾ་ཨཱཿཎབི་གྷྣཱན་ཏ་ཀྲྀཏ་ཧཱུྃ་ཕཊ། སོགས་ནས་གནས་ཡོའི་བྱིན་རླབས་དང་། ཞུ་འབུལ་མེད་
ནའང་ཆོག་པས། སྐྱབས་འགྲོ་ནས་བརྩམས་ཏེ་མདུན་བསྐྱེད་ལ་གཏོར་མ་འབུལ་བའི་བར་དཀྱུས་བཞིན་དང་། སློབ་མ་སྟ་གོན་ཡིག་ཆ་ཟུར་ནས་འབྱུང་བ་ལྟར་བྱས་རྗེས། 

༄༅། །རྗེས་ཆོག་གིས་མཐར་དབྱུང་བར་བྱའོ། །དེ་ནས་སྟ་གོན་གྱི་མཆོད་གཏོར་བསྡུས་ཤུལ་དུ་རས་བྲིས་རང་ལ་ཞལ་ཕྱོགས་པར་དགྲམ། མཆོད་གཏོར་སོགས་
སྟ་གོན་བཞིན་དང་། མདའ་ཚོན་བྲེས་པར་མེ་ལོང་བཏགས་པ་དཀྱུས་བཞིན། བུམ་པ་གཉིས་འབུལ་ཚུལ་དཀྱུས་བཞིན་བྱ། སང་ནངས་པར་སྔ་བར་ལངས་ཏེ། སྔོན་
འགྲོ་གཏོར་མ་ནས་བརྩམས་ཏེ་བདག་བསྐྱེད་བསྡུ་བའི་བར་སྟ་གོན་བཞིན་བྱ། དེ་ནས་མདུན་གྱི་རས་བྲིས་དཀྱིལ་འཁོར་ཨོཾ་ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ་ཀྱིས་བསང་བ་ནས་
བཟུང་༑ བདག་འཇུག་གི་མཇུག །ཀུན་གྱིས་དྲི་མེད་མཐོང་བར་ཤོག །ཅེས་པའི་བར་དཀྱུས་ལྟར་ནར་འདེད་དུ་གཏང་། དེ་ནས་ཁོ་བོས་བྱས་པའི་དབང་ཆོག་ཟུར་
ནས་འབྱུང་བ་ལྟར་གྱིས་སློབ་མར་དབང་རྫོགས་པར་བསྐུར། རྗེས་ཆོག་ཀྱང་རྡུལ་ཚོན་གཤེགས་གསོལ་མ་གཏོགས་པར་དཀྱུས་ལྟར་བྱས་ནས་འགྲུབ་བོ། །ཞེས་པའང་
དབང་བསྐུར་ལ་འཇུག་བདེ་བའི་ཕྱིར་བློ་གཏེར་དབང་པོས་ལྷུན་གྲུབ་སྟེང་ལཱ་སྱེ་རི་ཁྲོད་དུ་ཤར་མར་སྤེལ་བ་དགེ །སརྦ་དཱ་ཀ་ལྱཱ་ཎཾ་བྷ་ཝ་ཏུ།།

༄༅། །དཔལ་རྡོ་རྗེ་འཇིགས་བྱེད་འཁོར་དང་བཅས་པ་ལ་ཚོགས་མཆོད་འབུལ་ཚུལ་ཚོགས་གཉིས་
བདུད་རྩིའི་སྤྲིན་ཆེན་ཞེས་བྱ་བ་བཞུགས་སོ།།

༄༅། །ན་མོ་གུ་རུ་བཛྲ་བྷེ་ར་ཝ། རྒྱལ་ཀུན་མཁྱེན་བརྩེ་མཐུ་སྟོབས་གཅིག་བསྡུས་པའི། །བླ་མ་འཇམ་དཔལ་ཁྲོས་པར་བཏུད་ནས་དེ། མཉེས་བྱེད་ཚོགས་མཆོད་ཚོགས་གཉིས་སྤྲིན་ཆེན་
ལས༑ །མཆོག་ཐུན་ལས་བཞིའི་དངོས་གྲུབ་ཆར་འབེབས་བྱ། །དེ་ལ་བླ་མ་ཡི་དམ་མཁའ་འགྲོ་ཆོས་སྐྱོང་སོགས་མགྲོན་རིགས་བཞི་མཉེས་ཤིང་ཚིམས་ནས་བསོད་ནམས་དང་ཡེ་ཤེས་ཀྱི་ཚོགས་ཆེན་པོ་
རྫོགས་པས་མཆོག་ཐུན་མོང་གི་དངོས་གྲུབ་དང་། ལས་བཞིའི་ཕྲིན་ལས་ཐམས་ཅད་བདེ་བླག་ཏུ་འགྲུབ་པ་དང་། དམ་ཚིག་ཉམས་ཆག་ཉེས་ལྟུང་ཐམས་ཅད་སྦྱངས་ཤིང་བཤགས་པའི་ཐབས་ཚུལ་བླ་ན་
མེད་པ་ནི་ཚོགས་ཀྱི་འཁོར་ལོའི་མཆོད་པ་ཡིན་པར་གསར་རྙིང་གི་རྒྱུད་སྡེ་རྣམས་ལས་ཡང་ཡང་གསུངས་ཤིང་། དེ་ལ་རྒྱུད་སྡེའི་ཡི་དམ་གྱི་ལྷ་ཡང་མཐའ་ཀླས་ནའང་། མདོ་རྒྱུད་དུ་མ་ནས་དུས་གསུམ་གྱི་

༄༅། །སངས་རྒྱས་རྣམས་མཚན་ནས་བརྗོད་ཅིང་མཆོད་པ་བས་འཇམ་དཔལ་དབྱངས་ཀྱི་མཚན་ལན་གཅིག་བརྗོད་པ་བསོད་ནམས་ཆེ་བ་སོགས་མང་དུ་གསུངས་ལ། དེ་ཡང་ཇི་སྐད་དུ།
འཇམ་དཔལ་གསང་རྒྱུད་ལས། བཅོམ་ལྡན་འཇམ་དཔལ་དབྱངས་འདི་ནི། །ཁྲོ་བོར་གྱུར་ན་གཤིན་རྗེ་གཤེད། །དེ་མཐོང་ན་ནི་ཁྲོ་བོ་གཞན། །ཐམས་ཅད་ཀུན་གྱི་ལག་ཆ་ཤོར། །ཞེས་གསུངས་
པ་ལྟར། དེ་ཉིད་མ་རུངས་གདུལ་དཀའ་བ་རྣམས་འདུལ་བའི་ཕྱིར་དུ་ཁྲོ་བོའི་དབང་པོའི་སྐུར་བཞེངས་པའི་ཡི་དམ་དཔལ་བཅོམ་ལྡན་འདས་རྡོ་རྗེ་འཇིགས་བྱེད་འདི་ནི་མཆོག་ཐུན་གྱི་དངོས་གྲུབ་དང་ལས་
བཞི་གང་བསྒྲུབ་ཀྱང་བྱིན་རླབས་ཆེ་ཞིང་ནུས་མཐུ་མྱུར་བ་སོགས་ཁྱད་པར་འཕགས་ཏེ། བླ་ཆེན་འཕགས་པས། རྒྱལ་བས་གསུངས་པའི་ཆོས་ཀྱི་ཚུལ། །སེམས་ཅན་ཁམས་བཞིན་བགྲང་ཡས་ལས། །

ཐེག་པ་ཆེན་པོ་ཁྱད་པར་འཕགས། །དེ་ཡི་སྙིང་པོ་རྡོ་རྗེ་ཐེག །གསང་སྔགས་རྒྱ་མཚོ་ཐམས་ཅད་ལས། །ལས་ཀུན་བདེ་བླག་སྒྲུབ་བྱེད་ཅིང་། གདུག་པ་གདུལ་བྱེད་དྲག་པོ་ཡི། །ལས་ལ་གཤིན་རྗེ་གཤེད་པོ་བསྔགས། །དེ་ཡི་ཚུལ་ཡང་
དཔག་ཡས་ལས། །མ་ཧེའི་ཞལ་གྱི་རྣལ་འབྱོར་ནི། །ཁྱད་པར་འཕགས་ཞེས་ལུང་ལས་འབྱུང་། །གཏན་ཚིགས་ཀྱང་ནི་འདི་ལ་སྣང་། །ཞེས་གསུངས་པ་དང་། སངས་རྒྱས་ཐོད་པའི་རྒྱུད་ལས། ལས་ཀྱི་མཐར་ཐུག་པ་ནི་གཤིན་རྗེ་གཤེད་པོ་
སྟེ༑ བསོད་ནམས་ཀྱི་མཐར་ཐུག་པ་ནི་ཚོགས་ཀྱི་འཁོར་ལོ་ཡིན། ཞེས་གསུངས་པ་ལྟར་གྱི་ཡི་དམ་ཁྱད་པར་ཅན་འདི་ཉིད་ལ་ཚོགས་ཀྱི་མཆོད་པ་འབུལ་བའི་ཚུལ་ལ། སྦྱོར་དངོས་རྗེས་གསུམ་ལས། དང་པོ་ནི། གནས་དུས་དགེ་བར་བདག་
མདུན་གང་ལ་བརྟེན་པ་ཡིན་ཡང་དེ་ཡི་མཆོད་གཏོར་སོགས་ནི་སོ་སོའི་གཞུང་བཞིན་ལ། ཁྱད་པར་ཚོགས་སྣོད་པདྨ་བྷཉྫར། ཚོགས་གཏོར་མཐོང་བརྒྱུད་བཞིན་ལ་ཚོགས་རྫས་བཟང་པོ་སྣ་ཚོགས་སྤྱི་དང་། མེད་དུ་མི་རུང་བའི་རྫས་བ་ལ་དང་། །
མ་དཱ་ན་སོགས་ཐབས་ཤེས་ཀྱི་རྫས་རྣམས་བཀོད་མཛེས་སུ་བཤམས། བདག་བསྐྱེད་སྔོན་སོང་གིས་བདག་མདུན་གང་ལའང་དཔའ་གཅིག་གམ་དཀྱིལ་འཁོར་ཡོངས་རྫོགས་གང་ཡིན་ཀྱང་སྲུང་མའི་མཆོད་གཏོར་ཡན་གྲུབ་ནས། འཇམ་དབྱངས་ས་
པཎ་གྱི་ཚོགས་མཆོད་ལས། གསང་སྔགས་ཀྱི་དམ་ཚིག་ལྡན་ཞིང་ཉམས་པ་རྣམས་ལ་རྡོར་སེམས་སྒོམ་བཟླས་དགོས་པར་གསུངས་པ་ནི། སྔར་སྡོམ་གསུམ་གྱི་ཉེས་པ་བཤགས་ཤིང་གསོ་བའི་ཕྱིར་སྔོན་འགྲོ་གསུམ་གྱིས་གྲུབ་པར་སེམས། ཁྱད་

༄༅། །པར་ཚོགས་འཁོར་གྱི་དུས་སུ་བརྡ་ཡི་སྐད་ཀྱིས་མ་སྨྲས་ན་བར་ཆད་འབྱུང་བ་དང་དམ་ཚིག་ཉམས་པར་གསུངས་ཏེ། ཀྱེ་རྡོར་ལས། གསང་བའི་སྐད་ཀྱིས་མི་སྨྲ་ན། །དེ་ཡི་དམ་ཚིག་ཉམས་པར་ནི། །འགྱུར་བ་འདི་ལ་ཐེ་ཚོམ་
མེད༑ །ཅེས་གསུངས་པས། ཆང་ལ་མ་དཱ་ན། ཤ་ལ་བ་ལ། །ཟན་ལ་སོགས་པའི་བཟའ་བ་ལ་ཏྲི་པི་ཏ། ཚོད་མ་ལ་ཏིན་རྡ་ན། ཐོད་པ་ལ་པདྨ་བྷཉྫན། སྣོད་གཞན་ལའང་དེ་ལྟར་བསམས་ཤིང་བརྗོད། དམ་ལྡན་ལ་ཀ་ལཉྫར། དམ་
མེད་ལ་དུན་དྷུ་ར། འོང་བ་ལ་ཕྲོ་ཁ་ན། འགྲོ་བ་ལ་ཁེ་ཌག །སྐྱེས་པ་ལ་ཌ། བུད་མེད་ལ་ཌི་སོགས་བརྗོད་པ་ལས་ཐ་མལ་པར་མི་བརྗོད། ཡི་དམ་ལྷ་ཡི་འདུ་ཤེས་ལས་ཐ་མལ་བའི་འདུ་ཤེས་མི་བྱ། གཞན་ཡང་ལས་རྡོར་དབྱུག་སྔོན་ཅན་གྱི་
ང་རྒྱལ་གྱིས་ལས་བུམ་ཐོགས་ལ་སྒོ་དྲུང་ནས་བརྡ་ལན་མ་འཕྲོད་པ་རྣམས་ཕྱིར་སྐྲད། འཕྲོད་པ་རྣམས་ནང་དུ་འཇུག་པ་དེ་ལ་ཞུ་བ་ཞུ་ལན་བྱ་བ་སོགས་གསུངས་ཀྱང་དེང་སང་ཕྱག་ལེན་མེད་ཅིང་མ་གྲུབ་ཀྱང་། དབང་མ་ཐོབ་པ་དང་དམ་ཉམས་ཀྱིས་
དབེན་པ་ཞིག་ནི་ངེས་པར་དགོས་སོ། གཉིས་པ་དངོས་གཞི་ལ་གསུམ། །ཚོགས་བྱིན་གྱིས་བརླབས་པ། ཚོགས་མགྲོན་སྤྱན་འདྲེན་པ། ཚོགས་མཆོད་པའོ། །དང་པོ་ནི་ཚོགས་རྫས་རྣམས་ནང་མཆོད་ཆུ་ཆང་གིས་སྦྱངས་ལ། ཚོགས་པ་མང་
པོ་ཡོད་ན་ལས་ཀྱི་རྡོ་རྗེས་ཕྱག་གསུམ་བཙལ་ལ། ཚོགས་ཀྱི་ཡོ་བྱད་ལ་བྱིན་རླབས་གནང་བར་ཞུ། ཞེས་བརྗོད། དེ་ནས་རྭ་ཆེན་གྱིས་ཚོགས་གཏོར་མ་ལྟར་བྱིན་གྱིས་རླབས་པར་གསུངས་པས། སློབ་དཔོན་གྱིས་རྡོ་རྗེའི་

རྩེས་ནང་མཆོད་ནས་གཏོར་ལ། ཨོཾ་ཨཱཎབིགྷཱནྟ་ཀྲྀ་ཏ་ཧཱུྃ་ཕཊ། ཅེས་པས་བགེགས་བསངས། སྭཱ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུའི་དབྱིབས་ཅན་བ་།
དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་འབར་བས་མཚན་པ། དེའི་སྟེང་དུ་ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ་ཨ་ལས་ཐོད་པའི་
སྣོད་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པའི་ནང་དུ་དབུས་སུ་ན་ལས་མིའི་ཤ །ཤར་དུ་གོ་ལས་བ་གླང་གི་ཤ །ལྷོར་ཀུ་ལས་ཁྱིའི་ཤ །
ནུབ་ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དེ་རྣམས་སྦྱོང་བྱེད་ཀྱི་ཡི་གེ་དབུས་སུ་ཡ། ཤར་དུ་ཀྵེ། ལྷོར་མ། ནུབ་ཏུ་མེ། བྱང་དུ་ད་རྣམས་བསམ། །
ཡང་དབུས་སུ་ཤུ་ལས་བྱང་ཆུབ་ཀྱི་སེམས། །ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ལས་དྲི་ཆུ། །ནུབ་བྱང་དུ་མ་ལས་ཀླད་པ། བྱང་ཤར་དུ་ར་ལས་རཀྟ། དེ་
རྣམས་སྦྱོང་བྱེད་ཀྱི་ཡི་གེ་དབུས་སུ་ཧཱུྃ། ཤར་ལྷོར་ཛ། ལྷོ་ནུབ་ཏུ་ས། ནུབ་བྱང་དུ་དོ། བྱང་ཤར་དུ་རུ་རྣམས་བསམ། ཐུགས་ཀའི་ཧཱུྃ་ལས་འོད་ཟེར་འཕྲོས། །

༄༅། །རླུང་གཡོས་མེ་སྦར། ཤ་ལྔ་བདུད་རྩི་ལྔ་། ཡི་གེ་བཅུ་རྣམས་ཞུ། སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བར་ཞེ་སྡང་གཤིན་རྗེ་གཤེད། ཤར་
དུ་གཏི་མུག་གཤིན་རྗེ་གཤེད། ལྷོར་སེར་སྣ་གཤིན་རྗེ་གཤེད། ནུབ་ཏུ་འདོད་ཆགས་གཤིན་རྗེ་གཤེད། བྱང་དུ་ཕྲག་དོག་གཤིན་རྗེ་གཤེད་རྣམས་རང་རང་གི་ཡུམ་དང་
བཅས་པ། ཡབ་ལྔ་ཡུམ་ལྔ་སྙོམས་པར་ཞུགས་པའི་དགའ་བ་སྒྱུ་མ་ལྟ་བུའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས།
སྐུའི་དབྱིབས་བརྒྱུད་སྲོག་དག་པའི་ལམ་རྡོ་རྗེའི་རྩེ་མོ་ནས་ཐོན། ཡུམ་གྱི་མཁར་བབས་པས་རྗེས་ཆགས་ཀྱི་མེས་ཡབ་ཡུམ་བཅུ་འོད་དུ་ཞུ་བ་ལས་བྱུང་བའི་རྫས་ཁ་དོག་དྲི་རོ་
ནུས་པ་བཅུད་ཕུན་སུམ་ཚོགས་པ་འཆི་མེད་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ཏེ། ཨོཾ་ཨཱཿཧཱུྃ་ཧ་ཧོ་ཧཱི༔ ལན་གསུམ་བརྗོད། དེ་ལྟར་བྱིན་གྱིས་བརླབས་པས་ཚོགས་གཞོང་། །
ཆོས་ཀྱི་དབྱིངས་དང་མཉམ་པ་པདྨ་བྷཉྫ་ཡངས་པའི་ནང་དུ་ཚོགས་གཏོར་ཚོགས་རྫས་རྣམས་ཤ་ལྔ་བདུད་རྩི་ལྔ་ལ་སོགས་པ་དམ་ཚིག་གི་རྫས་རྣམས་ངོ་བོ་ཟག་མེད་ཡེ་ཤེས་ཀྱི་

བདུད་རྩི་ལ། །རྣམ་པ་འདོད་རྒུ་རབ་འབྱམས་ཀྱི་མཆོད་སྤྲིན་མི་ཟད་པ་ཀུན་ཏུ་བཟང་པོའི་སྒྱུ་འཕྲུལ་དྲྭ་བ་ཆེན་པོའི་རང་བཞིན་དུ་གྱུར། ཨོཾ་སརྦ་བིད་སོགས་ལན་གསུམ་
དང་༑ ཨོཾ་བཛྲ་སྤུ་ར་ན་ཁཾ་སྭཱ་ཧཱ། །ཞེས་རྒྱས་པར་སྤེལ། གཉིས་པ་ཚོགས་ཞིང་སྤྱན་དྲངས་ཤིང་བཞུགས་སུ་གསོལ་བ་ལ། ཐོག་མར་ཚོགས་ཁང་སོགས་བསྐྱེད་ཅིང་སྤྱན་འདྲེན་པར་གསོལ་བ་ནི། བདུག་སྤོས་དང་རོལ་མོ་སྣ་
ཚོགས་སྦིར་ཞིང་རྣལ་འབྱོར་པ་བསྐྱེད་རིམ་བརྟན་ཅིང་ལྟ་བའི་གདེང་དང་དད་གུས་དྲག་པོའི་ངང་ནས་དབྱངས་སྙན་པོས་འདི་སྐད་དོ། །ཧཱུྃ། རིག་འཛིན་གསང་བའི་ཚོགས་ཆེན་གསོག་པའི་གནས། །ལྷུན་གྲུབ་ཡེ་
ཤེས་རང་སྣང་དག་པའི་ཞིང་། །དུས་མེ་འཁྲུགས་པའི་རྡོ་རྗེའི་གུར་ཁང་ནང་། །བྱང་ཕྱོགས་སོ་བདུན་དག་པའི་གཞན་ཡས་ཁང་། །རིན་ཆེན་ལས་གྲུབ་གྲུ་བཞི་སྒོ་བཞི་
སོགས༑ །མཚན་ཉིད་ཀུན་རྫོགས་ཕྱི་ནང་འཇའ་སྤྲིན་དང་། །ལྷ་རྫས་མེ་ཏོག་བདུན་རྩིའི་ཆར་པ་འབེབས། །ལྷ་དང་ལྷ་མོ་མང་པོ་སྤྲིན་ལྟར་གཏིབས། །འདོད་རྒུ་
འབྱུང་བའི་ཡེ་ཤེས་བདུད་རྩི་ཡི། །ཐབས་ཤེས་ཚོགས་མཆོད་རི་གླིང་རྒྱ་མཚོར་བཤམས། །འགྲོ་ཀུན་སྒྲིབ་བྱང་ཚོགས་གཉིས་རྫོགས་ཕྱིར་དུ། །དམ་ལྡན་རིམ་གཉིས་

༄༅། །ཏིང་འཛིན་གསལ་ཞིང་བརྟན། །དད་གུས་ལྷག་བསམ་དག་པས་སྤྱན་འདྲེན་ན། །དོན་དམ་གཤེགས་བཞུགས་སྤྲོས་པ་མི་མངའ་ཡང་། །ཀུན་རྫོབ་ཐུགས་
རྗེས་གང་འདུལ་གཟུགས་ཀྱི་སྐུ། །མཐུ་སྟོབས་རྫུ་འཕྲུལ་དམ་ཚིག་དབང་གིས་བྱོན། །སྤྱན་འདྲེན་དངོས་ནི། ཧཱུྃ། འོག་མིན་ལ་སོགས་ཞིང་མཆོག་དམ་པ་ནས། །
གར་དབང་རྡོ་རྗེ་འཆང་དང་བེ་ཏཱ་ལི། །ལ་ལི་ཏ་སོགས་རྒྱ་བལ་པཎ་གྲུབ་རྣམས། །བྱིན་རླབས་སྤྲིན་ཕུང་ཐིབས་སེ་སྤྱན་འདྲེན་གཤེགས། །ར་ཆེན་ལོ་ཙཱ་ཚར་ཆེན་ཆོས་
རྗེ་སོགས། །དུས་དགྲའི་དབང་པོ་རྩ་བའི་བླ་མའི་བར། །བྱོན་པའི་ཤར་ནུབ་སྲས་སློབ་བརྒྱུད་འཛིན་བཅས། །བྱིན་རླབས་སྤྲིན་ཕུང་ཐིབས་སེ་སྤྱན་འདྲེན་གཤེགས། །
རྣམ་དག་སྤྲོས་བྲལ་ཆོས་སྐུའི་ཕོ་བྲང་ནས། །ལོངས་སྐུ་འཇམ་དཔལ་ཡེ་ཤེས་སེམས་དཔའ་དང་། །ཤེས་རབ་ཕ་རོལ་ཕྱིན་ཡུམ་དབྱངས་ཅན་མ། །གཟུངས་སྤོབས་བློ་
གྲོས་སྩོལ་ཕྱིར་སྤྱན་འདྲེན་གཤེགས། །སོ་མ་པུ་རི་དྷརྨ་གཉྫ་ནས། །སྤྲུལ་སྐུ་བཅོམ་ལྡན་རྡོ་རྗེ་འཇིགས་བྱེད་དང་། །ཡུམ་མཆོག་ཌཱ་ཀིའི་གཙོ་མོ་རོ་ལངས་མ། །དངོས་

གྲུབ་ཆར་རྒྱུན་སི་ལེར་སྤྱན་འདྲེན་གཤེགས། །གཏི་མུག་གཤིན་རྗེ་གཤེད་སོགས་རིགས་བཞི་དང་། །ཙ་ཙི་ཀ་ལ་སོགས་པའི་ཡུམ་བཞི་དང་། །ཐོ་བ་གཤིན་རྗེ་གཤེད་
སོགས་གཤེད་པོ་བཞི། །དངོས་གྲུབ་ཆར་རྒྱུན་སི་ལེར་སྤྱན་འདྲེན་གཤེགས། །ལྷོ་ཕྱོགས་རིམ་བདུན་ལྕགས་མཁར་འབར་བ་ནས། །འཇམ་དཔལ་གཤིན་རྗེ་གཤེད་ཀྱི་
བཀའ་ཉན་མཆོག །ཆོས་རྒྱལ་ལས་གཤིན་ཡུམ་མཆོག་ཙ་མུན་ཊི། རྣལ་འབྱོར་ཕྲིན་ལས་བསྒྲུབ་ཕྱིར་སྤྱན་འདྲེན་གཤེགས། །དེ་ཡི་བཀའ་འཁོར་ལས་ཀྱི་གཤེད་བཞི་
དང་༑ །སྲིད་པའི་མ་མོ་བཞི་དང་སྒྲོལ་གིང་བཞི། །ཕྱོགས་སྐྱོང་བཅུ་དང་ལྷ་སྲིད་སྡེ་བརྒྱད་སོགས། །རྣལ་འབྱོར་ཕྲིན་ལས་བསྒྲུབ་ཕྱིར་སྤྱན་འདྲེན་གཤེགས། །གཞན་
ཡང་ལོངས་སྤྱོད་ཚོགས་ཀྱི་ཞིང་གྱུར་པའི། །རྩ་བརྒྱུད་བླ་མ་ཡི་དམ་ཞི་ཁྲོ་དང་། །སངས་རྒྱས་བྱང་སེམས་ཉན་རང་ཆོས་སྲུང་ཚོགས། །ནོར་ལྷ་གཏེར་བདག་ལ་སོགས་
སྤྱན་འདྲེན་གཤེགས། །སྔོན་གྱི་དམ་བཅའ་བརྩེ་བའི་ཐུགས་དམ་གྱིས། །སེང་ཁྲི་པད་ཟླ་ཉི་མ་བདུད་བཞི་སོགས། །སོ་སོའི་གདན་ལ་འགྲོ་རྣམས་བསྒྲལ་བའི་ཕྱིར། །

༄༅། །དགྱེས་ཤིང་མི་གཡོ་བརྟན་པར་བཞུགས་སུ་གསོལ། །ༀ་གུ་རུ་བཛྲ་བྷེ་ར་ཝ་མཎྜ་ལ་ཀཱ་ལ་རུ་པ་ཡ་མ་རཱ་ཛ་ས་པཱ་རི་ཝ་ར་བཛྲ་ས་མ་ཛཿ ཛཿཧཱུྃ་ཁཾ་ཧོཿས་སྤྱན་དྲངས།
པདྨ་ཀ་མ་ལ་ཡེ་སྟྭཾ་གྱིས་གདན་འཥྠལ། བཛྲ་ས་མ་ཡ་ཏིཥྛ་ལྷན་གྱིས་བཞུགས་སུ་གསོལ་བའོ། །གསུམ་པ་ལའང་ཚོགས་མཆོད་པ་དང་། འབུལ་བ་གཉིས་ལས། །དང་པོ་ཚོགས་མཆོད་པ་ནི། །ཧཱུྃ། བླ་མེད་
ཚོགས་ཀྱི་འཁོར་ལོའི་མཆོད་པ་འདི། །ངོ་བོ་ཤ་ལྔ་ཡེ་ཤེས་བདུད་རྩི་ལྔ། །རྣམ་པ་ཕྱི་ནང་གསང་བའི་མཆོད་སྤྲིན་དང་། །བཀྲ་ཤིས་རྫས་རྟགས་རིན་ཆེན་སྣ་བདུན་དང་། །
སྨན་གཏོར་རཀྟ་བསྐང་རྫས་རྟེན་རྫས་སོགས། །མཁོ་རྒུའི་མཆོད་རྫས་མ་ཚང་མེད་པ་ལས། །འདོད་ཡོན་ལྔ་ཡི་ལྷ་མོ་སྤྲིན་ལྟར་འཕྲོ། །མཛེས་པའི་གར་དང་གླུ་དབྱངས་
རོལ་མོ་སོགས། །གཟུགས་མཛེས་སྒྲ་སྙན་དྲི་ཞིམ་རོ་མངར་བ། །རེག་འཇམ་དགའ་བཞིའི་བདེ་བའི་མཆོད་པ་རྣམས། །ཟག་མེད་ཀུན་བཟང་རྣམ་འཕྲུལ་མཆོད་སྤྲིན་དུ། །
སྤྲུལ་ཏེ་གུས་པས་འབུལ་ལོ་བརྩེ་བས་བཞེས། ཨོཾ་ན་མཿསརྦ་ཏ་ཐཱ་ག་ཏ་བྷོ་སོགས་དང་། ཨོཾ་ཛྙཱ་ན་ཨ་མྲི་ག་ན་ཙཀྲ་པུཛ་མེ་གྷ་ས་མ་ཡ་ཧོ༔ ཞེས་བརྗོད་པས་མཆོད་སྤྲིན་རབ་འབྱམས་

སུ་སྤྲུལ་ལ་འབུལ། གཉིས་པ་ལའང་ཚོགས་ཕུད་འབུལ་བ། བསྐང་བཤགས་བྱ་བ། །ཚོགས་ལ་ལོངས་སྤྱོད་པ་དང་གསུམ་ལས། དང་པོ་ཚོགས་རྒྱ་གཞུང་ལས། རྒྱལ་བ་འཇིག་རྟེན་འདས་ལ་འབུལ། །འཇིག་རྟེན་པ་དང་སྔགས་ལྷ་ལ། །
དེ་ཉིད་རིག་པས་མཆོད་པ་བརྩམ། ཞེས་དང་། རྭ་ལོས། དཀྱིལ་འཁོར་ལ་སྐལ་པ་གཅིག་དྲངས་གསུངས་པས། ལས་རྡོར་གྱིས་དཀྱིལ་འཁོར་དང་གཏོར་མ་ཐམས་ཅད་ལ་ཚོགས་ཕུད་ལ་དཱ་ན་དང་བཅས་པ་ཕུལ་ལ་ཆབ་བྲན། ཕྱག་གསུམ་
བཙལ་ཏེ། བླ་མ་ཡི་དམ་མཁའ་འགྲོ་ཆོས་སྐྱོང་རྣམས་ལ་ཚོགས་ཕུད་འབུལ་བར་ཞུ། ཞེས་བརྗོད། དེ་ནས་གདངས་དང་བཅས་པས། ཧཱུྃ། ལམ་མཆོག་སྲོལ་འབྱེད་འཇམ་དཔལ་ཁྲོས་
པ་དང་། །ལ་ལི་ཏ་སོགས་བརྒྱུད་པའི་བླ་མ་རྣམས། །འདོད་ཡོན་ཟག་མེད་བདུད་རྩིའི་ཚོགས་མཆོད་འབུལ། །མཁྱེན་བརྩེ་ནུས་མཐུས་བྱིན་གྱིས་བརླབ་ཏུ་གསོལ། །
མཁས་ཤིང་གྲུབ་བརྙེས་སུམ་ལྡན་བཀའ་དྲིན་ཅན། །རྩ་བའི་བླ་མ་འཇམ་དཔལ་དཔའ་བོ་ལ། །འདོད་ཡོན་ཟག་མེད་བདུད་རྩིའི་ཚོགས་མཆོད་འབུལ། །མཁྱེན་བརྩེ་
ནུས་མཐུས་བྱིན་གྱིས་བརླབ་ཏུ་གསོལ། །རྒྱལ་ཀུན་བསྐྱེད་དང་རྒྱལ་ཀུན་མཁྱེན་པའི་གཏེར། །འཇམ་པའི་དབྱངས་དང་སྒྲ་དབྱངས་ལྷ་མོ་ལ། །འདོད་ཡོན་ཟག་མེད་ཟ །

༄༅། །ཇི་ལྟ་ཇི་སྙེད་མཁྱེན་པའི་དངོས་གྲུབ་སྩོལ། །དྲག་ཤུལ་ཆེན་པོས་མཆོག་ཐུན་སྩོལ་མཛད་པའི། །ཡི་དམ་བཅོམ་ལྡན་རྡོ་རྗེ་འཇིགས་བྱེད་ལ། །འདོད་ཡོན་
ཟག་མེད༴ མཆོག་ཐུན་ལས་བཞིའི་དངོས་གྲུབ་སྩལ་དུ་གསོལ། །སྲས་བཅས་རྒྱལ་བ་བསྐྱེད་དང་རོལ་པའི་ཡུམ། །ཤེས་རབ་ཕར་ཕྱིན་རྡོ་རྗེ་རོ་ལངས་མར། །འདོད་
ཡོན་ཟག་མེད །གནས་ལུགས་སྤྲོས་བྲལ་རྟོགས་པའི་དངོས་གྲུབ་སྩོལ། །རིགས་བཞིའི་གཤིན་རྗེ་ཡུམ་བཞི་གཤེད་པོ་བཞི། །བཅུ་གསུམ་དཀྱིལ་འཁོར་འཁོར་ལོའི་ལྷ་
ཚོགས་ལ། །འདོད་ཡོན་ཟག་མེད༔ མཆོག་ཐུན་ལས་བཞིའི་དངོས་གྲུབ་སྩལ་དུ་གསོལ། །བཀའ་སྡོད་ལས་ཀྱི་གཤིན་རྗེ་ཡབ་ཡུམ་དང་། །འཁོར་གྱི་མ་གཤིན་གིང་
དང་ཕྱོགས་སྐྱོང་སོགས། །འདོད་ཡོན་ཟག་མེད༴ །བསྟན་དགྲ་དམ་ཉམས་སྒྲོལ་བའི་ཕྲིན་ལས་མཛོད། །གཞན་ཡང་བླ་མ་ཡི་དམ་མཆོག་གསུམ་དང་། །བསྟན་སྲུང་
མཐུ་ལྡན་ནོར་ལྷའི་ཚོགས་རྣམས་ལ། །འདོད་ཡོན་ཟག་མེད །བྱང་ཆུབ་བསྒྲུབ་པའི་གྲོགས་དང་མཐུན་རྐྱེན་མཛོད། །མ་གྱུར་རིགས་དྲུག་བར་དོའི་སེམས་ཅན་དང་། །

ལན་ཆགས་གདོན་བགེགས་བཅས་རྣམས་ལྷར་གསལ་བར། །འདོན་ཡོན་ཟག་མེད་བདུད་རྩིའི་མཆོད་པ་འབུལ། །བྱམས་དང་སྙིང་རྗེ་བྱང་ཆུབ་སེམས་བསྐྱེད་ཤོག །
གདོད་ནས་སྣང་སྲིད་འཁོར་འདས་ཆོས་ཉིད་དང་། །མཆོད་བྱ་མཆོད་བྱེད་གཟུང་འཛིན་སྤྲོས་ལས་འདས། །བསལ་བཞག་ཡེངས་སྒོམ་བྲལ་བའི་གནས་ལུགས་འདི། །
དོན་དམ་ཚོགས་ཀྱི་མཆོད་པ་བླ་ན་མེད། །དེ་ལྟར་དོན་དམ་འཁོར་གསུམ་སྤྲོས་བྲལ་ཡང་། །ཀུན་རྫོབ་སྒྱུ་མ་ལྟ་བུའི་ཚོགས་མཆོད་སྤྲིན། །འགྲོ་ཀུན་ཚོགས་གཉིས་
རྫོགས་ཕྱིར་འབུལ་གྱིས་བཞེས། །དོན་གཉིས་ལྷུན་གྲུབ་སྐུ་གཉིས་མངོན་འགྱུར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལོ་པཱུ་ཛ་ཁ་ཁ་ཁཱ་ཧི་ཁཱ་ཧི།
ལན་གསུམ་གྱིས་བླ་མ་དཀོན་མཆོག་ལ་ཕུལ། ཨོཾ་ཨཱརྱ་མཉྫུ་ཤྲཱི་སྭ་ར་སྭ་ཏི་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། ཞེས་པ་ལན་གསུམ་གྱིས་འཇམ་དཔལ་ཡབ་ཡུམ་དང་། དཀྱིལ་འཁོར་
སྒྲུབ་མཆོད་དང་། གཞན་ཡང་རྒྱས་པར་འདོད་ན་ལྷ་སྔགས་ཡོངས་རྫོགས་ཀྱིས་འབུལ་བ་དཀྱིལ་ཆོག་བཞིན་དང་། བསྡུ་ན། ཨོཾ་ཤྲཱི་བཛྲ་བྷེ་ར་ཝ་མཎཱ་ལ་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་

༄༅། །ཧི༑ཞེས་ལན་གསུམ་གྱིས་ཡི་དམ་གྱི་ལྷ་ཚོགས་རྣམས་དང་། ཨོ་ཀཱ་ལ་རུ་པ་ཡ་མ་རཱ་ཛ་ས་པཱ་རི་ཝ་ར་ག་ཎ་ཙཀྲ་ཨི་དཾ་བ་ལིཾ་པཱུ་ཛ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ལས་གཤིན་
འཁོར་བཅས་དང་། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་ཏྱ་ནུ་ཏྤ་ནྣ་ཏྭད་ཨོཾ་ཨཱཿཎཱཧཱུྃ་ཕཊ་སྭཱ་ཧཱ། ལན་གསུམ་གྱིས་མཆོད་ཡུལ་ཐམས་ཅད་ལ་ཕུལ། དེ་ནས། ཨོཾ་གུ་རུ་བཛྲ་བྷེ་ར་ཝ་མཎྜ་ལ་ཀཱ་ལ་རུ་པ་ས་
པཱ་རི་ཝ་ར་ཨརྒྷཾ་སོགས་ནས། ཤབྟ་པྲ་ཏིཙྪ་ཡེ་སྭཱ་ཧཱའི་བར་དང་། ཨོ་གུ་རུ་བཛྲ་བྷེ་ར་ཝ་མཎྜལ་ཀཱ་ལ་རུ་པ་ས་པཱ་རི་ཝ་ར་ཨོ་ཨཱཿཧཱུྃ་གིས་ནང་མཆོད་འབུལ། གཟུགས་སྒྲ་ལ་སོགས་དྲུག་པོ་
འདི༑ །དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང་། །ཤེལ་ལ་ཚོན་ནི་ཇི་བཞིན་ནོ། །འདོད་པ་ལྔ་དང་ཆོས་རྣམས་ལ། །རྣལ་འབྱོར་རྟག་
ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །གནས་པར་མཛོད། མི་འཛིན་སྒྱུ་མ་ལྟ་བུ་ལ། །དགེས་པའི་གར་གྱིས་རོལ་པར་མཛོད། །རེག་བྱ་འགགས་པ་
མེད་པ་ལ། །མི་གཡོ་བཞིན་དུ་རོལ་པར་མཛོད། །ཧོ་ཆགས་པ་མེད་བཞིན་ཆགས་པ་མཛོད། །ཞེས་ཡིད་འབྱུང་གི་མཆོད་པ་དང་། ཧཱུྃ། དུར་ཁྲོད་རྒྱན་གྱིས་ལེགས་བརྒྱན་

པའི༑ །ཞེ་སྡང་གཤིན་རྗེའི་གཤེད་པོ་ནི། །དངོས་མེད་ནམ་མཁའ་ལྟ་བུ་ལ། །ཐུགས་རྗེ་སྤྲུལ་པའི་སྐུར་བསྟན་པའི། །ཡེ་ཤེས་ཁྲོ་རྒྱལ་རབ་འཇིགས་པ། །དུད་ཀ་
མུན་ཆེན་ཁྱོད་ལ་བསྟོད། །ཅེས་སམ་ཡང་ན་བསྟོད་པའི་མཆོད་པ་རྒྱས་པ་དང་། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷ་ཝ་ཨཏྨ་ཀོ྅ཧཾ། ཞེས་པས་མཉེས་མཆོད་འབུལ་བ་སྟེ། དེ་རྣམས་ནི་ཚོགས་རྒྱ་
གཞུང་ལས། ཐུན་མོང་ཀུན་གྱི་མཆོད་པ་དང་། །ཀུན་ལ་གསང་བ་ཀུན་གྱིས་མཆོད། །སོགས་དང་། ས་པཎ་དང་འཕགས་པ་གཉིས་ཀྱིས། ཕྱི་ནང་ཡིད་འབྱུང་གི་མཆོད་པ་བསྟོད་པ་བཅས་དགོས་པར་གསུངས་པ་རྣམས་ཀྱི་དོན་ནོ། །གཉིས་
པ་ལ། ཐུགས་དམ་བསྐང་བ་དང་། ཉམས་ཆག་བཤགས་པའོ། །དང་པོ་ནི་གསར་མའི་ཕྱོགས་ལ་བསྟན་སྲུང་རྣམས་ལས་གཞན་གྲགས་ཆུང་ཡང་། གསང་ཆེན་རྙིང་མ་བའི་ཕྱོགས་ལ་རྩ་བ་གསུམ་ཆར་ལ་དར་ཆེ་བས། དེ་དག་ཁུངས་སུ་མཛད་
ནས་ཞུ་ཆེན་རིན་པོ་ཆེའི་གསར་མའི་བར་སེང་དང་། མགོན་དཀར་སོགས་ལ་བསྐང་བཤགས་མཛད་པ་ཡོད་པས། དེས་ན་འགལ་བ་མེད་པར་མ་ཟད་རྩ་བ་གསུམ་གྱི་ཐུགས་དགྱེས་ཤིང་ཉམས་ཆག་བསྐང་ཞིང་བཤགས་པའི་ཐབས་མཆོག་ཡིན་པར་
གསུངས་པས། འདིར་ཡང་སྤྲོ་ན་ཚོགས་དང་མ་འབྲེལ་ཚེ་བསྐང་གཏོར་དང་། འབྲེལ་ཚེ་ཚོགས་ཀྱི་མཆོད་རྫས་རྣམས་ནམ་མཁའ་མཛོད་ཀྱི་སྔགས་རྒྱས་བསྐང་རྫས་སུ་བྱིན་གྱིས་བརླབས་ལ། རྩ་བརྒྱུད་བླ་མ་རྣམས་དང་འཇམ་

༄༅། །དཔལ་གཤིན་རྗེ་གཤེད་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་ལྷ་ཚོགས་བཀའ་སྡོད་དང་བཅས་པ་གཞན་ཡང་སངས་རྒྱས་བྱང་སེམས་ཆོས་སྲུང་ནོར་ལྷ་
དང་བཅས་པ་རྣམས་ཐུགས་ཟག་མེད་བདེ་བ་ཆེན་པོས་དགྱེས་ཤིང་། དམ་ཚིག་ཉམས་ཆག་ཐམས་ཅད་སྐོང་ཞིང་དག་ནུས་པའི་བསྐང་རྫས་འདོད་པའི་ཡོན་ཏན་རྣམ་པ་
ཐམས་ཅད་པའི་རང་བཞིན་ནམ་མཁའ་མཛོད་ཀྱི་འཁོར་ལོའི་སྤྲིན་ཆེན་པོར་གྱུར་པར་བསམ། ཨོཾ་བཛྲ་སྤ་ར་ཎ་ཁཾ་གིས་རྒྱས་པར་སྤེལ། ཧཱུྃ། སྣང་སྲིད་གདོད་ནས་དག་པའི་ཆོས་
དབྱིངས་ལས། །ལྷུན་གྲུབ་འདོད་རྒུར་འཆར་བའི་བསྐང་བའི་རྫས། །དངོས་འབྱོར་བཤམས་དང་ཡིད་ཀྱིས་སྤྲུལ་པ་ལ། །སེར་སྣའི་མི་གཙང་མཚན་རྟོག་དྲི་མ་རྣམས། །
ཞེན་འཛིན་བྲལ་བས་བསངས་ཤིང་སྤྲོས་བྲལ་གྱིས། །སྦྱངས་ནས་ཟག་མེད་ཀུན་བཟང་མཆོད་སྤྲིན་དུ། །མཆོད་ཡུལ་རྣམས་ལ་གང་འོས་དེ་དེ་རུ། །འབྱུང་ཞིང་རྟག་ཁྱབ་
ནམ་མཁའ་མཛོད་དུ་གྱུར། ཧཱུྃ། ཕྱི་སྣོད་ཐ་མལ་སྣང་ཞེན་སྦྱོང་བྱེད་པའི། །རྡོ་རྗེའི་ར་གུར་དུར་ཁྲོད་བརྒྱད་ཀྱིས་བསྐོར། །གྲུ་བཞི་སྒོ་བཞི་རྟ་བབས་ཆོས་འཁོར་

གདུགས༑ །རྩིགས་པ་ཕ་གུ་དྲྭ་ཕྱེད་མདའ་ཡབ་སོགས། །ཐོག་ཕུབ་རིམ་གསུམ་རྡོ་རྗེའི་ཏོག་གིས་མཛེས། །འདོད་སྣམ་མཆོད་ལྷས་གླུ་གར་བཅས་པས་མཆོད། ། །
འཕན་གདུགས་རྒྱལ་མཚན་ཟླ་བ་ནོར་བུ་སོགས། །བཀོད་མཛེས་ཡིད་འཕྲོག་གཞལ་ཡས་དེ་ཡི་ནང་། །ཁྲག་ཞག་འཁྲུགས་པའི་གཞི་ལ་ཐོད་རུས་ཀྱིས། །ཟླུམ་པོར་
བརྩིགས་པའི་དྲག་པོའི་གནས་ཁང་མཆོག །འཇིགས་ཤིང་སྐྱི་གཡའ་མཚན་ཉིད་ཀུན་རྫོགས་པའི། །ཐར་པ་ཆེན་པོའི་གཞལ་མེད་ཁང་ཆེན་འདིས། །རིག་འཛིན་རྩ་
བརྒྱུད་བླ་མའི་ཐུགས་དམ་བསྐང་། །འཇམ་དཔལ་ཡེ་ཤེས་སེམས་དཔའི་ཐུགས་དམ་བསྐང་། །བཅོམ་ལྡན་རྡོ་རྗེ་འཇིགས་བྱེད༔ དབྱངས་ཅན་རྡོ་རྗེ་རོ་ལངས༔ 
རིགས་བཞི་ཡུམ་བཞི་གཤེད་བཞིའི༔ བཀའ་སྡོད་ལས་གཤིན་འཁོར་བཅས༔ ཐུགས་དམ་བསྐང་ཞིང་དམ་ཚིག་ཉམས་ཆག་བཤགས། །མཆོག་ཐུན་ལས་བཞིའི་
དངོས་གྲུབ་སྩལ་དུ་གསོལ། །ཕྱིན་དྲུག་འཕགས་ནོར་ལྡན་པའི་བསྐང་བའི་རྫས། །དད་པའི་རིན་ཆེན་སྣོད་མཆོག་ཡངས་པའི་ནང་། །མང་ཐོས་འོ་མའི་མཆོད་ཡོན་རྒྱ་

༄༅། །མཚོར་འཁྱིལ། །སྦྱིན་པའི་ག་བུར་སྦྱར་བའི་ཞབས་བསིལ་དང་། །བཟོད་པའི་མེ་ཏོག་སྣ་ཚོགས་མཛེས་ཤིང་བཀྲ། །ཚུལ་ཁྲིམས་སྤོས་ཀྱི་དྲི་བསུང་ཕྱོགས་།
ཀུན་ཁྱབ། །ཤེས་རབ་སྒྲོན་མེ་ཉི་ཟླའི་འོད་ལས་གསལ། །བརྩོན་འགྲུས་གུར་གུམ་སྦྱར་བའི་དྲི་ཆབ་མཆོག །བསམ་གཏན་རོ་བརྒྱ་ལྡན་པའི་ཞལ་ཟས་བདའ། །
འཆད་རྩོད་རོལ་མོ་མང་པོ་སྙན་ཅིང་བརྗིད། །ངོ་ཚ་ཁྲེལ་ཡོད་དཔལ་གྱིས་མཛེས་པའི་རྒྱན། །གོས་དང་རིན་ཆེན་འཕན་གདུགས་བླ་བྲེ་དང་། །རྩིབས་སྟོང་ལྡན་པའི་
གསེར་གྱི་འཁོར་ལོ་སོགས། །མི་དབང་འཁོར་ལོས་བསྒྱུར་བའི་རིན་ཆེན་བདུན། །དུང་དཀར་གཡས་འཁྱིལ་དཔལ་གྱི་བེའུ་སོགས། །བཀྲ་ཤིས་གྲུབ་པའི་རྫས་དང་།
རྟགས་བརྒྱད་དང་། །གཟུགས་མཛེས་སྒྲ་སྙན་ལ་སོགས་མཐོ་རིས་ཀྱི། །དཔལ་འབྱོར་ཕུན་ཚོགས་འདོད་པའི་ཡོན་ཏན་ལྔ། །རི་རབ་གླིང་བཞི་གླིང་ཕྲན་ཉི་ཟླ་སོགས། །
སྲིད་ན་གཅེས་པའི་མཆོད་རྫས་འདི་དག་གིས། །རིག་འཛིན་རྩ་བརྒྱུད་བླ་མའི༴ འཇམ་དཔལ་ཡེ་ཤེས་སེམས་དཔའི༔ བཅོམ་ལྡན་རྡོ་རྗེ་འཇིགས་བྱེད༔ དབྱངས་

ཅན་རྡོ་རྗེ་རོ་ལངས༔ རིགས་བཞི་ཡུམ་བཞི་གཤེད་བཞིའི༴ བཀའ་སྡོད་ལས་གཤིན་འཁོར་བཅས༔ ཐུགས་དམ་བསྐང་ཞིང༔ མཆོག་ཐུན་ལས་བཞིའི
ཤེས་རབ་མཚོན་ཆས་ཉོན་མོངས་དགྲ་ཚོགས་རྣམས། །བདག་མེད་དབྱིངས་སུ་བསྒྲལ་བའི་བསྐང་རྫས་ནི། །འདོད་ཆགས་རཀྟའི་མཆོད་ཡོན་རྦ་རླབས་འཁྲུགས། །ང་
རྒྱལ་མགོ་བཅད་དབང་ལྔའི་མེ་ཏོག་བཀྲ། །ཞེ་སྡང་ཚིལ་ཆེན་བདུག་སྤོས་དུད་སྤྲིན་འཐུལ། །གཏི་མུག་འཇོམས་པའི་ཞུན་ཆེན་སྒྲོན་མེ་སྦར། །སེར་སྣའི་མཁྲིས་པའི་དྲི་
ཆབ་རྒྱ་མཚོར་འཁྱིལ། །ཕྲག་དོག་ཤ་རུས་ཞལ་ཟས་རི་ལྟར་སྤུངས། །ལོག་ལྟ་བསྒྲལ་བའི་མི་རྐང་གླིང་བུ་སྙན། །ཐོད་པའི་ཅང་ཏིའུ་རྔ་ཆེན་འབྲུག་ལྟར་སྒྲོག །འཇིག་
ལྟ་མཆོག་འཛིན་དགྲ་བོ་བསྒྲལ་བ་ཡི། །གཡང་གཞིའི་བླ་བྲེ་རྒྱུ་མའི་ལྡ་ལྡི་དང་། །གློ་སྙིང་འཕྱང་འཕྲུལ་རྐང་ལག་འཕན་ཚར་སོགས། །བདག་གཞན་སྲིད་རྩ་བསྒྲལ་བ་
མཆོད་པའི་མཆོག །མཁའ་འགྲོ་འདུ་ཞིང་དངོས་གྲུབ་འགུགས་པའི་རྫས། །ཤ་ལྔ་བདུད་རྩི་ལྔ་དང་ཡེ་ཤེས་ལྔ་། །རྩ་བརྒྱད་སྟོང་སྦྱར་ཟག་མེད་བདུད་རྩི་དང་། །།

༄༅། །བཅུད་ལྡན་ཕྱི་ནང་གསང་བའི་རཀྟ་སྟེ། །བཏུང་བ་སྨན་དང་རཀྟ་མཚོ་ལྟར་འཁྱིལ། །རོ་བརྒྱ་ལྡན་པའི་གཏོར་མ་རི་ལྟར་སྤུངས། །ཟག་མེད་དགའ་བཞིའི་
བདེ་ཆེན་སྐྱེད་བྱེད་པའི། །ཡིད་འོང་ལང་ཚོ་འདོད་པའི་སྒྱུ་རྩལ་ཅན། །པདྨ་ཅན་སོགས་མཚན་ལྡན་རིག་མ་བཅས། །དམ་རྫས་བླ་ན་མེད་པ་འདི་དག་གིས། །རིག་
འཛིན་རྩ་བརྒྱུད་བླ་མའི༔ འཇམ་དཔལ བཅོམ་ལྡན་རྡོ་རྗེ་འཇིགས་བྱེད༔ དབྱངས་ཅན༔ རིགས་བཞི་ཡུམ་བཞི་གཤེད་བཞིའི༔ བཀའ་སྡོད་ལས་གཤིན་
ཐུགས་དམ་བསྐང་ཞིང་༴ མཆོག་ཐུན༔ གཞན་ཡང་ཐུགས་དམ་བསྐང་བའི་རྫས་མཆོག་ནི། །རིན་ཆེན་རི་བོ་མ་རྨོས་ལོ་ཏོག་དང་། །དཔག་བསམ་ལྗོན་ཤིང་བདུད་
རྩིའི་རྫི་ང་བུ་མཆོག །གཏེར་ཆེན་བུམ་བཟང་འདོད་འཇོའི་བ་མཆོག་བཟང་། །ཞུན་མར་འབྲུ་མར་རིན་ཆེན་སྒྲོན་མེ་གསལ། །གསེར་དངུལ་རྡོ་རྗེ་ཕ་ལམ་མུ་ཏིག་དང་། །
བེེ་ཌཱུརྱ་སོགས་རིན་པོ་ཆེ་ཡི་རིགས། །ཛཱ་ཏི་ཨ་རུ་ར་སོགས་སྨན་སྣའི་ཚོགས། །ཟ་འོག་སྣམ་ཐེར་ལ་སོགས་དར་གོས་རྣམས། །ནས་འབྲས་གྲོ་སྲན་འབྲུ་སྣའི་བྱེ་བྲག་

དང་༑ །ཇ་དང་ཤ་མར་འཁུར་བ་ཟས་སྣའི་ཚོགས། །ཀ་ར་བུ་རམ་སྦྲང་རྩི་མངར་བའི་རིགས། །འོ་ཞོ་མ་དཱ་ན་སོགས་བཏུང་བའི་བཅུད། །གྲི་ཐོད་ལ་སོགས་ཕྱག་
མཚན་མཚོན་ཆའི་ཚོགས། །སྟག་གཟིག་དོམ་དྲེད་ལ་སོགས་གཅན་གཟན་དང་། །མཁའ་ལྡིང་བཞད་སོགས་འདབ་ཆགས་སྣ་ཚོགས་པ། །འབྲོང་གཡག་ར་ལུག་ལ་
སོགས་གནག་གི་རིགས། །མདོར་ན་བདག་པོས་བཟུང་དང་མ་བཟུང་བའི། །འཇིག་རྟེན་ཁམས་ཀྱི་ལོངས་སྤྱོད་ཅི་མཆིས་རྣམས། །བློ་ཡིས་བླངས་ནས་མཆོད་ཡུལ་
དགྱེས་པའི་རྫས། །ཀུན་རྫོབ་རྟེན་འབྲེལ་སྣང་བ་འགགས་མེད་དུ། །སྒྱུ་མ་ལྟ་བུའི་མཆོད་སྤྲིན་མཐའ་ཀླས་ཀྱང་། །དོན་ལ་འཁོར་འདས་བླང་དོར་རེ་དོགས་བྲལ། །
ཟག་མེད་བདེ་ཆེན་ཆོས་སྐུར་རོ་གཅིག་པས། །བསྐང་དང་བཤགས་པའི་ཡུལ་ལས་ཡེ་ནས་འདས། །བདེན་གཉིས་ཟུང་འཇུག་མཆོད་སྤྲིན་བླ་མེད་འདིས། །རིག་འཛིན་
རྩ་བརྒྱུད༔ འཇམ་དཔལ་ཡེ་ཤེས༔ བཅོམ་ལྡན༔ དབྱངས་ཅན༔ རིགས་བཞི༔ བཀའ་སྡོད་ལས༔ ཐུགས་དམ་བསྐང་ཞིང་༔ མཆོག་ཐུན་ལས་བཞིའི་

༄༅། །དངོས་གྲུབ་སྩལ་དུ་གསོལ། །དེ་ལྟར་ཕྱི་ནང་གསང་བ་དེ་ཁོ་ན། །བདག་པོས་བཟུང་དང་མ་བཟུང་མཆོད་རྫས་ཀྱིས། །གསར་རྙིང་བཀའ་གཏེར་བླ་མའི་
ཐུགས་དམ་བསྐང་། །རྒྱུད་བཞིའི་ཡི་དམ་ཞི་ཁྲོའི༔ སངས་རྒྱས་བྱང་སེམས་ཉན་རང༔ མཁའ་འགྲོ་ཆོས་སྐྱོང་ནོར་ལྷའི༔ རྡོ་རྗེའི་མཆེད་ལྕམ་རྣམས་ཀྱི༔ ཀུན་
ཁྱབ་བདེ་གཤེགས་སྙིང་པོའི་སྲོག་ལྡན་པའི། །རིགས་དྲུག་བར་དོར་བཅས་པའི༔ ལན་ཆགས་གདོན་བགེགས་ཚོགས་ཀྱི༔ མདོར་ན་སྣང་སྲིད་འཇམ་དཔལ་ཞི་ཁྲོ་ཡི། །
དཀྱིལ་འཁོར་དག་པ་ཆེན་པོའི༔ །དེ་ལྟར་ཐུགས་དམ་བསྐངས་པའི་མཐུ་བྱིན་གྱིས། །འགྲོ་ལ་ཕན་བདེ་མ་ལུས་འབྱུང་བའི་སྒོ། །རྒྱལ་བའི་བསྟན་པ་ཡུན་རིང་གནས་པ་
དང་༑ །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །བཤད་སྒྲུབ་ཕྲིན་ལས་འཕེལ་བར་མཛད་དུ་གསོལ། །འཇིག་རྟེན་པ་ཀུན་ཡང་དག་ལྟ་བ་ལ། །གུས་
ཤིང་རྣམ་དཀར་ལས་ལ་བརྩོན་པའི་མཐུས། །སྣོད་བཅུད་ཕུན་སུམ་ཚོགས་པའི་ངོ་མཚར་གྱི། །དགེ་མཚན་ནུབ་པ་མེད་པར་མཛད་དུ་གསོལ། །གཞན་ཡང་རྣལ་འབྱོར་

བདག་ཅག་འཁོར་བཅས་ལ། །གནས་སྐབས་འཇིགས་ཆེན་བརྒྱད་དང་བཅུ་དྲུག་སོགས། །དམ་ཆོས་སྒྲུབ་ལ་འཚེ་བའི་འགལ་རྐྱེན་ཀུན། །ཞི་བའི་ཕྲིན་ལས་འགྲུབ་པར་
མཛད་དུ་གསོལ། །ཚེ་བསོད་དཔལ་འབྱོར་ཐོས་བསམ་ཤེས་རབ་དང་། །ཁྱད་པར་རིམ་པ་གཉིས་ཀྱི་ཏིང་ངེ་འཛིན། །གོང་ནས་གོང་དུ་འཕེལ་ཞིང་བརྟན་པ་ཡིས། །
གྲུབ་གཉིས་དགའ་སྟོན་རྒྱས་པར་མཛད་དུ་གསོལ། །བརྟན་གཡོ་སྣོད་བཅུད་ཐམས་ཅད་སྐད་ཅིག་ཙམ། །དྲན་པའི་མོད་ལ་དབང་དུ་བགྱིད་ནུས་པའི། །བརྟུལ་ཞུགས་།
ཟླ་མེད་སྔགས་རིག་གྲུབ་པ་ཡི། །ཕུན་ཚོགས་མཐའ་དག་འདུ་བར་མཛད་དུ་གསོལ། །ཞི་བའི་ཐབས་ཀྱིས་འདུལ་དུ་མ་འཚལ་བའི། །ནག་པོའི་རྩ་ལག་སྡེར་བཅས་
དཔུང་ཚོགས་ཀུན། །དྲག་པོའི་ཕྲིན་ལས་མཆོག་གིས་ཚར་བཅད་ནས། །མིང་གི་ལྷག་མར་བགྱི་བར་མཛད་དུ་གསོལ། །ཚེ་ཡི་མཐར་ཡང་དཔལ་ལྡན་བླ་མ་དང་། །
དབྱེར་མེད་འཇམ་དཔལ་ཞི་ཁྲོའི་ལྷ་ཚོགས་དང་། །དཔའ་བོ་མཁའ་འགྲོའི་ཚོགས་ཀྱིས་མདུན་བདར་ནས། །དག་པའི་ཞིང་དུ་འཁྲིད་པར་མཛད་དུ་གསོལ། །མདོར་ན་

༄༅། །མྱུར་དུ་ཟུང་འཇུག་ཕྱག་རྒྱ་ཆེའི། །གོ་འཕང་མཆོག་དེ་མངོན་སུམ་བརྙེས་པ་དང་། །དེ་མ་ཐོབ་པའི་ཚེ་རབས་ཐམས་ཅད་དུ། །དོན་གཉིས་ཡིད་བཞིན་
འགྲུབ་པར་མཛད་དུ་གསོལ། །ཞེས་ཐུགས་དམ་བསྐང་ཞིང་འདོད་པའི་དོན་ལ་གསོལ་བ་བཏབ། གཉིས་པ་བཤགས་པ་ནི། ཧོ༔ ཡེ་ཤེས་སྤྱན་ལྡན་དམིགས་མེད་
ཐུགས་རྗེའི་གཏེར། །བླ་མ་རྡོ་རྗེ་འཇིགས་བྱེད་ལྷ་ཚོགས་དང་། །མཁའ་འགྲོ་ཆོས་སྐྱོང་ནོར་ལྷའི་ཚོགས་བཅས་ཀུན། །མཁྱེན་བརྩེའི་གཟིགས་པས་བདག་ལ་དགོངས་
སུ་གསོལ། །བདག་ཅག་ཐོག་མེད་དུས་ནས་ད་ལྟའི་བར། །མི་ཤེས་ཉོན་མོངས་བག་མེད་མ་གུས་པས། །ལུས་ངག་ཡིད་ཀྱིས་སྡིག་པ་བགྱིས་པ་དང་། །བགྱིད་དུ་
སྩལ་དང་རྗེས་སུ་ཡི་རང་དང་། །ངེས་འབྱུང་སོ་སོ་ཐར་པའི་སྡོམ་པ་དང་། །གཞན་ཕན་བྱང་ཆུབ་སེམས་དཔའི་བསླབ་པ་དང་། །ཐབས་ཆེན་གསང་བ་སྔགས་ཀྱི་དམ་
ཚིག་ལས། །ཉམས་ཤིང་འགལ་བར་གྱུར་པ་ཅི་མཆིས་ཀུན། །སྙིང་ནས་འགྱོད་པས་བཤགས་ཤིང་སྡོམ་བགྱིད་ན། །ཚངས་པར་མཛད་ནས་སྡིག་སྒྲིབ་བྱང་བར་མཛོད། །

དོན་ལ་བཤགས་བྱ་བཤགས་བྱེད་ལས་འདས་པའི། །རང་རིག་བརྗོད་བྲལ་བླ་མ་འཇམ་དབྱངས་ཀྱི། །ངོ་བོ་ཡིན་བཞིན་རྟོགས་པའི་མཐོལ་བཤགས་ཀྱིས། །བཤགས་
མེད་ངང་ནས་ཉམས་ཆགས་ཀུན་བྱང་ནས། །བླ་མ་འཇམ་དཔལ་ཞི་ཁྲོ་རབ་དགྱེས་པས། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཞེས་གསོལ་བ་བཏབ་པས།
ཚོགས་ཞིང་རྣམས་ཀྱི་གནས་གསུམ་ནས་བདུད་རྩི་དཀར་དམར་མཐིང་གསུམ་འོད་ཟེར་དང་བཅས་པ་བྱུང་། རང་གི་གནས་གསུམ་དུ་ཞུགས་ཤིང་ཐིམ། སྒོ་གསུམ་གྱི་སྡིག་
སྒྲིབ་ཉེས་ལྟུང་བག་ཆགས་དང་བཅས་པ་བྱང་ཞིང་དག་ནས་སྐུ་གསུང་ཐུགས་ཀྱི་བྱིན་རླབས་དང་། དངོས་གྲུབ་མ་ལུས་པ་ཐོབ་པར་གྱུར་པའི་མོས་པས། ཨོ་ཤྲཱི་ཡ་མཱནྟ་ཀ་ས་མ་
ཡ༑ མ་ནུ་པཱ་ལ་ཡ། ཡ་མཱནྟ་ཀ་ཏེ་ནོ་པ་ཏིཥྛདྲི་ཟློ་མེ་བྷ་ཝ། སུ་ཏོ་བྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་
མེ་ཙིཏྟཾ། ཤྲེཿཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན་ཡ་མཱནྟ་ཀ་མཱ་མེ་མུཉྩ། ཡ་མཱན་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨ་ཧཱུྃཕཊ། ཅེས་ཡི་གེ་བརྒྱ་པ་ཅི་ནུས་སུ་བཟླའོ། །གསུམ་

༄༅། །པ་ལ་ལྔ། ཕྱི་ནང་གསང་བ་གསུམ་གྱི་ཚོགས་ལ་ལོངས་སྤྱོད་པ། གླུ་དང་སྨོན་ལམ་བྱ་བ་སྟེ་ལྔ་ལས། དང་པོ་ཕྱིའི་ཚོགས་ལ་ལོངས་སྤྱོད་པ་ལ། རྡོ་རྗེ་སློབ་དཔོན་གྱི་དྲུང་དུ་མ་དཱ་ནའི་སྣོད་པདྨ་བྷཉྫ་དཔྲལ་བ་རང་ལ་བསྟན་ཏེ་
བཞག །དེའི་སྟེང་དུ་བ་ལ་ཅུང་ཟད་བཞག་ལ། ལས་ཀྱི་རྡོ་རྗེས་ཕྱག་གསུམ་བཙལ་ལ་པད་ཀོར་བྱས་ཏེ། རྡོ་རྗེ་འཛིན་སོགས་དགོངས་སུ་གསོལ། །བདག་གི་ཚོགས་ཀྱི་ཁྱད་པར་འདི། །དད་པའི་
སེམས་ཀྱིས་འབུལ་ལགས་ཀྱིས། །ཅི་བདེ་བར་ནི་བཞེས་སུ་གསོལ། །ཞེས་བརྗོད། སློབ་དཔོན་གྱིས། ཨེ་མ་ཞི་བ་ཆེན་པོ་ཀྱེ། །ཚོགས་ཆེན་འབར་བས་ཉོན་མོངས་བསྲེག །
འདི་འདྲའི་བདེ་བ་ཆེན་པོ་སྟེ། །ཀུན་ཀྱང་ཨ་ཧོ་སུ་ཁ་ཆེ། །ཨ་ཧོ་མ་ཧཱ་སུ་ཁ་ཧོ༔ ཞེས་བརྗོད། ཡང་ཕྱག་གསུམ་དང་པད་སྐོར་བྱས་ལ། འདི་ནི་ཆོས་རྣམས་བཟང་པོར་ལྟོས། །
འདུས་པ་ལ་ནི་ཐེ་ཚོམ་མེད། །བྲམ་ཟེ་གདོལ་པ་ཁྱི་དང་ཕག །རང་བཞིན་གཅིག་ཏུ་རོལ་དུ་གསོལ། །ཞེས་པའི་ལན་དུ། བདེ་གཤེགས་ཆོས་ལ་རིན་ཐང་མེད། །
འདོད་ཆགས་ལ་སོགས་དྲི་མ་བྲལ། །གཟུང་དང་འཛིན་པ་རྣམ་སྤངས་པ། །དེ་བཞིན་ཉིད་ལ་གུས་ཕྱག་འཚལ། །ཨ་ཧོ་མཧཱ་སུ་ཁ་ཧོ༔ ཞེས་བརྗོད། དེ་ནས་ལས་ཀྱི་རྡོ་རྗེས་ལག་

པ་གཉིས་པདྨའི་ཕྱག་རྒྱ་ལས་སྲིན་ལག་གཡས་ཀྱིས་སྟེང་གི་བ་ལ་འཛིན་པས་རྡོ་རྗེ་སློབ་དཔོན་ནས་རིམ་བཞིན་མ་དཱ་ན་འགྲིམ་ཚར་བ་དང་། ཚོགས་ཀྱི་རྫས་རྣམས་ནས་མ་ཚང་བ་མེད་པར་སློབ་དཔོན་ལ་གཉིས་འགྱུར་སོགས་དཔོན་སློབ་ཐམས་ཅད་ལ་
ལག་པ་གཉིས་ཀས་འབུལ་ཞིང་། ལེན་པ་པོས་ཀྱང་ལག་པ་གཉིས་ཀས་པད་ཀོར་གྱིས་བླང་བར་བྱ། ཨ་ཧོ་མཧཱ་སུ་ཁ་ཧོ །ཞེས་བརྗོད་ཅིང་བླང་དགོས་ཏེ། ཚོགས་རྒྱ་གཞུང་ལས། སྒེག་པའི་ཚུལ་གྱིས་སྟེར་བ་དང་། ཞེས་དང་།
ཧེ་བཛྲ་ལས། པདྨའི་ལག་པས་བླང་བ་དང་། དེ་ཉིད་ཀྱི་ནི་ལག་པས་དབུལ། ཞེས་གསུངས་པའི་ཕྱིར་རོ། །དེ་ནས་ཐམས་ཅད་ལ་ཕུལ་ནས་ལས་རྡོར་གྱིས་མ་ཐོབ་པར་ས་རྗེན་ལ་མི་འཇོག་ཅིང་། དེ་ནས་སློབ་དཔོན་གྱིས། བདག་
ལུས་ཡེ་ནས་རྡོ་རྗེ་འཇིགས་བྱེད་ལ། །སྙིང་དབུས་བླ་མ་ཡི་དམ་ཆོས་སྐྱོང་སོགས། །ཀུན་འདུས་གཤིས་ལུགས་འཇམ་དཔལ་གཞོན་ནུའི་ཚུལ། །འདོད་ཡོན་ཚོགས་ཀྱི་
ཐབས་ཤེས་དམ་རྫས་རྣམས། །ཡེ་ཤེས་བདུད་རྩིར་བསྒྱུར་བའི་མཆོད་སྤྲིན་འདི། །མཉམ་ཉིད་ངང་མཆོད་ཟག་མེད་བདེ་བས་དགྱེས། །རང་སེམས་བླ་མ་འཇམ་
དབྱངས་དབྱེར་མེད་དུ། །ཡིན་བཞིན་མངོན་གྱུར་མཆོག་གི་དངོས་གྲུབ་སྩོལ། །ཅེས་བརྗོད་ཅིང་གསལ་འདེབས། རྭ་ལོས་ཕུད་ལ་གཏོར་མ་གཅིག་བཅའ། ཚོགས་ལ་ལོངས་སྤྱོད་གསུངས་པས། རང་

༄༅། །སྐལ་གྱི་ཕུད་དེ་སྣོད་གཞན་དུ་བཞག སློབ་དཔོན་གྱིས། ཐམས་ཅད་ཚོགས་ལ་རོལ་པར་ཞུ། །ཞེས་བརྗོད་ལ་དཔོན་སློབ་ཐམས་ཅད་ཀྱིས་གཙང་རྨེའི་རྣམ་རྟོག་མི་བྱ་བར་སྙིང་གའི་འཇམ་དཔལ་ཡེ་ཤེས་སེམས་དཔའ་སངས་
རྒྱས་ཐམས་ཅད་འདུས་པའི་ངོ་བོར་མཆོད་པར་བསམ་པས་རྫས་ཐམས་ཅད་ཚིམས་པར་ལོངས་སྤྱོད། ཁྱད་པར་དགེ་སློང་རྡོ་རྗེ་འཛིན་པ་ལྟ་བུའི་སྡོམ་པ་འོག་མའི་བཅས་པ་སྲུང་སེམས་ཀྱིས། མ་དྭ་ན་དང་། ཕྱི་དྲོའི་ཁ་ཟས་སྤོང་སེམས་ཀྱིས་ཚོགས་
རྫས་ཁྱད་དུ་བསད་ན་རྩ་ལྟུང་དུ་འགྱུར་ཏེ། དམ་ཚིག་རྫས་ནི་ཇི་བཞིན་རྙེད། །མི་བསྟེན་པ་ནི་བཅུ་གསུམ་པ། །ཞེས་གསུངས་པའི་ཕྱིར་རོ། །ཚོགས་ཀྱི་དུས་སུ་རྩོད་པ་དང་ཁ་ཤགས་འགྱེད་པ་སོགས་མི་བྱ་བར། ཆོས་ཀྱི་འབེལ་གཏམ་དང་སེ
མས་དགའ་བའི་གཏམ་སོགས་བྱ། སྔར་སྨོས་པའི་བརྡ་ཡི་སྐད་ཀྱིས་བརྗོད་པ་ལས་ཐ་མལ་བའི་སྐད་ཀྱིས་མི་བརྗོད། སྣོད་ཁ་མི་སྒྲུབ། །སྟོང་པར་མི་བཞག །བཟའ་བཏུང་བག་ཙམ་འཇོག་པ་རྟེན་འབྲེལ་ཡིན་གསུངས། གཉིས་པ་ནང་གི་
ཚོགས་འཁོར་ནི། རྩ་གསུམ་འཁོར་ལོ་ཡས་མས་ཀྱི་ཧཾ་ཨ་ལས་བྱེད་པའི་འཁོར་ལོ་གཉིས་དང་བཅས་པ་གསལ་བཏབ་ནས་འབར་འཛག་སྒོམ་པ་ཡིན་ཏེ། འཇིགས་བྱེད་ཀྱི་ཚོགས་རྒྱ་གཞུང་དུ། རང་བྱུང་ཡེ་ཤེས་འབར་བ་ནི། །འོད་འཕྲོས་གདན་
གྱི་ལུས་འབུད་བྱ། །བར་ནི་དེ་ཉིད་སྦྱིན་བསྲེག་ཅིང་། །རོ་ལ་སོགས་པ་དབབ་པར་བྱ། །ཞེས་གསུངས་སོ། །གསུམ་པ་གསང་བའི་ཚོགས་འཁོར་ནི། འདུ་ཤེས་གསུམ་ལྡན་ཐབས་ཤེས་སྙོམས་པར་ཞུགས། །ཡས་བབས་མས་བརྟན་དགའ་

བཞིའི་རིམ་པ་ཡིས། །རྩ་ཁམས་དཔའ་བོ་ཌཱ་ཀིའི་ལྷ་ཚོགས་བཅས། །ལྷན་ཅིག་བདེ་ཆེན་ཡེ་ཤེས་ངང་དུ་ཨ། །ཞེས་བསམ་པ་ཡིན་ཏེ། རྒྱ་གཞུང་དང་ས་པཎ་གྱི་ཚོགས་འཁོར་ལས་ཀྱང་གསུངས་སོ། །ཡང་ན་སྙིང་གར་མ་དྭ་ན་ཅུང་ཟད་གཏོར་
ལ་མཉེས་ཏེ། རང་ཉིད་ལྷ་སྤྱི་བོའི་བླ་མ་སྣང་བ་ཐམས་ཅད་དཀྱིལ་འཁོར་དུ་དྲན་ཏེ་བདེ་སྟོང་གི་ཏིང་ངེ་འཛིན་ལ་མཉམ་པར་བཞག་པས་ཆོག་པར་ཡང་གསུངས། བཞི་པ་གླུ་གར་གྱི་མཆོད་པ་ནི། ཧེ་བཛྲ་གྱི་དགོངས་པ། སྐྱེས་པ་གླུ་ལེན་ན་སྣང་
མཐའ༈ གར་བྱེད་ན་རྣམ་སྣང་། བུད་མེད་གླུ་ལེན་ན་གོས་དཀར་མོ། གར་བྱེད་ན་སངས་རྒྱས་སྤྱན་མའི་ང་རྒྱལ་བྱ་དགོས་པར་གསུངས་པས་དེ་ལྟར་རམ། གང་ལྟར་ལྷ་ཡི་ང་རྒྱལ་མ་བྲལ་བས་གང་རུང་ངམ། ཡང་ན་ཀོལླ་ཨི་རེཊྛི་སོགས་ཀྱི་གླུ་
གར་བྱ་བ་ཡིན་ཏེ། རྒྱ་གཞུང་དུ། རང་གི་ཡིད་དུ་འོང་པའི་བཀྲ་ཤིས་ལ་སོགས་པ་ཡི་གླུ། །རྒྱལ་པ་མ་ལུས་པ་ལ་སོགས་ལ་གར་གྱིས་མཆོད་པར་བྱ། །ཞེས་གསུངས་པས་སོ། །ལྔ་པ་སྨོན་ལམ་གདབ་པ་ནི། བླ་མ་འཇ མ་དཔལ་ཞི་
ཁྲོའི་ལྷ་ཚོགས་ལ། །ཕྱི་ནང་གསང་བའི་ཚོགས་ཀྱིས་མཆོད་པ་ཡིས། །བདག་གཞན་འགྲོ་ཀུན་འཇམ་དཔལ་དཔའ་བོ་དང་། །དབྱེར་མེད་དཀྱིལ་འཁོར་གཅིག་ཏུ་
འགྲུབ་པར་ཤོག །ཅེས་དང་། སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་འགྲོ་འགྱུར་བ། །དེ་ཡིས་སངས་

༄༅། །རྒྱས་མྱུར་ཐོབ་ཤོག །ཅེས་སྨོན་ལམ་གདབ་དགོས་པ་ཡིན་ཏེ། ཚོགས་རྒྱ་གཞུང་ལས། འབྱུང་པོ་ཐམས་ཅད་སངས་རྒྱས་སུ། །བླ་ན་མེད་པར་སྨོན་ལམ་གདབ། །ལྷག་མའི་གཏོར་མས་ཚིམ་པར་བྱ། །ཞེས་
གསུངས་པས། གསུམ་པ་རྗེས་ཀྱི་བྱ་བ་ལ། ལྷག་མ་གཏོང་བ། བསྔོ་སྨོན་བྱ་བ། བཀྲ་ཤིས་ཀྱིས་མཐའ་བརྒྱན་པར་བྱ་བ་དང་གསུམ་ལས། དང་པོ་ལ་རྭ་ལོས་དེ་ནས་ལྷག་མ་བསྡུས་ལ། སྔར་ཕུད་ལ་བཤམས་པའི་གཏོར་མ་ཆང་ཟན་
གསུམ་བྱིན་གྱིས་བརླབས་གསུངས་པས་ལས་ཀྱི་རྡོ་རྗེས་སྣོད་གཅིག་ཏུ་མས་རིམ་གྱིས་ཚོགས་ལྷག་རྣམས་བསྡུས་ལ། སྔར་ཕུད་ལོགས་སུ་བཞག་པ་དེ་དུམ་བུ་གསུམ་བྱས་ལ་གཅིག་ལྷག་མ་ལ་བསྲེས། གཉིས་པོ་སྣོད་སོ་སོར་བཞག་ལ། དཔལ་
འབར་རམ་སྤོས་བཙུགས་ཆབ་ཀྱིས་བྲན་ལ། ཕྱག་གསུམ་དང་། ཕུད་དང་ལྷག་མའི་གཏོར་མ་རྣམས་ལ་བྱིན་རླབས་མཛད་དེ་སོ་སོར་འབུལ་བར་ཞུ། ཞེས་བརྗོད། སློབ་དཔོན་གྱིས་ཆང་གི་ཁ་ཕྲུ་འབར་བའི་ཕྱག་རྒྱའི་ནང་ནས་ཕོ་བརྗོད་པས་
ལྷག་གཏོར་ལ་བཏབ། དེ་ནས། ཨོཾ་ཨཱཿབིགྷྣཏྣ་ཀྲྀ་ཏ་ཧཱུྃ་ཕཊ། ཅེས་པས་བགེགས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཕུད་དང་ལྷག་མའི་གཏོར་མ་ཤ་ལྔ་བདུད་རྩི་ལྔ་ཡེ་
ཤེས་ལྔའི་ངོ་བོར་གྱུར་པ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རང་བཞིན་ཟད་མི་ཤེས་པར་གྱུར། ཨོཾ་ཨཱཿཧཱུྃ་ཧ་ཧོ་ཧི༔ ལན་གསུམ་གྱིས་བྱིན་གྱིས་བརླབས་ལ། ཨོཾ་ཧ་རི་

ཏི་པཎྜཀ་པྲ་ཏི་ཙྪ་སྭཱ་ཧཱ། ཞེས་ལན་གསུམ་གྱིས་འཕྲོག་མ་ལ་ཆང་ཟན་གྱི་གཏོར་མ་སྦྱིན། ཡང་། ཨོཾ་ཧཱུྃ་ཏྲི་ཀེ་ཨ་གྷ་གྲ་པ་པྲ་ཏི ་སྭཱ་ཧཱ། ཞེས་པ་ལན་གསུམ་གྱིས་ཆང་ཕུད་ཀྱི་གཏོར་མ་ཕུལ། ཡང་། ཨོ་ཁ་
ཁ་ཁཱ་ཧི་ཁཱ་ཧི་ཨུཙྪིཥྛ་བྷ་ལིཾ་ཏ་བྷཀྵ་སི་སྭཱ་ཧཱ། ཞེས་ལན་གསུམ་གྱིས་ལྷག་མ་ལ་དབང་བ་རྣམས་ལ་གཏོར་མ་སྦྱིན་ལ། ཧཱུྃ། སྔོན་ཚེ་གནས་མཆོག་སོ་མ་པུ་རི་རུ། །འཇམ་དཔལ་ཁྲོས་པ་རྡོ་རྗེ་
འཇིགས་བྱེད་ཀྱིས། །དབང་ཕྱུག་ལ་སོགས་དྲེགས་པ་ཅན་རྣམས་བཏུལ། །དཀྱིལ་འཁོར་སྤྲུལ་ཏེ་རྒྱུད་རྣམས་གསུངས་པའི་ཚེ། །བཀའ་བསྒོས་དམ་གནས་འཁོར་དུ་
གཏོགས་པ་ཡི། །ཕུད་ལ་མི་དབང་དྲེགས་བྱེད་སྡེ་བརྒྱད་སོགས། །དཔལ་གྱི་ཕོ་ཉ་མཁའ་འགྲོ་དབང་ཕྱུག་དང་། །གིང་དང་ལངྐ་དུར་ཁྲོད་གནས་ཡུལ་བདག །མ་
སྲིང་འབར་མ་སྦྱོར་མ་ལས་བྱེད་སོགས། །བཀའ་ཡི་ཕམ་ཕབ་ལྷག་གཏོར་འདི་བཞེས་ལ། །སྔོན་ཚེ་ཞལ་བཞེས་དམ་བཅས་ཇི་བཞིན་དུ། །བཅོལ་བའི་ཕྲིན་ལས་མྱུར་
དུ་འགྲུབ་པར་མཛོད། །གཞན་ཡང་རྒྱལ་བའི་སྤྱན་སྔར་ཁས་བླངས་བཞིན། །གནོད་སྦྱིན་འཕྲོག་མ་མ་བུ་འཁོར་བཅས་དང་། །དེ་བཞིན་ཕུད་ལྷག་དབང་བའི་འཁོར་གྱི་

༄༅། །ཚོགས༑ །བདུད་རྩིའི་རང་བཞིན་འདོད་ཡོན་ལྔ་ལྡན་པའི། །ཕུད་ལྷག་ཆང་བུའི་གཏོར་མ་འདི་ལོངས་ལ། །འགྲོ་ལ་གནོད་འཚེའི་བསམ་པ་རབ་ཞི་ནས། །
བྱང་ཆུབ་སྒྲུབ་པའི་འགལ་རྐྱེན་ཞི་བ་དང་། །མཐུན་རྐྱེན་སྒྲུབས་ལ་སྲུང་སྐྱོབ་གཡེལ་མེད་མཛོད། །ཅེས་བརྗོད་ལ་གཏོར་མ་རྣམས་གཙང་སར་ཕུལ། གཉིས་པ་བསྔོ་སྨོན་བྱ་བ་དང་། གསུམ་པ་ཤིས་
བརྗོད་བྱ་བ་སོགས་ནི་གཞུང་བཞིན་བྱའོ། །བྱིན་གྱིས་བརླབས་པའི་ཁ་ཟས་དབང་མ་ཐོབ་པ་ལ་སྦྱིན་མི་རུང་ཞིང་གལ་ཏེ་སྟེར་དགོས་བྱུང་ན་ལྷག་མའི་སྔགས་ཀྱིས་ལྷག་མར་དབང་བའི་འབྱུང་པོ་ལ་བསྔོས་ནས་བྱིན་ན་ཉེས་པ་མེད་ཅེས་ཆོས་འཕགས་
གསུངས༑ སྤྱིར་འདི་ནི་ཚོགས་གཉིས་གསོག་པ་དང་ལས་བཞི་བསྒྲུབ་པའི་དབང་དུ་བྱས་ཀྱི་བྱེ་བྲག་བསད་ལས་བཞིའི་ནང་ཚན་ནུབ་ཏུ་ཚོགས་ཀྱི་བསད་ལས་ནི་གཞན་དུ་ཤེས་པར་བྱའོ།། །།སླར་སྨྲས་པ། བླ་མ་རྣམས་དང་འཇམ་།
དཔལ་གཤིན་རྗེའི་གཤེད། །བཀའ་སྡོད་བཅས་ལ་ཚོགས་མཆོད་འབུལ་བའི་ཚུལ། །ཚོགས་གཉིས་བདུད་རྩིའི་སྤྲིན་ཆེན་འཁྲིགས་པ་ལས། །བབས་པའི་ཕྲིན་ལས་རྣམ་
བཞིའི་གྲུ་ཆར་གྱིས། །ལས་ཉོན་སྒྲིབ་གཉིས་དྲི་མ་འཁྲུད་བྱེད་ཅིང་། །རྟེན་མཆོག་དཀྱིལ་འཁོར་རྣམ་བཞིའི་འཛིན་མའི་གཞིར། །ཉམས་ལེན་རིམ་གཉིས་ལྗོན་བཟང་

བསྐྱེད་བསྲིངས་པས། །ས་ལམ་མེ་ཏོག་སྐུ་བཞིའི་འབྲས་སྨིན་ཤོག །ལྷག་བསམ་བཅུ་དྲུག་ཆ་ཤས་ཡོངས་གང་ཡང་། །རྨོངས་པའི་ར་རིས་བསྒྲིབས་པའི་འགལ་འཁྲུལ་
མུན༑ །མཁས་གྲུབ་ཉིན་མོའི་མགོན་གྱི་སྤྱན་སྔ་རུ། །བཤགས་སོ་མཁྱེན་རབ་འོད་བརྒྱས་བསལ་བར་མཛོད། །ལེགས་བྱས་དགེ་བའི་འོད་དཀར་མཆིས་སྲིད་ན། །
སྙིགས་ལྔའི་ཚ་གདུང་མ་ལུས་གཏན་བཅིལ་ཏེ། །མདོ་སྔགས་བཤད་སྒྲུབ་ཀུ་མུད་བཞད་པ་དང་། །འགྲོ་ཀུན་རྣམ་མཁྱེན་རྒྱ་མཚོ་རྒྱས་ཕྱིར་བསྔོའོ།། །།ཞེས་པ་འདི་ནི་ཆོས་ཚུལ་
འདི་ལ་མོས་པ་འགས་བསྐུལ་བ་དང་། རང་ཡང་མོས་འདུན་ཡོད་པས་རྐྱེན་བྱས། རྒྱ་གར་གྱི་སློབ་དཔོན་ཨཱ་ཀཱ་ར་ཤནྟིས་མཛད་པའི་འཇིགས་བྱེད་ཀྱི་ཚོགས་འཁོར་དང་། རྭ་ལོའི་ཚོགས་གཉིས་རྩ་བར་བཟུང་། འཇམ་དབྱངས་ས་པཎྜི་ཏའི་
ཚོགས་འཁོར་གྱིས་ཟུར་བརྒྱན། གཞན་ཡང་བླ་མ་གོང་མ་རྣམས་ཀྱིས་མཛད་པའི་གསར་རྙིང་གི་ཚོགས་འཁོར་རྣམས་ཀྱི་ལེགས་ཆ་དང་མཐུན་པར་བཀོད་པ་འདི་ནི། དུས་གསུམ་སངས་རྒྱས་ཐམས་ཅད་ཀྱི་ངོ་བོ་འདྲེན་མཆོག་འཁོར་ལོའི་མགོན་པོ་
མཁན་ཆེན་ངག་དབང་བློ་གྲོས་གཞན་ཕན་སྙིང་པོ་དཔལ་བཟང་བོ་དང་། རྡོ་རྗེ་འཆང་དབང་བྱམས་པ་ངག་དབང་ཀུན་དགའ་བསྟན་འཛིན་དཔལ་བཟང་པོ་སོགས་དམ་པ་དུ་མའི་གསུང་གི་བདུད་རྩི་བཏུང་བའི་རྨོངས་བརྟུལ་རྒྱལ་ཁམས་པ་ངག་དབང་

༄༅། །བློ་གྲོས་རིན་ཆེན་གྱིས་དཔལ་ཐུབ་པའི་དབང་པོས་དུས་ཀྱིས་འཁོར་ལོ་གསུངས་པའི་དུས་ཆེན་བཟང་པོར་རྩེ་གདོང་བླ་བྲང་གི་གཟིམ་ཆུང་དུ་སྦྱར་བའོ།། ༈ སྤར་འདི་དགེ་སློང་འཇམ་དཔལ་ལགས་ནས་རྒྱུ་ཡོན་སྦྱར་ཏེ་བསྐྲུན་
པའོ།། །།སརྦ་མངྒ་ལཾ། །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་ས་བྱི་ལོའི་མཁན་སློབ་རྣམས་ཀྱིས་ཞུ་དག་བྱས་བའི་དགེ་བས་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་
ཡུལ་རིང་དུ་གནས་པའི་རྒྱུར་ཅིག། །།དགེའོ།། །།
