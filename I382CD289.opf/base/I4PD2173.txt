༄༅། །ཆོ་ག་ཕྱོགས་བསྒྲིགས་པོད་ལྔ་པ་བཞུགས་སོ། །

༄༅། །ཆོ་ག་ཕྱོགས་བསྒྲིགས་དཀར་ཆག་བཞུགས། །གླེགས་བམ་ལྔ་པ།
དཔལ་རྡོ་རྗེ་གཞོན་ནུའི་སྒྲུབ་ཐབས་བཀླགས་པས་དོན་གྲུབ། ་༡༥༨ ༡་༧༨བར འགུགས་གཞུགས་ཁ་འཕང་ནི། ༡༥༩་༡༦༠ ༡་༡བར
དཔལ་རྡོ་རྗེ་གཞོན་ནུའི་དཀྱིལ་ཆོག་གྲུབ་གཉིས་ནོར་བུའི་ཆར་འབེབས།    ༡༦༡་༌༤་༢ ༡ ་༡༢༡བར་
དཔལ་རྡོ་རྗེ་གཞོན་ནུའི་གཏོར་བཟློག་དགྲ་བགེགས་ཀུན་འཇོམས་ཀྱི་ལྷན་ཐབས་གསལ་བྱེད།   ༤་༣་༤༩༤ ༡་༌ ༦བར
དཔལ་རྡོ་རྗེ་གཞོན་ནུའི་སྦྱིན་སྲེག་གི་ཆོ་ག་ཡེ་ཤེས་འབར་བའི་མེ་ཆེན།    ༤༩་༌༦༣༦ ༡ ་༧༡བར་
དཔལ་རྡོ་རྗེ་ཕུར་པའི་བསྙེན་བསྒྲུབ་ཀྱི་གསལ་བྱེད་བདུད་རྩིའི་འོད་ཅན།    ༦༣༧་༦༩༤ ་༢༩བར སྡོམ་༣༤༦བཞུགས།

༄༅། །དཔལ་རྡོ་རྗེ་གཞོན་ནུའི་སྒྲུབ་ཐབས་བཀླགས་པས་དོན་གྲུབ་ཅེས་བྱ་བ་བཞུགས་སོ།།

༄༅། །དཔལ་རྡོ་རྗེ་གཞོན་ནུའི་སྒྲུབ་ཐབས་བཀླགས་པས་དོན་གྲུབ་པ་ཅེས་བྱ་བ། བླ་མ་དང་དཔལ་རྡོ་རྗེ་གཞོན་ནུའི་ལྷ་ཚོགས་ལ་གུས་པས་ཕྱག་འཚལ་
ལོ༑ །དགོས་འདོད་ཀུན་འབྱུང་དཔལ་ལྡན་བླ་མ་དང་། །དུས་གསུམ་རྒྱལ་བའི་ཕྲིན་ལས་ཀུན་བསྡུས་པ། །དཔལ་ལྡན་རྡོ་རྗེ་ཕུར་པའི་ལྷ་ཚོགས་ལ། །གུས་པས་བཏུད་
དེ་དེ་ཡི་བསྒྲུབ་པའི་ཐབས། །རྗེ་བཙུན་གོང་མའི་གསུངས་དང་མི་འགལ་ཞིང་། །བརྗོད་དང་བསྒོམ་པའི་ཚུལ་ལུགས་རབ་གསལ་བར། །རྗེས་འཇུག་བདེ་བླག་རྟོགས་
ཕྱིར་ཉུང་ངུ་ཡི། །ཚིག་གི་སྡེབས་སྦྱོར་སྤངས་ཏེ་བསྟན་པར་བྱ། །འདི་ལ་སྔོན་འགྲོ། དངོས་གཞི། རྗེས་ཀྱི་བྱ་བ་དང་གསུམ་ལས། དང་པོ་གནས་དང་ཡོ་བྱད་འདུ་བྱ་

༄༅། །བ༑ ཚོགས་བསགས་ཏེ་མཚམས་བཅད་པ། བཤགས་པ་བྱ་ཞིང་བྱིན་གྱིས་བརླབ་པའོ། །དང་པོ་ནི། གནས་བརྒྱན་ཏེ་རྟེན་བཀྲམ་ལ། ཅི་འབྱོར་པའི་མཆོད་པ་དང་
གཏོར་མ་མདུན། རཀྟ་གཡས་རྗེ་བཙུན་རིན་པོ་ཆེའི་ཐོ་ཡིག་གི་དགོངས་པ་ལྟར་ཡིན། ཕུད་གཡོན། བསྙེན་ཕུར་མདུན། རྫ་ཆུང་ལ་སོགས་པ་གང་བདེར་གཞག་གོ །དེང་སང་གི་ཕྱག་ལེན་ལ།
རང་གི་མདུན་དུ་བླ་མ་ཡི་དམ་སོགས་ཀྱི་རྟེན་དང་། ཁྱད་པར་རྡོ་རྗེ་གཞོན་ནུའི་སྐུ་བྲིས་འབུར་སོགས་མཐོང་བ་བརྒྱུད་པའི་ཕྱག་ལེན་བཞིན་བཤམས་པའི་མདུན་དུ། དཔལ་ཆེན་པོའི་གཏོར་མ་དཀར་
གཏོར་ཟླུམ་པོ་བཤོགས་པ་ཅན་ཆེ་བ་རྒྱན་གྱིས་བརྒྱན་པའི་གཡས་གཡོན་དུ་ཁྲོ་བོ་བཅུ་ལ་དབྱིབས་གོང་དང་འདྲ་བ་གཉིས་རེ་སྟེ་བཞི། གཏོར་མའི་གཡོན་དུ་རཀྟ། གཡས་སུ་སྨན་ཕུད་གཙང་མ་དང་ཡང་

དེ་ལས་སྟེགས་ཅུང་དམའ་བ་ལ། དཀར་གཏོར་ཟླུམ་པོ་བཞི་བཤམས་པ་ནི། རིམ་པ་བཞིན་དུ། ཀྱེ་རྡོར། བདེ་མཆོག །གུར་ལྕམ་དྲལ། ཞལ་བཞི་པ་རྣམས་ཀྱི་ཡིན། དེ་ནས་ཟླུམ་གཏོར་དཀར་པོ་གཤོགས་པ་ཅུང་ཟད་ཟླུམ་པོའི་དབྱིབས་
ཅན་དུ་བྱས་པ་ནི། དུར་ཁྲོད་བདག་པོ་ཡབ་ཡུམ་དང་། དེ་ནས་དཀར་གཏོར་ཟླུམ་པོ་གཉིས་ཀྱི་དང་པོ་ལས་མཁན་རྣམས་དང་། ཕྱི་མ་དཀར་མོ་ཉི་ཟླའི་ཡིན། དེ་ནས་དམར་གཏོར་གྲུ་གསུམ་པ་གཉིས་བྱ་བ་ནི་བདུད་རྒྱལ་དང་། ཕུར་སྲུང་དམ་
ཅན་བཅུ་གཉིས་ཀྱི་ཡིན། མཇུག་གི་ཟླུམ་གཏོར་ནི། མཁའ་འགྲོ་སྤྱི་གཏོར་དང་གཞི་བདག་གི་ཡིན། ཡང་དེའི་མདུན་ནམ་སྟེགས་ཇི་ལྟར་རིགས་པ་ལ་བསྐང་བའི་གཏོར་མ་རང་རང་གི་ཕྱག་ལེན་བཞིན་བཤམས་པའི་མདུན་དུ་ཆུ་གཉིས་སྔོན་འགྲོའི་
ཉེར་སྤྱོད་ལྔ་སོགས་བཤམ། མཆན། གཉིས་པ་ཚོགས་བསགས་པ་དང་། མཚམས་བཅད་པ་གཉིས་ཀྱི་དང་པོ་ལ་གཉིས་ལས། བསོད་ནམས་ཀྱི་ཚོགས་ནི། བདག་དང་ཁམས་གསུམ་འགྲོ་བ་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད་དུས་ད་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུའི་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག །དྲིན་ཆེན་།

༄༅། །རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །
དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ལན་ཉེར་གཅིག་སོགས་གང་མང་མཐར། རྡོ་རྗེ་སློབ་དཔོན་སངས་རྒྱས་
དཔལ༑ །དུས་གསུམ་བཞུགས་ལ་ཕྱག་འཚལ་ལོ། །མཆོག་གསུམ་བརྟེན་པའི་ཞིང་གྱུར་ལ། །གཉིས་མེད་ཡིད་ཀྱིས་སྐྱབས་སུ་མཆི། །དངོས་འབྱོར་ཡིད་ཀྱིས་རྣམ་
སྤྲུལ་པའི། །དག་པའི་མཆོད་པ་བཞེས་སུ་གསོལ། །དངོས་གྲུབ་ཆུ་བོ་གཅོད་པའི་གེགས། །ཉེས་བྱས་མ་ལུས་བཤགས་པར་བགྱི། །ཕྱོགས་བཅུ་འཁོར་གསུམ་དག་
པའི་ཆོས། །མ་ཆགས་སྤྱོད་ལ་རྗེས་ཡི་རང་། །དག་པའི་མཐའ་བཞི་དྲི་མ་མེད། །རྫོགས་པའི་བྱང་ཆུབ་སེམས་བསྐྱེད་དོ། །བདེར་གཤེགས་བྱང་ཆུབ་སེམས་དཔའ་
ལ༑ །དགོས་པ་གསུམ་གྱིས་ལུས་འབུལ་ལོ། །ཚེ་རབས་བགྲངས་པའི་ལས་རྣམས་ཀུན། །བསྡུས་ཏེ་བྱང་ཆུབ་ཆེན་པོར་བསྔོ། །སེམས་ཅན་བདེ་དང་ལྡན་གྱུར་ཅིག ། །

སྡུག་བསྔལ་དག་དང་བྲལ་བར་ཤོག །བདེ་དང་རྟག་ཏུ་མི་འབྲལ་ཞིང་། །ཆོས་ཀུན་མཉམ་ཉིད་རྟོགས་པར་ཤོག །ཅེས་བརྗོད། གཉིས་པ་ཡེ་ཤེས་ཀྱི་ཚོགས་བསགས་པ་ནི། ཨོཾ་མ་ཧཱ་
ཤཱུནྱ་ཏ་ཛྙཱ་ན་བཛྲ་སྭ་བྷ་ཝ་ཨཏྨ་ཀོཉ་ཧཾ། ཞེས་པས་ཕྱི་ནང་སྣོད་བཅུད་ཀྱིས་བསྡུས་པའི་ཆོས་ཐམས་ཅད་སྟོང་པ་ཉིད་དུ་གྱུར་པར་བསྒོམ། གཉིས་པ་མཚམས་བཅད་པ་ནི། སྟོང་པའི་ངང་
ལས་རང་གི་སེམས་ཉི་མའི་སྟེང་དུ་ཡི་གེ་ཧཱུྃ་དུ་གྱུར། སྤ་ར་ཎ་ཕཊ། སཾ་ཧ་ར་ཎ་ཧཱུྃ། ཞེས་བརྗོད་པས། འོད་ཟེར་སྤྲོས་བསྡུས་པས་རྡོ་རྗེ་རྩེ་ལྔ་པ་ཧཱུཾ་གིས་མཚན་པར་གྱུར།
དེ་འོད་དུ་ཞུ་བ་ལས་རང་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ། ལྟེ་བར་ཡི་གེ་ཧཱུྃ་དང་བཅས་པར་གྱུར། ཧཱུཾ་ཚངས་བུག་ནས་ཞུགས། སྣ་
གཡས་ནས་ཐོན། མདུན་དུ་ཧཱུྃ་སྒྲིལ་མ་གཅིག་ཏུ་གྱུར། བཛྲ་དྷིཀ །ཅེས་བརྗོད་པས། ཧཱུྃ་གཅིག་བྱེ་རང་ལ་ཐིམ་པས་རང་ཞེ་སྡང་རྡོ་རྗེའི་སྐུར་གྱུར་པ་ནི། སྐུ་མདོག་མཐིང་
ནག་ཞལ་གསུམ་ཕྱག་དྲུག་པ་ཞལ་གཡས་དཀར། གཡོན་དམར། དབུས་མཐིང་ཀ །ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ། བར་པ་གཉིས་ཀྱིས་འཁོར་ལོ་དང་།

༄༅། །རིན་པོ་ཆེ། ཐ་མ་གཉིས་ཀྱིས་པདྨ་དང་རལ་གྲི་བསྣམས་པ། ཞལ་ཁྲོ་ལ་འཛུམ་པ། རིན་པོ་ཆེའི་རྒྱན་གྱིས་བརྒྱན་པ། རང་སྣང་གི་ཡུམ་དང་བཅས་
པར་གྱུར། དེ་ནས། མ་སཱུརྱ་མཎྜལ། ཨཱ་ཙནྡ་མཎྜལ། ཞེས་བརྗོད་པས། རང་གི་ལག་མཐིལ་གཡས་གཡོན་དུ་ཉི་ཟླའི་དཀྱིལ་འཁོར་རེ་རེ། དེ་དག་གི་སྟེང་དུ་ཧཱུྃ་དང་ཨཱ་
ལས་རྡོ་རྗེ་དང་པདྨ། གཡས་གཡོན་གྱི་སོར་མོ་ལ་ཨོཾ་ཧཱུྃ་སྭཱ་ཨཱ་ཧཱ་སཱྃ་མཱྃ་ལྃ་པཱྃ་ཏཱྃ་ལས་རྣམ་པར་སྣང་མཛད། མི་བསྐྱོད་པ། རིན་ཆེན་འབྱུང་ལྡན། འོད་དཔག་མེད།
དོན་ཡོད་གྲུབ་པ། ཀུན་ཏུ་བཟང་མོ། མ་མཱ་ཀཱི །སྤྱན་མ། གོས་དཀར་མོ། སྒྲོལ་མ་རྣམས་སུ་གྱུར་པར་བསམ་ལ། ས་མ་ཡ་སྟྃ། ཞེས་བརྗོད་ཅིང་ཐལ་མོ་སྦྱར་བས་སྙོམ་པར་
འཇུག་པར་བསྐུལ། བཛྲ་ཨཉྫ་ལི་ཧཱུྃ། ཞེས་དང་། རྡོ་རྗེ་ཐལ་མོས་རྗེས་སུ་ཞུགས། བཛྲ་བནྡྷ་དང་། རྡོ་རྗེ་བསྡམས་པས་ཕན་ཚུན་རོ་གཅིག་ཏུ་གྱུར། བཛྲ་ཨཉྫ་ལི་ཛཿ ཞེས་བརྗོད་པས། ཡབ་ཡུམ་
བཅུའི་སྦྱོར་མཚམས་ནས་ཁྲོ་ཆུང་མཚོན་ཆ་ཐོགས་པ་མང་པོ་བྱུང་སྟེ། ལག་མཐིལ་གྱི་ཧཱུྃ་དང་ཨཱ་ལ་ཐིམ། རྡོ་རྗེ་ཐལ་མོ་དང་། ཕཊ་ཅེས་བརྗོད་པས། སྦྱོར་མཚམས་ནས་སྤྲོས་པའི་

ཁྲོ་བོ་བཅུ་ལ་བཀའ་བསྒོ་བར་གྱུར་པར་བསམ་ཞིང་། གདུག་ཅིང་སྡང་སེམས་ལྡན་པ་རྣམས། །སོང་ཤིག་ལྷ་མིན་ལྷ་ཡང་རུང་། །ང་ལ་བར་ཆད་བྱེད་པའི་བདུད། །མཐུ་དང་།
རྫུ་འཕྲུལ་མེད་པར་བྱོས། །ཞེས་དང་། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་
ཕཊ༑ ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུཾ་བནྡྷ་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧྱ་
གྲྭ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཅེས་དང་། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་
ཧཱུྃ་བིནྡྷ་བིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུཾ་སྤོ་ཊ་སྤོ་ཊ་ཧཱུྃ་ཕཊ། ཅེས་ཁྲོ་བོ་བཅུའི་སྔགས་བརྗོད་པས། ཁྲོ་བོ་རྣམས་ཀྱིས་བགེགས་ཐམས་ཅད་ལ་ཧཱུྃ་ཧཱུྃ་ཕཊ་ཕཊ་ལ་སོགས་པའི་སྒྲ་དང་བཅས་པས་བསྐྲད། དེ་
ནས་ཧཱུྃ་ཞེས་བརྗོད་པས་ཁྲོ་བོ་རྣམས་བདག་གི་ཐུགས་ཀར་ཐིམ་པར་བསམ། ཡང་རང་གི་ཐུགས་ཀའི་ཧཱུྃ་ལས་མཚོན་ཆ་རྣམ་པར་སྣ་ཚོགས་འཐོན། སྣ་བུག་ནས་བྱུང་། གཡས་ནས་

༄༅། །བསྐོར་བས་བགེགས་བསྐྲད་དེ་ར་བར་གྱུར་པར་བསམ་ལ། རྡོ་རྗེ་ཁུར་ཚུར་གཉིས་རྒྱབ་སྦྱར། མཐེའུ་ཆུང་གཉིས་སྦྲེལ། གུང་མཛུབ་གཉིས་བརྐྱངས་པའི་ཕྱག་རྒྱ་བཅས་ལ་གཡས་གཡོན་དུང་བསྐོར་ནས་
བགེགས་བསྐྲད་པ་དང་མཚོན་ཆའི་གུར་དུ་གྱུར་ནས་མི་ཚུགས་པར་བསམ་ལ། ཧཱུྃ། ང་ཡི་དཀྱིལ་འཁོར་བརྟན་བྱའི་ཕྱིར། །ཁྲོ་རྒྱལ་བྱིན་རླབས་ལས་བྱུང་བའི། །མཚོན་ཆ་རྣམ་པ་སྣ་ཚོགས་
ཀྱིས༑ །དཀྱིལ་འཁོར་རིམ་པ་ཚུལ་བཞིན་དུ་སྲུངས། །ཨོཾ་བཛྲ་ཨཱ་ཡུ་དྷ་ར་ར་རཀྟ་ཧཱུྃ་ཕཊ། ཅེས་དང་ༀ་བཛྲ་ཨ་ཡུ་དྷ་ར་ར་རཀྟ་ཧཱུྃ། ཞེས་བརྗོད། དེ་བཞིན་དུ་ཐུགས་ཀའི་ཧཱུྃ་ལས་རྡོ་
རྗེ༑ རལ་གྲི། འཁོར་ལོ། རྒྱ་གྲམ། དབྱུག་ཐོ། དཔག་ཏུ་མེད་པ་ཐོན་ནས། དེ་དག་གི་རྭ་གུར་དུ་གྱུར་པར་བསམས་ལ། རྡོ་རྗེ་བསྡམས་པའི་མཐེའུ་ཆུང་གུང་མོ་རྣམས་མཉམ་སྟེ་བསྒྲེང་། འཛུབ་མོ་གཉིས་གུག་པའི་རྩེ་མོ་གཉིས་གུང་
མོའི་ཚིག་གསུམ་པར་བཙུགས་པའི་ཕྱག་རྒྱ་དང་། ཧཱུྃ། སྟེང་ཡང་རྡོ་རྗེའི་བླ་བྲེ་ལ། །འོག་ཀྱང་རྡོ་རྗེའི་ས་གཞི་སྟེ། །ཕྱོགས་མཚམས་རྡོ་རྗེ་འབར་བས་གཏམས། །རྡོ་རྗེའི་མཚམས་
ལས་མ་འདའ་ཞིག །ཨོཾ་བཛྲ་རཀྵ་ཧཱུཾ་ཕཊ། ཨོཾ་བཛྲ་རཀྵ་ཧཱུྃ་ཞེས་དང་། ལག་པ་གཉིས་མཐེ་བོས་འཛུབ་མོ་བཀུག་ནས་མནན་པའི་ཕྱག་རྒྱ་དང་། སྟེང་ཡང་རལ་གྲིའི་བླ་བྲེ་ལ། །འོག་ཀྱང་རལ་

གྲིའི་ས་གཞི་སྟེ། །ཕྱོགས་མཚམས་རལ་གྲི་འབར་བས་གཏམས། །རལ་གྲི་མཚམས་ལས་མ་འདའ་ཞིག །ཨོཾ་བཛྲ་ཁཟླ་རཀྟ་ཧཱུྃ་ཕཊ། ཨོཾ་བཛྲ་ཁཌྒ་རཀྵ་ཧཱུྃ་ཞེས་
དང་། ཐལ་མོ་རྒྱབ་སྦྱར་སོར་མོ་བསྣོལ་བའི་ཕྱག་རྒྱ་དང་། སྟེང་ཡང་འཁོར་ལོའི་བླ་བྲེ་ལ། །འོག་ཀྱང་འཁོར་ལོའི་ས་གཞི་སྟེ། །ཕྱོགས་མཚམས་འཁོར་ལོ་འབར་བས་གཏམས། །
འཁོར་ལོའི་མཚམས་ལས་མ་འདའ་ཞིག །ཨོཾ་བཛྲ་ཙཀྲ་རཀྵ་ཧཱུཾ་ཕཊ། ཨོཾ་བཛྲ་ཙཀྲ་རཀྟ་ཧཱུྃ་ཞེས་དང་། སོར་མོ་རྣམས་རྩེ་སྤྲད་དེ་སྲིན་ལག་གཉིས་ནང་དུ་བཀུག་པའི་ཕྱག་རྒྱ་དང༌། སྟེང་ཡང་རྒྱ་
གྲམ་བླ་བྲེ་ལ། །འོག་ཀྱང་རྒྱ་གྲམ་ས་གཞི་སྟེ། །ཕྱོགས་མཚམས་རྒྱ་གྲམ་འབར་བས་གཏམས། །རྒྱ་གྲམ་མཚམས་ལས་མ་འདའ་ཞིག །ཨོཾ་བི་ཤྭ་བཛྲ་རཀྟ་ཧཱུྃ་ཕཊ།
ཨོ་བི་ཤྭ་བཛྲ་རཀྟ་ཧཱུྃ་ཞེས་དང་། སོར་མོའི་རྩེ་མོ་རྣམས་བཀུག་སྟེ། མགོ་བོ་ལྟ་བུར་བྱས་པའི་ཕྱག་རྒྱ་དང་། སྟེང་ཡང་དབྱུག་ཏོའི་བླ་བྲེ་ལ། །འོག་ཀྱང་དབྱུག་ཏོའི་ས་གཞི་སྟེ། །ཕྱོགས་མཚམས་
དབྱུག་ཏོ་འབར་བས་གཏམས། །དབྱུག་ཏོའི་མཚམས་ལས་མ་འདའ་ཞིག །ཨོཾ་བཛྲ་དཎཱ་རཀྟ་ཧཱུྃ་ཕཊ། ཨོཾ་བཛྲ་དཎྜ་རཀྟ་ཧཱུྃ། ཞེས་བརྗོད། དེས་ནས། སྲུང་བའི་འཁོར་ལོ་

༄༅། །ཤིན་ཏུ་བརྟན་ཅིང་གཟི་བརྗིད་དང་ལྡན་པར་གྱུར་པར་བསམ། རྡོ་རྗེ་ཐལ་མོ་སྦྱར་བ་ལས་མཐེབ་འཛུབ་གཉིས་རྩེ་སྤྲད་ལ། རིན་པོ་ཆེའི་རྣམ་པ་བྱས་པ་དང་། སྲིད་པའི་རྩེ་མོ་མན་ཆད་ནས། །
དམྱལ་བའི་ས་གཞི་ཡན་ཆོད་ཀྱི། །ལོག་པར་ལྟ་བའི་དགྲ་དང་བགེགས། །འདི་རུ་མ་འདུག་གཞན་དུ་དེངས། །ཨོཾ་བཛྲ་ཏེ་ཛ་ཏིཥྛ་ཙཀྲ་རཀྟ་ཧཱུྃ་ཕཊ། ཨོཾ་བཛྲ་ཏེ་ཛ་ཏིཥྛ
ཙཀྲ་རཀྟ་ཧཱུྃ། ཞེས་དང་། ར་བ་དེ་རྣམས་ལས་འཕྲོས་པའི་མེའི་འོད་ཀྱིས་བགེགས་ཐམས་ཅད་བསྲེག་པར་གྱུར་པར་བསམ་ཞིང་། ཐལ་མོ་རྒྱབ་སྦྱར་བའི་སོར་མོ་གཞན་བསྣོལ་བའི་མཐེ་བོང་རྩེ་སྤྲད་པ་
ཟདང་། ཕྱི་རོལ་ཀུན་ཏུ་འོད་འཕྲོས་པས། །བདུད་དཔུང་ངེས་པར་སྲེག་བྱེད་པ། །ས་དང་མཁའ་ཀུན་ཁྱབ་པ་ཡི། །འབར་བ་མེ་ཡི་ཕུང་པོར་གྱུར། །ཨོཾ་བཛྲ་ཛྭ་ལ་ཨ་ན་
ལ་ཧ་ན་ད་ཧ་པ་ཙ་མ་ཐ་བྷཉྫ་ར་ཎ་ཧཱུྃ་ཕཊ། ༀ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫ་ར་ཎ་ཧཱུྃ། ཞེས་བརྗོད་དོ། །དེ་ནས་རང་གི་མིག་གཡས་པར་མ་ལས་ཉི་མ་རཾ་གྱིས་
མཚན་པ་ལས་སྤྲོས་པའི་མེའི་འོད་ཀྱིས་བགེགས་ཐམས་ཅད་བསྲེག་པར་གྱུར་པར་བསམ་ཞིང་། ཧཱུྃ་གཡས་པའི་སྤྱན་ཟུར་ཟློག་པ་ཡིས། །ཉི་སྟེང་རཾ་ལས་འོད་འཕྲོས་པས། །

ཚངས་པ་དབང་ཕྱུག་བརྒྱ་བྱིན་སོགས། །ཐམས་ཅད་མ་ལུས་བསྲེག་པར་བྱ། །མ་སཱུརྱ་མཎྜ་ལ་རཾ། རང་གི་མིག་གཡོན་པར་ཨལས་ཟླ་བ་ཨཱས་མཚན་པ་ལས་སྤྲོས་།
པའི་འོད་ཀྱིས་སླར་གསོས་པར་བསམ་ཞིང་། ཧཱུྃ། གཡོན་པའི་སྤྱན་ཟུར་ཟློག་པ་ཡིས། །ཟླ་སྟེང་ཨཱལས་འོད་འཕྲོས་པས། །ཚངས་པ་དབང་ཕྱུག་བརྒྱ་བྱིན་སོགས། །
ཐམས་ཅད་མ་ལུས་གསོ་བར་བྱ། །ཨ་ཙཎཱ་མཎྜ་ལ་ཨཿ གསུམ་པ་བཤགས་པ་བྱ་ཞིང་བྱིན་གྱིས་བརླབས་པ་ལ་གཉིས་ལས། བཤགས་པ་ནི། རང་གི་ཐུགས་ཀའི་ཧཱུཾ་ལས་འོད་འཕྲོས་པས། རང་
བཞིན་གྱི་གནས་ནས་བླ་མ་དང་དཀྱིལ་འཁོར་གྱི་ལྷ་ཚོགས་དཔའ་བོ་མཁའ་འགྲོ། དམ་ཅན་སྲུང་མར་བཅས་པ་སྤྱན་དྲངས་ལ། སྲུང་འཁོར་གྱི་ནང་མདུན་གྱི་ནམ་མཁར་
བཞུགས་པར་བསམ་ཞིང་བཛྲ་ས་མཱ་ཛཿ ཞེས་བརྗོད་རྡོ་རྗེ་བསྡུ་བའི་ཕྱག་རྒྱ་བཅའ། ན་མོ་གུ་རུ་བྷན་མོ་བཛྲ་ཀཱི་ལི་ཀཱི་ལ་ཡ་མཎཱ་ལ་ས་པཱ་རི་ཝཱ་ར་བྷཿ ཞེས་པས་བླ་མ་དང་ཡི་དམ་གྱི་ལྷ་ལ་ཕྱག་འཚལ་ལོ། །
ཧཱུྃཿ ཡེ་ཤེས་སྐུ་མཆོག་རང་བཞིན་དཀྱིལ་འཁོར་ནས། །ཟླ་རྒྱས་བཞིན་དུ་སྤྲོས་པ་མི་མངའ་ཡང་། །ཐུགས་རྗེ་ཉི་གསལ་འོད་བཞིན་སྙམས་མཛད་པ། །འདིར་།

༄༅། །གཤེགས་བཞུགས་ཤིང་བདག་ལ་དགོངས་སུ་གསོལ། །བརྗོད་མེད་ཤེས་རབ་མི་གཡོ་ཆོས་ཀྱི་སྐུ། །བདེ་ཆེན་ལོངས་སྤྱོད་རྫོགས་སྐུ་རིགས་ལྔའི་གཙོ། །
ཐུགས་རྗེ་ཐབས་མཁས་རྒྱ་ཆེ་རོལ་པ་ཡི། །ཞི་ཁྲོ་སྤྲུལ་པའི་སྐུ་ལ་ཕྱག་འཚལ་ལོ། །དངོས་སུ་འབྱོར་དང་ཡིད་ཀྱིས་རྣམ་སྤྲུལ་པའི། །ཀུན་ཏུ་བཟང་པོ་བླ་མེད་མཆོད་སྤྲིན་
གྱིས༑ །མཁའ་དབྱིངས་རྣམ་དག་རྒྱ་ཆེར་ཡོངས་བཀོད་དེ། །ཕྱི་ནང་གསང་བའི་མཆོད་པ་རྒྱ་མཚོས་མཆོད། །ཀུན་ཏུ་བཟང་མོ་གསང་བའི་བྷ་ག་ལ། །རྒྱལ་བའི་
དཀྱིལ་འཁོར་རབ་འབྱམས་མ་ལུས་ཀུན། །འདུ་འབྲལ་མེད་པའི་ངང་དུ་རོ་གཅིག་པར། །གཉིས་མེད་བྱང་ཆུབ་སེམས་ཀྱིས་མཉེས་གྱུར་ཅིག །སེམས་ཀྱི་རང་བཞིན་
ཆོས་དབྱིངས་ནམ་མཁའ་ཆེ། །ཆོས་རྣམས་རྣམ་དག་ཡེ་ནས་འོད་གསལ་ཞིང་། །རྣལ་འབྱོར་ཉིད་དབྱིངས་སྨྲ་བསམ་ལས་འདས་པའི། །མཉམ་ཉིད་བྱང་ཆུབ་སེམས་ལ་
རྟག་ཏུ་འདུད། །ཀུན་བཟང་རྫོགས་ཆེན་ཡེ་ནས་བརྡལ་བ་ལ། །ཕྱི་ནང་གསང་བ་བཀོད་པའི་དཀྱིལ་འཁོར་འདིར། །སྣང་སྲིད་རྣམ་དག་ལྷ་དང་ལྷ་མོའི་དབྱིངས། །

བྱུང་དང་འབྱུང་འགྱུར་ཡབ་ཡུམ་ལྷུན་རྫོགས་རྣམས། །གསང་ཆེན་རབ་དགེས་གཟུགས་ཆེན་བདག་ཉིད་མ། །མཁའ་དབྱིངས་ཀློང་ཡངས་པདྨོར་འཁྱིལ་བའི་སྐུ། །
གཉིས་མེད་ཐིག་ལེ་ཆེན་པོར་འོད་གསལ་ཞིང་། །མ་བཅོས་སྤྲོས་མེད་བྱང་ཆུབ་སྙིང་པོའི་སྐུ། །ཅིར་ཡང་སྣང་བ་བདེ་ཆེན་གཡུང་དྲུང་ལྷ། །འདུ་འབྲལ་མེད་པ་གསང་
བའི་དཀྱིལ་འཁོར་འདིར། །བདག་ཉིད་ཆེན་པོ་རིགས་ལྔ་ཡབ་ཡུམ་དང་། །བྱང་ཆུབ་ལྕམ་བྲལ་ཁྲོ་བོ་ཁྲོ་མོའི་ཚོགས། །རྡོ་རྗེ་ལྷ་མོ་ཚོགས་ཆེན་ཚོགས་ཀྱི་བདག །
རིགས་ལྔ་དཔལ་ཆེན་ཁྲོ་རྒྱལ་ཡབ་ཡུམ་བཅུ། །གནས་དང་ཡུལ་གྱི་ཕྱག་རྒྱ་སྒོ་མ་བཞི། །ཡེ་ཤེས་སྤྲུལ་པའི་ལྷ་ཚོགས་མང་པོ་དག །མ་ལྟར་བྱམས་ཤིང་སྲིང་ལྟར་དུངས་
ལ་སོགས། །ལེགས་ཉེས་སྟོང་འཛིན་དམ་ཚིག་རྗེས་གཅོད་མ། །ཕྱི་ནང་མཁའ་འགྲོ་རྣལ་འབྱོར་མ་ཡི་ཚོགས། །དབང་གྱུར་དམ་ཅན་རྒྱ་མཚོ་དགོངས་སུ་གསོལ། །
ཐུགས་རྗེའི་གདུང་འཚོབ་རྡོ་རྗེ་བདག་ཅག་གིས། །འགྲོ་བའི་དོན་དུ་བྱང་ཆུབ་སེམས་བསྐྱེད་དོ། །བླ་མེད་གོ་འཕངས་བགྲོད་པར་བྱ་བའི་ཕྱིར། །བསྟན་པ་རྒྱ་མཚོ་སོ་

༄༅། །སོའི་འདུལ་ཁྲིམས་དང་། །སྐུ་གསུང་ཐུགས་དང་མཉམ་སྦྱོར་གདམས་པའི་ཚོགས། །རྡོ་རྗེ་འདའ་དཀའ་དམ་ཚིག་གཏན་གྱི་གཉེར། །སྤྱི་དང་ཁྱད་པར་
ལྷག་པའི་དམ་ཚིག་ལས། །སྔ་ཕྱིར་ནོས་ཤིང་གཉེར་དུ་སྨྲའོ་འཚལ། །ཡུན་དུ་མི་གཏོང་འདའ་བར་མི་བགྱིད་ལ། །དོན་ལ་གོལ་ཞིང་ལྡོག་སེམས་མ་མཆིས་ཀྱང་། །
བཟོད་བྱ་ལོང་ཡོད་སྙམས་པའི་ལེ་ལོ་ཡིས། །ཀློང་དུ་མ་གྱུར་རྩལ་ཤུགས་ཆུང་བ་དང་། །ཤེས་བཞིན་མི་ལྡན་བག་མེད་དབང་གྱུར་ཏེ། །སྒོམ་ལ་མི་བརྩོན་བསྙེན་སྒྲུབ་
གཡེལ་ལ་སོགས། །ཚོར་དང་མ་ཚོར་མ་རིག་དབང་གིས་ན། །སྟོན་པའི་བཀའ་དང་དམ་ལས་འགལ་གྱུར་སྟེ། །རྣལ་འབྱོར་གང་ཞིག་དམ་ཚིག་ཉམས་པ་དང་། །
སྐད་ཅིག་ཙམ་ཡང་ཕྲད་པར་མི་བྱ་ཞེས། །བཀའ་ལས་བྱུང་ཡང་དེ་ལྟར་མ་རྟོགས་ཏེ། །གསང་སྒོ་འཚོལ་བས་དབྱེ་གསལ་དཀའ་བ་དང་། །མངོན་ཤེས་མེད་པས་སྐྱོན་
ཅན་མ་རྟོགས་ཏེ། །ཉམས་དང་ཚོགས་འདྲེས་ཉམས་པས་བཀང་བ་དང་། །ཉམས་དང་སྣོད་མིན་རྣམས་ལ་ཆོས་བཤད་དང་། །ཉམས་ལ་མི་འཛེམས་ཉམས་པའི་སྐྱོན་

ལ་སོགས། །ཉམས་དང་འགྲོགས་ཤིང་ཉམས་པ་དེ་དག་ཀུན། །ཉམས་གྲིབ་སྐྱོན་གྱིས་གོས་པར་གྱུར་ཏོ་འཚལ། །ཚེ་འདིའི་རྐྱེན་དང་ཡུན་གྱིས་སྒྲིབ་གྱུར་སྟེ། །རབ་
ནོངས་འགྱོད་པའི་སེམས་ཀྱིས་མཐོལ་ལོ་བཤགས། །བྱམས་པའི་ཐུགས་ཀྱིས་བདག་ལ་དགོངས་ནས་ཀྱང་། །གཉིས་མེད་དབྱིངས་ལས་མི་འགྱུར་བདག་བཀོད་དེ། །
མི་དམིགས་བཏང་སྙོམས་ངང་དུ་བཞུགས་ནས་ཀྱང་། །གཉིས་མེད་དོན་གྱི་ཚངས་པ་སྩལ་དུ་གསོལ། །དོན་དམ་གཉིས་མེད་སྤྲོས་ལས་འདས་པ་ལ། །རྣམ་རྟོག་གང་
ཡང་དམིགས་པར་མི་གྱུར་སྟེ། །ཀུན་རྫོབ་སྒྱུ་མ་ཙམ་གྱིས་དབང་གིས་ན། །ནོངས་པ་མཆིས་ན་རང་ནོངས་བཟོད་པར་གསོལ། །ཞེས་པས་ཐུན་མོང་གི་བཤགས་པ་དང་། ཡང་རྒྱས་
པར་འདོད་ན། སྡོམ་གསུམ་སྐུ་གསུང་ཐུགས་ཀྱི་དམ་ཚིག་དང་། །རྩ་བ་ཡན་ལག་ཉེས་བྱས་ཕྲ་མོ་དང་། །དམ་ཚིག་ཆེ་ཆུང་ཚོར་དང་མ་ཚོར་དང་། །ཟླ་དང་ཞོར་གྱིས་དམ་
ཚིག་ཉམས་པ་དང་། །ཁས་བླངས་ཆེ་ལ་ཉམས་བླངས་ཆུང་བ་དང་། །བཀའ་ལྟར་མ་བགྱིས་གཞུང་ལྟར་མ་བསྲངས་དང་། །ཏིང་འཛིན་ལྷོད་གྱུར་འཛབ་བཟླས་ཉུང་བ་

༄༅། །དང་༑ །ཡི་དམ་ལྷ་ཡི་སྒོམ་པ་གཡེལ་ལ་སོགས། །ཉམས་གྲིབ་ཉེས་པའི་ཚོགས་རྣམས་མ་ལུས་ཀུན། །ཕྱོགས་བཅུར་བཞུགས་པའི་སངས་རྒྱས་བྱང་
སེམས་དང་། །བླ་མ་དཔའ་བོ་མཁའ་འགྲོ་རྣལ་འབྱོར་མ། །རྡོ་རྗེ་གཞོན་ནུའི་དཀྱིལ་འཁོར་ལྷ་ཚོགས་དང་། །དུར་ཁྲོད་བརྒྱད་གནས་དམ་ཅན་མཁའ་འགྲོ་ལ། །
སྔར་བྱས་འགྱོད་དང་ཕྱིན་ཆད་སྡོམ་སེམས་ཀྱིས། །སྒྱུ་མ་ལྟ་བུའི་ངང་དུ་བཤགས་པར་བགྱི། །མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ་ཞེས་དང་། དུས་
གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་བདག་ཉིད་ཅན། །བདེ་གཤེགས་རྒྱལ་བ་འཁོར་བཅས་ལ། །ལུས་ངག་ཡིད་ཀྱིས་ཕྱག་འཚལ་ལོ། །ཕྱི་ནང་
གསང་བ་བླ་མེད་པའི། །མཆོད་པ་ཀུན་གྱིས་མཆོད་བགྱིད་ཅིང་། །བཀའ་ཡི་བྲན་དང་འབངས་ཀྱི་ཕྱིར། །བདག་གི་ལུས་ཀྱང་འབུལ་བར་བྱ། །སངས་རྒྱས་ཆོས་དང་
དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །རྣལ་འབྱོར་སྔགས་བདག་ཧེ་རུ་ཀ །འཁོར་ལོར་བཞུགས་པའི་བདག་ཉིད་ཅན། །དེ་རྣམས་ལ་ཡང་སྐྱབས་སུ་

མཆི༑ །དཀྱིལ་འཁོར་བདག་པོར་གྱུར་པ་ཡི། །བྱང་ཆུབ་སེམས་ཀྱི་དངོས་པོ་ནི། །ཁྱད་པར་དུ་ཡང་སློབ་དཔོན་ལ། །རྟག་ཏུ་བདག་ནི་སྐྱབས་སུ་མཆི། །དཀྱིལ་
དང་འཁོར་དུ་བཅས་པ་རྣམས། །གཙོ་བོ་འཁོར་དང་བཅས་པ་ཡི། །རྣལ་འབྱོར་འཁོར་བཅས་ཐམས་ཅད་དང་། །བྱང་ཆུབ་སེམས་དཔའ་ཐམས་ཅད་ནི། །དེ་དག་
བདག་ལ་དགོངས་སུ་གསོལ། །བདག་ནི་དུས་འདི་ནས་བཟུང་སྟེ། །ཇི་སྲིད་བྱང་ཆུབ་མ་ཐོབ་པར། །བདག་གིས་སྡོམ་པ་མ་ལུས་བཟུང་། །བདག་གི་སྡིག་པ་བགྱིས་
པ་གང་། །བདེར་གཤེགས་སྤྱན་སྔར་མཆིས་ནས་སུ། །དུས་གསུམ་སྡིག་པ་བགྱིས་པ་རྣམས། །ཁྱོད་ལ་མ་ལུས་སོ་སོར་བཤགས། །སངས་རྒྱས་ཆོས་དང་བྱང་ཆུབ་
སེམས༑ །རང་རྒྱལ་དགྲ་བཅོམ་ཉན་ཐོས་སོགས། །འགྲོ་བ་ཀུན་གྱི་བསོད་ནམས་ལ། །དེ་ལ་རྗེས་སུ་ཡི་རང་བགྱི། །སེམས་ཅན་མ་ལུས་སྲིད་པར་ལྟུང་། །འགྲོ་
རྣམས་ཀུན་ལ་ཕན་བྱའི་ཕྱིར། །བདག་གི་དུས་འདི་ཉིད་དུ་ནི། །བྱང་ཆུབ་སེམས་ནི་བསྐྱེད་པར་བགྱི། །ཞེས་བརྗོད། མདུན་གྱི་ཚོགས་ཞིང་དེ་ཐམས་ཅད་ཛཿཧཱུྃ་བཾ་ཧོ། །

༄༅། །རང་གི་སྙིང་གར་བསྟིམ་མོ། །གཉིས་པ་བྱིན་གྱིས་བརླབ་པ་ལ་གཉིས་ལས། བྱིན་དབབ་ནི། རང་གི་སྙིང་ག་ནས་འོད་འཕྲོས། བདེ་བར་གཤེགས་པ་ཐམས་ཅད་ཀྱི་
ཐུགས་རྗེའི་བྱིན་རླབས་བསྡུས་ནས། བདག་དང་དཀྱིལ་འཁོར་གྱི་གནས་སུ་ཐིམ་པས་བྱིན་གྱིས་བརླབ་པར་གྱུར་པར་བསམ་ཞིང་། ཧཱུྃ། ནམ་མཁའི་མཐའ་དང་མཉམ་པའི་
དཀྱིལ་འཁོར་ནས། །ཞི་ཁྲོ་རབ་འབྱམས་ལྷ་ཚོགས་བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་
བསྐུར་སྩོལ། །གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །བདག་ཉིད་རྩ་བའི་དཀྱིལ་འཁོར་བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་
གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །བསྐལ་པ་མེ་ལྟར་འབར་བའི་ཀློང་དཀྱིལ་ནས། །ཕྱོགས་བཅུའི་ཁྲོ་བོའི་དཀྱིལ་འཁོར་བྱིན་རླབས་
ཅན༑ །ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །ཞིང་ཆེན་གསར་རྙིང་སྤུངས་པའི་དཀྱིལ་འཁོར་

ནས༑ །སྤྲུལ་པའི་ལྕམ་དྲལ་ཉི་ཤུ་བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །།
བྱམས་སོགས་ཚད་མེད་བཞི་ཡི་དཀྱིལ་འཁོར་ནས། །ཡེ་ཤེས་སྒོ་མ་བཞི་པོ་བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་
རྣལ་འབྱོར་བདག་ལ་དབང་བསྐུར་སྩོལ། །ལས་བཞི་ཕྲིན་ལས་སྒྲུབ་པའི་དཀྱིལ་འཁོར་ནས། །ཕུར་པ་སྲས་ཀྱི་ལྷ་ཚོགས་བྱིན་རླབས་ཅན། །ཚུར་གཤེགས་དཀྱིལ་
འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །བསྐལ་པ་བརྒྱད་ཁྲི་བཞི་སྟོང་ཕ་རོལ་ནས། །གཤིན་རྗེ་དམར་ནག་ལྷ་ཚོགས་
བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །ར་མཚོ་ལྟར་འཁྱིལ་བའི་དཀྱིལ་
འཁོར་ནས། །མ་མོ་མཁའ་འགྲོའི་ལྷ་ཚོགས་བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་

༄༅། །སྩོལ༑ །ཀེང་རུས་རི་ལྟར་སྤུངས་པའི་དཀྱིལ་འཁོར་ནས། །གིང་ཆེན་ཀ་རའི་ལྷ་ཚོགས་བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་གྱིས་།
རློབས༑ །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །མ་སྲིང་བྱམས་པའི་ཚུལ་གྱིས་གྲོགས་མཛད་མ། །ཕྱི་ནང་མཁའ་འགྲོ་འཁོར་བཅས་བྱིན་རླབས་ཅན། །
ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །ལྷོ་ནུབ་སྲིན་པོ་བསྣོལ་བའི་གདན་སྟེང་དུ། །སློབ་
དཔོན་པདྨ་འབྱུང་གནས་བྱིན་རླབས་ཅན། །ཚུར་གཤེགས་དཀྱིལ་འཁོར་འདི་ལ་བྱིན་གྱིས་རློབས། །སྒྲུབ་མཆོག་རྣལ་འབྱོར་བདག་ལ་དབང་བསྐུར་སྩོལ། །ཨ་ལ་ལ་ཧོ་
ཧཱུྃ་ཧཱུྃ་ཧཱུྃ་ཛཿཧཱུྃ་བཾ་ཧོཿས་མ་ཡ་ཧོཿ ས་མ་ཡ་སྟྭཾ། འཕགས་མཆོག་ཐུགས་རྗེའི་དུས་ལ་བབ། །ཁྱད་པར་བསྟན་པའི་དུས་ལ་བབ། །མཐུ་རྩལ་དབྱུང་བའི་དུས་ལ་བབ། །
བྱིན་གྱིས་རློབས་པའི་དུས་ལ་བབ། །དབང་ཆེན་བསྐུར་བའི་དུས་ལ་བབ། །དངོས་གྲུབ་སྩོལ་བའི་དུས་ལ་བབ། །མཐུ་ཆེན་མཐུ་སྩོལ་བཅོམ་ལྡན་འདས། །བྱིན་ཆེན་

བྱིན་རློབས་བཅོམ་ལྡན་འདས། །དབང་ཆེན་དབང་བསྐུར་བཅོམ་ལྡན་འདས། །དངོས་གྲུབ་མཆོག་སྩོལ་བཅོམ་ལྡན་འདས། །བདག་གི་ལས་འབྲས་མཆིས་པར་མཛོད། །
ལས་ཀྱི་དངོས་གྲུབ་བདག་ལ་སྩོལ། །ཞེས་དང་། རྔ་དང་། དྲིལ་བུ་ལ་སོགས་པའི་སྒྲས་བྱིན་དབབ་བོ། །གཉིས་པ་རྫས་བྱིན་གྱིས་བརླབ་པ་ནི། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ།
ཅེས་པས་མ་དག་པ་བསངས་ཤིང་བགེགས་བསྐྲད། རང་གི་ཐུགས་ཀ་ནས་རཾ་དམར་པོ་སྤྲོས་པའི་མེས། བདུད་རྩིའི་སྣོད་ལ་རེག་པས་མི་གཙང་བ་བསྲེགས། ཡྃ་སྤྲོས་པས་རླུང་གིས་
གཏོར༑ ཁཾ་སྤྲོས་པས་ཆུས་བཀྲུས་ཏེ་སྐྱོན་ཐམས་ཅད་དག་པར་བྱས། བྷྲཱུྃ་སྤྲོས་པས་བྷན་འབར་བའི་སྣོད་ཆེན་པོར་གྱུར། ཨོ་སྤྲོས་པས་མཆོད་རྫས་རྣམས་འདོད་པའི་
ཡོན་ཏན་བསམ་གྱིས་མི་ཁྱབ་པས་གང་བར་གྱུར་པར་བསམ། ཕུད། ཨོཾ་སྭ་བྷ་ཝ་ཤུདྡྷསརྦ་དྷརྨ་སྭ་བྷ་ཝ་ཤུདྡྷོཉཧཾ། སྟོང་པར་སྦྱངས་པའི་ངང་ལས། ཡཾ་ལས་རླུང་། རཾ་
ལས་མེའི་སྟེང་དུ། ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་བྱུང་བའི་ཐོད་པ་ཡངས་པར་ཧཱུྃ་ཨོཾ་ཧཱུྃ་ཧཱུྃཨཱལས་ཤ་ལྔ་བདུད་རྩི་ལྔ་ཡེ་ཤེས་ལྔ་ཡི་ངོ་བོར་གྱུར་

༄༅། །པར་བསྐྱེད། རླུང་གཡོས་མེ་སྦར། རྫས་རྣམས་འོད་དུ་ཞུ་བའི་རླངས་པ་ཧཱུྃ་ཨོཾ་སྭཱ་ཨཱཿཧཱ་ལས་ཕྱག་མཚན་ལྔར་གྱུར། ཧཱུྃ་བཛྲ་དྷྲྀཀ །ཨོ་ཛི་ན་ཛིཀྲ །སྭཱ་ར་།
དྷིཀ ་ཨཱཨ་རོ་ལིཀྲ །ཧཱ་པྲཛྙཱ་དྷིཀ །ཅེས་བརྗོད་པས། ཧེ་རུ་ཀ་ཡབ་ཡུམ་བཅུར་གྱུར། ས་མ་ཡ་སྟྭཾ། ཞེས་བརྗོད་པས། སྦྱོར་བའི་མེས་འོད་དུ་ཞུ། ཨོཾ་ཨཱཿཧཱུྃ་དུ་གྱུར།
དེ་ལས་འོད་འཕྲོས་པས་འཇིག་རྟེན་དང་འཇིག་རྟེན་ལས་འདས་པའི་བདུད་རྩི་བཀུག་ནས་བསྟིམ། འོག་གི་བདུད་རྩི་དང་འདྲེས་པས་ཁ་དོག་དྲི་རོ་ནུས་མཐུ་ཕུན་སུམ་ཚོགས་པའི་
ཡེ་ཤེས་བདུད་རྩིའི་རྒྱ་མཚོ་ཆེན་པོར་གྱུར་པར་བསམ་ཞིང་། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧཱིཐཱ། ཞེས་བརྒྱ་རྩ་བརྒྱད་དང་། ཡང་གཏོར་མ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་སོགས་ནས་ཡེ་ཤེས་
ཀྱི་བདུད་རྩིའི་རྒྱ་མཚོ་ཆེན་པོར་གྱུར། བར་གོང་བཞིན་བརྗོད། ཨོཾ་ཨཱཿཧཱུྃ། ཏེ་ཛཱ་བ་ལིཾ་ཏ་བ་ལ་བ་ཏི་གུ་བྱེ་སིདྡྷི་ས་མ་ཡ་ཧཱུྃ་ཧཱིཐཱ། ཞེས་བདུན་གྱིས་བྱིན་གྱིས་བརླབས། རཀྟའི་སྣོད་ཨ་
ལས་ཐོད་པ་ཡངས་པར་ར་ལས་དགྲ་བགེགས་བསྒྲལ་བའི་ཁྲག་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམ་ལ། མཱ་སཱུརྱ་མཎྜ་ལ་ར་སྤ་ར་ཎ་ཕཊ། སཾ་

ཧ་ར་ཎ་ཧཱུཾ། ཨོཾ་ཨཱཿཧཱུྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧཱིཐཱ། ཞེས་པས་བྱིན་གྱིས་བརླབ་བོ། །ཧཱུཾ་སྤ་ར་ཎ་ཕཊ། སཾ་ཧ་ར་ཎ་ཧཱུཾ། ཨོཾ་བཛྲ་ཀཱི་ལི་ཀཱི་ལ་ཡ། ཞེས་བརྗོད་པས། ཕུར་པ་རྡོ་
རྗེ་གཞོན་ནུའི་ལུས་ལ་ཁྲོ་བོ་བཅུས་བརྒྱན་པར་གྱུར་པར་བསམ་ལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཅེས་པས་ཕུར་པ་བྱིན་གྱིས་བརླབ་བོ། །གཉིས་པ་དངོས་གཞི་ལ་ཏིང་འཛིན་
གསུམ༑ དཀྱིལ་འཁོར་གསུམ། མཆོད་པ་གསུམ་ལས། དང་པོ་ནི། རང་གི་སེམས་མ་བཅོས་པ་སྟོང་པ་ཉིད་སྤྲོས་པ་དང་བྲལ་བ་ཆོས་ཐམས་ཅད་ཀྱི་རང་བཞིན་དེ་བཞིན་ཉིད་ཀྱི་ཏིང་ངེ་འཛིན་
དང་༑ སྟོང་པ་ཉིད་དེས་འཁོར་འདས་ཀྱི་ཆོས་ཐམས་ཅད་ལ་ཁྱབ་ཅིང་། དེ་ལྟར་མ་རྟོགས་པ་རྣམས་ལ་རབ་ཏུ་བརྩེ་བའི་སྙིང་རྗེ་བསྒོམ་པ་ཀུན་ཏུ་སྣང་བའི་ཏིང་ངེ་འཛིན་
དང་༑ ཐབས་ཤེས་རབ་གཉིས་མེད་རང་རིག་གསལ་ལ་མ་འགགས་པ་དེ་ཡི་གེ་ཧཱུྃ་སྔོན་པོ་གཅིག་ཏུ་གྱུར་པ་རྟེན་དང་བརྟེན་པར་བཅས་པའི་དཀྱིལ་འཁོར་བསྐྱེད་པ་རྒྱུའི་ཏིང་
ངེ་འཛིན་ཏེ། རྡོ་རྗེ་ཁྲོ་བོས་ཞེ་སྡང་གཅོད། ཅེས་པའི་དོན་ཏོ། །གཉིས་པ་ལ་གསུམ་ལས། དང་པོ་ནི། ཧཱུྃ་ལས་བྱུང་བའི་རིམ་བརྩེགས་དང་བཅས་པའི་གཞལ་ཡས་ཁང་བསྐྱེད་པ་ནི། མཚོན་ཆེན་སྔོན་པོ་རབ་འབར་བ། ཞེས་པས་

༄༅། །བསྟན་ལ། རྒྱུའི་ཏིང་ངེ་འཛིན་གྱི་ཧཱུཾ་དེ་གཞལ་ཡས་ཁང་གི་ནང་དུ་བབས་པ་ལས། གཙོ་བོ་སེམས་དཔའ་སུམ་བརྩེགས་སུ་བསྐྱེད་པ་ནི། ནམ་མཁའི་དཀྱིལ་དུ་ཞེས་པ་ནས། སྲོག་གི་སྒོ་རུ་ཤར་ཞེས་པས་བསྟན་ཏེ། དེ་
དག་བསྒོམ་པའི་ཚུལ་ནི། ཨོཾ་མ་ཧཱ་ཤཱུནྱ་ཏཱ་ཛྙཱ་ན་བཛྲ་སྭ་བྷ་ཨཱཏྨ་ཀོ྅་ཧཾ། ཨོཾ་དྷརྨ་དྷཱ་ཏུ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། རྡོ་རྗེ་ཁྲོ་བོས་ཞེ་སྡང་གཅོད། །མཚོན་ཆེན་སྔོན་པོ་ཆེར་འབར་
བ༑ །ནམ་མཁའི་དཀྱིལ་དུ་ཐིག་ལེ་ཤར། །སྲོག་གི་སྒོ་རུ་ཤར་བ་དང་། །སྙིང་གའི་དཀྱིལ་དུ་བསྒོམ་པར་བྱ། །ཧཱུཾ་རཾ་ཡཾ་ཁཾ། སྤ་ར་ཎ་ཕཊ། ཅེས་བརྗོད། ཧཱུྃ་ལས་
རིག་རྟེན་བསྲེགས། ཡཾ་སྤོས་པས་རླུང་གིས་གཏོར། ཁཾ་སྤོས་པས་ཆུས་བཀྲུས་སྐྱོན་ཐམས་ཅད་དག་པར་བྱས་པར་བསམ་མོ། །དེ་ནས་ཨེ་ཡཾ་ཁཾ་རཾ་ལཾ་རཾ་ཀེཾ་བྷྲཱུྃ་
ཨེ་བྷྲཱུྃ་སྤ་ར་ཎ་ཕཊ། ཨེ་ཨཱ་ཀཱ་ཤ་མཎྜལ། ཡཾ་བཱ་ཡུ་མཎྜལ། ཝཾ་ཨུ་ད་ཀ་མཎྜལ། རཾ་ཏེ་ཛཱ་མཎྜལ། ལཾ་པྲི་ཐི་ཝཱི་མཎྜལ། རཾ་རཀྟ་ཛྭ་ལ་མཎྜལ། ཀོ་མ་ཧཱ་ཀཾ་ཀཾ་
ལ་སུ་མེ་རུ་མཎྜལ། བྷྲཱུྃ་བི་ཤུདྡྷེ་ཛྭ་ལ་མཎྜལ། ཨེ་ཏྲི་ཀོ་ཎཾ་ཛྭ་ལ་བཛྲ་པྲ་ཀཱ་ར་ཎི་མི་ཝརྟ་མཎྜལ། བྷྲཱུྃ་ད་ཤ་ཨ་ར་ཙཀྲ་མཎྜལ། ཞེས་བརྗོད། ཧཱུྃ་ལས་ཡི་གེ་དེ་དག་འཕྲོས་།

པས་རྟེན་གྱི་དཀྱིལ་འཁོར་དུ་གྱུར་པར་བསམ་ལ། གསལ་གདབ་པ་ནི། ཨེ་ལས་མཁའ་དབྱིངས་དག་པ་ནམ་མཁའི་དཀྱིལ། །ཡཾ་ལས་རླུང་ཆེན་རྒྱ་གྲམ་སྲ་ཞིང་བརྟན། །དེ་སྟེང་།
ཝཾ་ལས་བྱུང་བའི་ཆུ་དཀྱིལ་དཀར། །རཾ་ལས་མེ་བྱུང་བསྐྱོད་པ་དེ་ཡི་ཕྱེད། །ལཾ་ལས་ས་ཡི་དཀྱིལ་འཁོར་བརྟན་པར་གྱུར། །དེ་སྟེང་རཀྟའི་རྒྱ་མཚོ་རྦ་རླབས་འཁྲུག །
དབུས་སུ་ཀེང་རུས་རི་རབ་བརྩེགས་པའི་སྟེང་། །བྷྲཱུྃ་ལས་རིན་ཆེན་སྣ་ལྔའི་རང་བཞིན་ལས། །ལེགས་གྲུབ་དྭངས་ཤིང་ཐོགས་མེད་གཞལ་ཡས་ཁང་། །ཕྱོགས་བཞི་
ཤེལ་གསེར་བྱུ་རུ་མ་རྒད་མདོག །ལྟེ་བ་བཻཌཱུརྱ་ཡི་རང་བཞིན་ཅན། །སྟེང་ལོགས་རྩིགས་པ་ཀ་བ་གདུང་མ་སོགས། །ཀུན་ཀྱང་རིན་ཆེན་ལྔ་ལས་ལེགས་གྲུབ་ཅིང་། །
འཁོར་ལོ་རིན་ཆེན་པད་རལ་རྡོ་རྗེས་མཚན། །རྒྱ་ཕིགས་རྩེ་མོར་རྡོ་རྗེ་ནོར་བུའི་ཏོག །སྒོ་བཞི་རིན་ཆེན་སྣ་ལྔའི་རང་བཞིན་ལ། །རབ་མཛེས་རྟ་བབས་བཞི་ཡིས་རྣམ་
པར་བརྒྱན། །སྟེང་གི་ཁ་ཁྱེར་རིན་ཆེན་དུ་མས་སྤྲས། །བྱ་འདབ་ལས་འཕྱང་གསེར་གྱི་སྐུད་པས་རྒྱུས། །རྔ་ཡབ་ཟླ་བ་རྡོ་རྗེ་ཕྱེད་པ་དང་། །དར་དཔྱངས་སོགས་ཀྱིས་

༄༅། །བརྒྱན་པའི་དོ་ཤལ་དང་། །དོ་ཤལ་ཕྱེད་པས་ཁོར་ཡུག་ཀུན་ཏུ་སྤྲས། །སྟེང་དུ་མདའ་ཡབ་པདྨ་ཕྱེད་པའི་དབྱིབས། །ཐུར་དུ་རིན་ཆེན་ཤར་བུས་རྣམ་པར་
སྨྲས༑ །འོག་གི་སྟེགས་བུར་གཟུགས་མས་མེ་ལོང་ཐོགས། །སྒྲ་མས་གླིང་བུ་དྲི་མས་དུང་ཆོས་ཐོགས། །རོ་མས་ཞལ་ཟས་རེག་མས་ན་བཟའ་དང་། །དབྱིངས་མས་
ཆོས་འབྱུང་སྒེག་མོས་རྡོ་རྗེ་དང་། །ཕྲེང་མས་ཕྲེང་བ་གླུ་མས་པི་ཝང་བསྣམས། །གར་མས་རྡོ་རྗེ་མེ་ཏོག་མེ་ཏོག་སྣོད། །སྤོས་མས་སྤོས་དང་མར་མེས་སྒྲོན་མེའི་སྣོད། །རྫ་
རྔ་རྫ་རྔ་ཆེན་མོས་རྫ་རྔས་མཆོད། །གཞལ་ཡས་དབུས་སུ་གྲུ་གསུམ་མཐིང་ནག་འབར། །མུ་ཁྱུད་རྡོ་རྗེ་རྭ་བས་རྣམ་པར་སྤྲས། །དེ་ཡི་ཕྱི་རོལ་ཕྱོགས་མཚམས་སྟེང་འོག་
བཅུ༑ །གསེར་མདོག་འཁོར་ལོ་རྩིབས་བཅུ་རབ་ཏུ་འབར། །ཕྱི་རོལ་དུར་ཁྲོད་ཕྱོགས་སྐྱོང་ཞིང་སྐྱོང་ཀླུ། །ཤིང་མེ་མཆོད་རྟེན་ཆུ་བོ་གྲུབ་པ་བརྒྱད། །དཔའ་བོ་མཁའ་
འགྲོ་གནོད་སྦྱིན་སྲིན་པོ་དང་། །ཤ་ཟ་སྨྱོ་བྱེད་བརྗེད་བྱེད་རོ་ལངས་དང་། །མདུང་དང་གསལ་ཤིང་རྩེ་ཡིས་ཕུགས་པའི་རོ། །རོ་དུམ་ཐོད་ཚལ་ཤ་ཁྲག་རུས་པས་

དཀྲིགས༑ །ཝ་དང་ཅེ་སྤྱང་ཁྲ་འུག་བྱ་རྒོད་དང་། །ཀང་ཀ་ལ་སོགས་ཕེ་སྒྲ་སྒྲོགས་པས་གང་། །ཞེས་བརྗོད་ཅིང་། དེའི་དོན་བསྒོམ་ལ། དེ་ནས་ཛདམར་པོ་སྤྲོས་ལྕགས་ཀྱུ་དམར་པོ་དཔག་ཏུ་
མེད་པ་བྱུང་སྟེ་དབང་ཕྱུག་ལ་སོགས་པ་བཀུག་ནས། དབུས་སུ་པདྨ་ཉི་ཟླའི་སྟེང་དང་རྩིབས་བཅུ་དང་སྒོ་བཞིར་གདན་དུ་བཏིང་བར་བསམ་ཞིང་། པཾ་པདྨ་མཎྜལ། མ་སཱུརྱ་མཎྜལ། ཨ་ཙནྡྲ་མཎྜལ། མ་ཧཱ་དེ་བ་
ཛཿ ཨུ་མ་དེ་ཝཱི་ཛཿ པྲ་ཧ་མ་ཛཿ ཨིནྡྲ་ཛཿ ཨགྣཱ་ཛ ཡ་མ་ཛ་ཿ ནེེ་རི་ཏི་ཛ ཝ་རུ་ཎི་ཛ ཝ་ཡ་བེ་ཛཿ ཀུ་བེ་ར་ཛཿ ཨི་ཤྭ་ར་ཛཿ བྷ་མི་པ་ཏི་ཛཿ
མ་ཏྲ་ཛ མ་ཏྲ་ཛ མ་ཏྲ་ཛཿ མ་ཏྲ་ཛཿ ཞེས་བརྗོད། དེ་དག་གིས་ནི་བསྐྱེད་པ་རྟེན་གྱི་དཀྱིལ་འཁོར་བསྟན་ཏོ། །གཉིས་པ་རྡོ་རྗེ་གཞོན་ནུ་རྩ་བའི་དཀྱིལ་འཁོར་བསྒོམ་པ་ནི། རྒྱུའི་ཏིང་ངེ་འཛིན་གྱི་ཧཱུཾ་དེ་
དབུས་ཀྱི་གདན་གྱི་སྟེང་དུ་བབས་པ་ལས་འོད་འཕྲོས་དོན་གཉིས་བྱས་ཚུར་འདུས་ཏེ་འོད་དུ་ཞུ་ནས་རང་ཉིད་རྡོ་རྗེ་གཞོན་ནུའི་སྐུར་གྱུར་པར་བསམ་ཞིང་གསལ་གདབས་པ་ནི། ཧཱུྃ་སྤ་ར་ཎ་
ཕཊ༑ སཾ་ཧ་ར་ཎ་ཧཱུཾ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ལན་གསུམ། དབུས་སུ་བདག་ཉིད་ཁྲོ་བོའི་རྒྱལ། །བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་།

༄༅། །ནག་ཞལ་གསུམ་ཕྱག་དྲུག་པ། །གཡས་དཀར་གཡོན་དམར་དབུས་མཐིང་ཞལ། །རྡོ་རྗེ་རྩེ་དགུ་རྩེ་ལྔ་དང་། །མེ་དཔུང་འབར་བ་རྩེ་གསུམ་རྣམས། །
གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །མཆེ་གཙིགས་སྤྱན་གསུམ་ཟླུམ་ཞིང་དམར། །རལ་པ་ཁམ་པ་གྱེན་དུ་
བརྗེས༑ །གླང་ལྤགས་ཞིང་ཆེན་གཡང་གཞི་གསོལ། །སྟག་གི་པགས་པའི་འོག་པག་ཅན། །དཀར་དམར་ལྗང་ནག་སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་ཆིངས་
དང་༑ །ཕྱག་དང་ཞབས་རྣམས་རྣམ་པར་སྤྲས། །ཐོད་སྐམ་ལྔ་ཡིས་དབུ་ལ་བརྒྱན། །རློན་པ་ལྔ་བཅུའི་དོ་ཤལ་ཅན། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་
རིས་ཚོམ་བུར་བྱས། །སྣ་ཚོགས་རིན་ཆེན་རྒྱན་གྱིས་སྤྲས། །ཞབས་བཞི་གཡས་བསྐུམ་གཡོན་བརྐྱངས་ནས། །དབང་ཕྱུག་ཁ་སྦུབས་མགོ་བོ་དང་། །ཨུ་མའི་ནུ་མ་
རབ་བརྫིས་ཤིང་། །ཡེ་ཤེས་མེ་དཔུང་དབུས་ན་བཞུགས། །ཞེས་བརྗོད། དེ་ནས། རང་གི་ཕུང་པོ་ཁམས་དང་སྐྱེ་མཆེད་སྐྲ་ཉི་ཁྲི་ཆིག་སྟོང་བ་སྤུ་བྱེ་བ་ཕྲག་ཕྱེད་དང་བཞི་ལ་

སོགས་པ་ཐམས་ཅད་ཀྱང་། རྡོ་རྗེ་གཞོན་ནུ་རང་དང་འདྲ་བས་གོ་མཚམས་མེད་པས་གཏམས་པར་གྱུར་པར་བསམ་ཞིང་། སྐནྡྷ་དྷ་ཏཱ་ཡ་ཏ་ན་ཀེ་ཤེ་དྭ་ཨ་ཕུ་དྷེ་ཀཾ་ས་ཧ་ས་རོ་མ། སརྦ་དྷ་ཀོ་ཊི་ཙ་དུ་ར་
དི་བཛྲ་ཀུ་མཱ་ར་སེནྡྷེ། སྥ་ར་བྷུ་ཏཾ། ཞེས་བརྗོད། མ་བརྗོད་ཀྱང་འགལ་བ་མེད་དོ། །དེ་ནས་སྙིང་གའི་ནང་དུ་བྷྲཱུྃ་ལས་རིན་པོ་ཆེའི་གཞལ་ཡས་ཁང་སོར་བཞི་སྒོ་གཅིག་པ་མདུན་དུ་བསྟན་པའི་སྒོ་སྲུང་རྟ་མགྲིན་ཡབ་ཡུམ་གྱིས་བྱས་པའི་ནང་
དུ༑ མ་ལས་ཉི་མའི་སྟེང་དུ་ཧཱུྃ་ལས་ཡེ་ཤེས་སེམས་དཔའ་རང་འདྲ་ཚོན་གང་བའི་ཐུགས་ཀར་ཉི་མ་ལ་ཧཱུཾ་ལས་རྡོ་རྗེ་རྩེ་ལྔ་པ་ནས་འབྲུ་ཙམ་གྱི་ལྟེ་བར་ཧཱུྃ་ཡུངས་འབྲུ་ཙམ་གྱི་མཐའ་མ་ལ་ཀཱི་ལི་ཀཱི་ལ་ཡ་སྐྲ་ཤད་ཀྱིས་བྲིས་པ་ལྟ་བུས་བསྐོར་བར་བསམ་ལ།
སྙིང་རྗེས་བསྒྲལ་བའི་དམ་ཚིག་ནི། །བསད་ཅིང་མནན་པ་ཉིད་མིན་ཏེ། །ཕུང་པོ་རྡོ་རྗེའི་བདག་ཉིད་དེ། །རྣམ་པར་ཤེས་པ་རྡོ་རྗེར་བསྒོམ། །བྷྲཱུྃ་བི་མ་ན་མ་སཱུརྱ་ཧཱུྃ་ཛྙཱ་
ན་སཏཱ་ཀྲིཥྞ་ཤུ་ཀ་པཉྩ་བཛྲ་ཧཱུྃ་ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། དེ་ནི་འཆི་མེད་སྲོག་གི་ལུང་ངམ་ཐུགས་ཡེ་ཤེས་སུ་བསྒོམ་པ་ཞེས་བྱའོ། །ཨོ་དཱིབྟ་ཙཀྲ་ཧ་ན་ཧ་ན་ཧཱུྃ་ཕཊ། ཅེས་
བརྗོད་པས་ཡུམ་བསྐྱེད་པར་བྱས་ཏེ། ཕྱག་མཚན་ནི་སྔགས་དང་བསྟུན་ན་འཁོར་ལོ་གསལ་པས། གསལ་གདབ་པ་ནི། ཡུམ་ཆེན་འཁོར་ལོ་རྒྱས་འདེབས་སྔོ། །ཞལ་གཅིག་ཕྱག་གཉིས་གཡས་འཁོར་ལོ། ། །

༄༅། །གཡོན་པས་ཐོད་ཁྲག་ཡབ་ལ་སྟོབས། །གཟིག་གི་པགས་པའི་ཤམས་ཐབས་ཅན། །རུས་པའི་རྒྱན་ལྔ་སྐུ་ལ་བརྒྱན། །ཐོད་སྐམ་ལྔ་ཡིས་དབུ་ལ་བརྒྱན། །
སྐམ་པོ་ལྔ་བཅུས་དོ་ཤལ་བྱས། །སྦྲུལ་དང་རིན་ཆེན་རྒྱན་གྱིས་བརྒྱན། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་རིས་ཚོམ་བུར་བྱས། །ཞབས་གཉིས་གཡས་གཡོན་
བརྐྱངས་བསྐུམ་གྱིས། །ཡབ་ཀྱི་གཡོན་ནས་འཁྱུད་པས་བཞུགས། །བདག་གི་ཐུགས་ཀའི་ཧཱུྃ་ལས་འོད་འཕྲོས། སྣོད་བཅུད་ལ་ཕོག་པས་གཞལ་ཡས་ཁང་དང་ལྷར་གྱུར་པར་བསམས་ལ། རྡོ་རྗེ་གཞོན་
ནུའི་རིག་འཛིན་རྣམས། །འཁོར་བ་རྡོ་རྗེར་གྲུབ་པར་མཛོད། །ཨོཾ་སྤ་ར་ཎ་ཕཊ། སཾ་ཧ་ར་ཎ་ཧཱུཾ། ཡང་ཧཱུྃ་ལས་འོད་འཕྲོས་པས་ཡེ་ཤེས་སེམས་དཔའ་མདུན་དུ་སྤྱན་དྲངས་པར་བསམ་ཞིང་།
འཁོར་བ་རྡོ་རྗེ་ཕུར་པའི་ལྷ། །ཡེ་ཤེས་ཁྲོ་བོར་གྲུབ་པར་མཛོད། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛཿ མདུན་གྱི་ཡེ་ཤེས་པ་སྒོ་མ་བཞིས་རང་ལ་དགུགས་
གཞུག་བཅིངས་མཉེས་བྱས་པ་བསམ་ཞིང་། ཨོཾ་བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷེ་ར་བེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་མ་ར་ཎི་ཧཱུཾ་ཧོཿ ཞེས་བརྗོད། གནས་གསུམ་དུ་ཡི་གེ་གསུམ་

བསམས་པ་ལས་འོད་འཕྲོས། སྐུ་གསུང་ཐུགས་ཀྱི་ལྷ་གྲངས་མེད་པ་ཐིམ་པ་ལས། སྐུ་གསུང་ཐུགས་རྡོ་རྗེའི་རང་བཞིན་དུ་གྱུར་པར་བསྒོམ་ལ། སངས་རྒྱས་ཀུན་གྱི་ཡེ་ཤེས་སྐུ། །རྡོ་རྗེའི་དེ་ཉིད་རང་བཞིན་ལས། །
ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །སྐུ་ཡི་གཏེར་དུ་བདག་སྐྱེད་ཅིག །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། སངས་རྒྱས་
ཀུན་གྱི་ཡེ་ཤེས་གསུང་། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །གསུང་གི་གཏེར་དུ་བདག་སྐྱེད་ཅིག །
ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། སངས་རྒྱས་ཀུན་གྱི་ཡེ་ཤེས་ཐུགས། །རྡོ་རྗེ་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་
བའི་ཁྲོ་བོ་མི་བཟད་པ། །ཐུགས་ཀྱི་གཏེར་དུ་བདག་སྐྱེད་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། ཞེས་བརྗོད། ཡང་ཐུགས་ཀ་ནས་འོད་འཕྲོས་ཁྲོ་བོ་རིགས་ལྔ་དཔག་ཏུ་
མེད་པ་སྤྱན་དྲངས་ཏེ། དབང་བསྐུར་བར་གསོལ་བ་གདབ་པར་བསམ་ཞིང་། ཐབས་ཀྱིས་སྤྱོད་པས་སེམས་ཅན་དོན། །བྱམས་དང་སྙིང་རྗེས་གང་འདུལ་བ། །སངས་རྒྱས་ཕྲིན་ལས་རྫོགས་

༄༅། །པར་མཛོད། །དབང་དང་བྱིན་རླབས་འདིར་སྩོལ་ཅིག །ཅེས་བརྗོད། དེ་ནས་ཡེ་ཤེས་ཀྱི་ཆུས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །ཆུ་ལྷག་མ་ཡར་ལུད་པ་ལས་སྤྱི་
བོར་ཧེ་རུ་ཀ་རིགས་ལྔ་ཡབ་ཡུམ་གྱིས་དབུར་བརྒྱན་པར་བསམ་ཞིང༌། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ།
ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧྲཱིཿ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨཱཿ ཞེས་བརྗོད་དེ། དེས་ནི་བདག་ཉིད་རྩ་བའི་དཀྱིལ་འཁོར་བསྐྱེད་པར་བསྟན་ཏོ། །དེ་ནས་ཧཱུྃ་ལས། ཨོཾ་བཛྲ་ཀྲོ་དྷ་ཧཱུྃ་ཀ་
ར༑ ཞེས་བརྗོད་པས་ཁྲོ་བོ་ཧཱུྃ་ཀ་ར་དང་། ཧཱུྃ། ཞེས་པས་ཡུམ་དང་། གརྫ་གརྫ། ཞེས་པས་ཕྲ་མེན་གཉིས་བྱུང་། ཧཱུྃ་ཕཊ། ཅེས་བརྗོད་པས་དེ་རྣམས་བསྐུལ་ཏེ། ཐུགས་ཀ་ནས་ཐོན་ནས་གདན་གྱི་སྟེང་དུ་འཁོད་
པར་བསམ། དེ་བཞིན་དུ་འོག་མ་རྣམས་ལ་སྦྱར་རོ། །དེ་ནས་གསལ་གདབ་པ་ནི། ཧཱུྃ་མཛད་དཀར་དམར་དབུས་སྔོ་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རྡོ་རྗེ་དྲིལ་བུ་བསྣམས། །
ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་དཱི་པ་ཡ་ཏི་ཧཱུྃ། ལྷ་མོ་རྡོ་རྗེ་སྒྲ་འབྱིན་སྔོ། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་

ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་སུ་ཀ་ར་མུ་ཁ་ཧཱུྃ། ཨོཾ་བཛྲ་ཨི་ཤུ་པ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་
དཀར་ཕག་གི་མགོ་བོ་ཅན། །ཕྱག་གཡས་རྡོ་རྗེ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་རྨིགས་བུའི་མགོ་ཅན་གཡོན། །དམར་མོ་
དྲིལ་བུ་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །སྟེང་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། རྣམ་
རྒྱལ་དཀར་དམར་དབུས་མཐིང་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་ལྕགས་ཀྱུ་རྔ་ཡབ་དང་། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ལཱ་སྱ་
ཀི་ཧཱུྃ། ལྷ་མོ་རྡོ་རྗེ་སྒེག་མོ་ནག །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །
ཨོཾ་བཛྲ་བྱཱ་གྷྲི་མུ་ཁ་ཧཱུྃ། ཨོཾ་བཛྲ་གྲྀཌྷྲ་ཟླ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་སྟག་གི་མགོ་བོ་ཅན། །ཕྱག་གཡས་ལྕགས་ཀྱུ་འབར་བ་

༄༅། །ཐོགས༑ །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་བྱ་རྒོད་མགོ་ཅན་གཡོན། །དམར་མོ་རྔ་ཡབ་ཕུར་པ་བསྣམས། །ཉི་མའི་གདན་ལ་གར་
གྱིས་རོལ། །ཤར་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། དབྱུག་སྔོན་དཀར་དམར་དབུས་སྔོ་ཞལ། །རྩ་ཕྱག་རྡོ་
རྗེ་ཐོད་ཁྲག་དང༌། །བར་པས་དབྱུག་ཐོ་མེ་དབལ་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ཏཱི་ཏཱ་རུ་ཧཱུཾ། རྡོ་རྗེ་སྡེར་མོ་སྐུ་མདོག་སྔོ། །ཞལ་
གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་ཙ་མ་ར་མུ་ཁ་ཧཱུྃ། ཨོཾ་བཛྲ་ཏཱ་ན་
མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་གཡག་གི་མགོ་བོ་ཅན། །ཕྱག་གཡས་དབྱུག་ཏོ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་
བཞུགས༑ །ཕྲ་མེན་བྱ་རོག་མགོ་ཅན་གཡོན། །དམར་མོ་མེ་དབལ་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །མེ་མཚམས་འཁོར་ལོའི་རྩིབས་དབུས་།

བཞུགས༑ །ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། གཤིན་རྗེ་དཀར་དམར་དབུས་སྔོ་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་དབྱུག་པ་དགྲ་སྟྭ་
བསྣམས༑ །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷཱི་ཤྨ་ཤཱ་ན་པ་ཏི་ཧཱུྃ། དུར་ཁྲོད་བདག་མོ་སྐུ་མདོག་སྔོ། །ཞལ་གཅིག་ཕྱག་གཡས་དྲིལ་བུ་བསྣམས། །
གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་ཧ་རི་ཎ་མུ་ཁ་ཧཱུྃ། ཨོཾ་བཛྲ་ཨུ་ལུ་ཀ་མུ་ཁི་ཧཱུྃ། གཡས་ཕྱོགས་སྤྲུལ་པའི་
ཕྱག་བརྙན་ནི། །མདོག་དཀར་ཤ་བའི་མགོ་བོ་ཅན། །ཕྱག་གཡས་དབྱུག་པ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་འུག་པའི་མགོ་
ཅན་གཡོན། །དམར་མོ་དགྲ་སྟ་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །ལྷོ་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་
ཧཱུྃ་བྷནྡྷ་བྷནྡྷ་ཧཱུྃ་ཕཊ། མི་གཡོ་དཀར་དམར་དབུས་མཐིང་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རལ་གྲི་ཞགས་པ་བསྣམས། །ཐ་མས་ཕུར་འདྲིལ་ཡུམ་ལ་

༄༅། །འཁྱུད༑ །ཨོཾ་བཛྲ་ཀྲོ་དྷི་མུ་ཧ་ལ་ཧཱུཾ། ལྷ་མོ་རྡོ་རྗེ་གཏུན་ཁུང་གནག །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་
སྟོབས༑ །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་ཏྱ་ཀི་མུ་ཁ་ཧཱུཾ། ཨོཾ་བཛྲ་པྲེ་ཏ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་
གཟིག་གི་མགོ་བོ་ཅན། །ཕྱག་གཡས་རལ་གྲི་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་ཁྭ་ཏའི་མགོ་ཅན་གཡོན། །དམར་མོ་ཞགས་པ་
ཕུར་པ་བསྣམས། །ཉི་མའི་གདན་ལ་གར་གྱིས་རོལ། །ལྷོ་ནུབ་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཧ་ཡ་གྲྭ་བ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། རྟ་མགྲིན་སྔོ་
དཀར་རྩ་ཞལ་དམར། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་པདྨ་སྦྲུལ་ཞགས་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ཛ་ཡ་ཏི་ཧཱུྃ། ལྷ་
མོ་རྡོ་རྗེ་གཏུམ་མོ་དམར། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོ་

བཛྲ་བི་ནཱ་ལ་མུ་ཁ་ཧཱུྃ། ཨོཾ་བཛྲ་པཀྵི་ཏི་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་སྔོན་བྱི་ལའི་མགོ་བོ་ཅན། །ཕྱག་གཡས་པདྨ་འབར་བ་ཐོགས། །
གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་པུ་ཤུད་མགོ་ཅན་གཡོན། །དཀར་མོ་སྦྲུལ་ཞགས་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །ནུབ་
ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུཾ་ཕཊ། གཞན་གྱིས་མི་ཐུབ་ནག་དམར་དཀར། །རྩ་ཕྱག་རྡོ་རྗེ་ཐོད་ཁྲག་དང་། །
བར་པས་རྡོ་རྗེ་འཁོར་ལོ་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ས་བྱ་ཏི་ཧཱུྃ། རྡོ་རྗེ་ལྷ་མོ་མདའ་སྙེམས་དཀར། །ཞལ་གཅིག་ཕྱག་གཡས་
དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་སྲི་གཱ་ལ་མུ་ཁ་ཧཱུྃ། ཨོཾ་བཛྲ་པཉྩ་ར་ཎ་མུ་ཁི་ཧཱུཾ།
གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་ནག་ཅེ་སྤྱང་མགོ་བོ་ཅན། །ཕྱག་གཡས་རྡོ་རྗེ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་།

༄༅། །མེན་ཁྲ་ཡི་མགོ་ཅན་གཡོན། །དམར་མོ་འཁོར་ལོ་ཕུར་པ་བསྣམས། །ཉི་མའི་གདན་ལ་གར་གྱི་རོལ། །ནུབ་བྱང་འཁོར་ལོའི་རྩིབས་དབུས་བཞུགས། །
ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། འཁྱིལ་པ་དཀར་དམར་དབུས་ཞལ་ལྗང་། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རྒྱ་གྲམ་བེ་ཅོན་བསྣམས། །
ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ས་བྱ་མི་ཏི་ཧཱུཾ། རྡོ་རྗེ་ལྷ་མོ་སྒྲ་མཛད་ལྗང་། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་
ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་སཾ་ཧ་མུ་ཁ་ཧཱུྃ། ཨོཾ་བཛྲ་ཏི་ཏི་ལ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །
མདོག་དཀར་སེངྒེའི་མགོ་བོ་ཅན། །ཕྱག་གཡས་རྒྱ་གྲམ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་ཕ་ཝཾ་མགོ་ཅན་གཡོན། །དམར་མོ་
བེ་ཅོན་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །བྱང་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཏྲེེ་ལོ་ཀྱ་བི་ཛ་ཡ་ཧཱུྃ་བིནྡྷ་བིནྡྷ་ཧཱུྃ་ཕཊ།

འཇིག་རྟེན་གསུམ་རྒྱལ་སྔོ་ལྗང་སེར། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རྡོ་རྗེ་ཏྲི་ཤུ་ལ། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་མཱ་ར་ཡ་ཧཱུཾ།
རྡོ་རྗེ་ལྷ་མོ་གསོད་བྱེད་སེར། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་
བཛྲ་རཀྵི་ས་མུ་ཁ་ཧཱུྃ། ཨོཾ་བཛྲ་ན་ཀུ་ལ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། མདོག་སྔོན་དྲེད་ཀྱི་མགོ་བོ་ཅན། །ཕྱག་གཡས་རྡོ་རྗེ་འབར་བ་ཐོགས། །
གཡོས་པས་ཕུར་འདྲིལ་ཉི་སྟེང་བཞུགས། །ཕྲ་མེན་སྲེ་མོང་མགོ་ཅན་གཡོན། །ལྗང་གུ་རྩེ་གསུམ་ཕུར་པ་བསྣམས། །ཉི་མའི་གདན་ལ་གར་གྱི་རོལ། །བྱང་ཤར་
འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུཾ་སྤོ་ཊ་སྤོ་ཊ་ཧཱུྃ་ཕཊ། སྟོབས་ཆེན་དཀར་དམར་དུ་མདོག་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་
པས་ཐོ་བ་གཏུན་ཤིང་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་མུཎྜེ་མཾ་ཧཱུཾ། རིག་བྱེད་མ་ནི་དུ་བའི་མདོག །ཞལ་གཅིག་ཕྱག་གཡས་དྲིལ་བུ་།

༄༅། །བསྣམས༑ །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་རཀྵ་ས་མུ་ཁ་ཧཱུྃ། ཨོཾ་བཛྲ་ཀ་ཤི་ཀ་མུ་ཁི་ཧཱུྃ། །
གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་དོམ་གྱི་མགོ་བོ་ཅན། །ཕྱག་གཡས་ཐོ་བ་འབར་བ་བསྣམས། །གཡོན་པས་ཕུར་འདྲིལ་ཉི་སྟེང་བཞུགས། །
ཕྲ་མེན་བྱི་བའི་མགོ་ཅན་གཡོན། །དམར་མོ་གཏུན་ཤིང་ཕུར་པ་བསྣམས། །ཉི་མའི་གདན་ལ་གར་གྱི་རོལ། །འོག་ཕྱོགས་འཁོར་ལོའི་རྩིབས་དབུས་བཞུགས། །ཨོ་
བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུྃ་བཾ། ཨོཾ་བཛྲ་མཱ་ར་ཎི་ཧཱུཾ་ཧོཿ བྷྱོཿ ཤར་ཕྱོགས་སྒོ་སྲུང་གནོད་སྦྱིན་མོ། །མདོག་དཀར་པུ་ཤུད་
མགོ་བོ་ཅན། །ཕྱག་གཡས་རྡོ་རྗེ་ལྕགས་ཀྱུ་ཐོགས། །གཡོན་པས་ཕུར་འཛིན་རོ་སྟེང་བཞུགས། །ལྷོ་ཕྱོགས་སྒོ་སྲུང་འཇིགས་བྱེད་མ། །མདོག་སེར་བྱ་རོག་མགོ་བོ་
ཅན༑ །ཕྱག་གཡས་རྡོ་རྗེ་ཞགས་པ་ཐོགས། །གཡོན་པས་ཕུར་འཛིན་རོ་སྟེང་བཞུགས། །ནུབ་ཕྱོགས་སྒོ་སྲུང་བདུད་རྩི་མ། །མདོག་དམར་སྲིན་བྱའི་མགོ་བོ་ཅན། །

ཕྱག་གཡས་རྡོ་རྗེ་ལྕགས་སྒྲོག་ཐོགས། །གཡོན་པས་ཕུར་འཛིན་རོ་སྟེང་བཞུགས། །བྱང་ཕྱོགས་སྒོ་སྲུང་གསོད་བྱེད་མ། །མདོག་ལྗང་ཁྲ་ཡི་མགོ་བོ་ཅན། །ཕྱག་
གཡས་རྡོ་རྗེ་དྲིལ་བུ་ཐོགས། །གཡོན་པས་ཕུར་འཛིན་རོ་སྟེང་བཞུགས། །ཁྲོ་ཆེན་འཁོར་བཅས་ཡབ་ཡུམ་རྣམས། །རྒྱན་སོགས་ཡབ་ཡུམ་ཚུལ་བཞིན་ཏེ། །ཀུན་ཀྱང་
རྡོ་རྗེའི་གཤོག་པ་ཅན། །མེ་དཔུང་འབར་བའི་དབུས་ན་བཞུགས། །དཀྱིལ་འཁོར་ཕྱི་རིམ་འཁོར་ཡུག་ན། །དབང་ཕྱུག་ཉི་ཤུ་རྩ་བརྒྱད་དང་། །དམ་ཅན་བཀའ་སྲུང་
བཅུ་གཉིས་སོགས། །དམ་ཚིག་ལ་དགོངས་འཁོད་པར་གྱུར། །ཕྲ་ཐབས་འདི་རྣམས་ཀྱི་ཕྱག་མཚན་མི་མཐུན་པ་དུ་མ་སྣང་ཡང་ཕལ་ཆེར་ལ་གཙོ་བོ་རྣམས་ཀྱི་ཕྱག་མཚན་བར་པ་གཏད་པ་ལ་གཙོ་ཆེ་བར་སྣང་བས།
གཙོ་བོའི་ཞལ་གྱི་རིགས་འགྲེ་སྦྱར་བ་ཡིན་ལ། འདིའི་ཁྲོ་བོ་རྣམས་རྒྱུད་ནས་ཞལ་ཕྱག་གསལ་ཁ་མ་བྱུང་བས། ཞལ་གཅིག་ཕྱག་གཉིས་པའམ། ཞལ་གསུམ་ཕྱག་དྲུག་པ་གང་ཡིན་ཐེ་ཚོམ་གྱི་གཞིར་སྣང་ཞིང་གང་བྱེད་ཀྱང་གསར་མའི་རྒྱུད་ནས་བྱུང་
བ་བཞིན་ཕྱག་མཚན་གཏད་ན་འཐད་པར་རིགས་མོད་ཀྱང་། ཕལ་ཆེར་ཡི་གེ་རྙིང་པ་བཞིན་བཀོད། ལ་ལས་ཐམས་ཅད་སྐུ་མདོག་ནག་པོ་ཕུར་བུ་འཛིན་པ་ཡང་བྱས། རྒྱུད་དུ་ཁྲོ་མོ་འབར་བའི་གཏུན་ཁུང་དུ། །རྡོ་རྗེ་ཐོ་བས་བརྡུངས་བྱས་ནས། །ཞེས་

༄༅། །འབྱུང་བས། ཐོ་བ་གཏུན་ཤིང་འཛིན་པར་བྱས་པས་ཆོག་པར་ཡང་མངོན་ནོ། །དེ་དག་གི་ཞར་ལ་དམ་ཅན་དང་བརྟན་མ་ཆོས་སྐྱོང་རྣམས་ཀྱང་སྲུང་འཁོར་གྱི་ནང་རོལ་དུ་སྤྲིན་ཕུང་འཐིབས་པ་བཞིན་དུ་བཞུགས་པར་བསྒོམ་མོ། །
དེ་དག་གིས་ཕྱོགས་བཅུའི་ཁྲོ་བོའི་དཀྱིལ་འཁོར་བསྟན་ཏོ། །དེ་ནས། ཨེ་སྤ་ར་ཎ་ཕཊ། ཅེས་པས་ཕུར་གདན་གྲུ་གསུམ་མཐིང་ནག་འབར་བར་བསྐྱེད། སརྦ་ཤ་ཏྲ་བིགྷཱན་ཛཧཱུྃ་བཾ་ཧོ། དེར་དགྲ་བགེགས་ཐམས་ཅད་
བཀུག །ཕུར་བུ་གུ་གུལ་གྱིས་བདུག་ཅིང་། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷ་ན་རཀྵ་རཀྵཿ ས་ཡུངས་ཀར་ཐུམ་བུ་གདགས་པའམ། གཏོར་བས་
མཐུ་དང་ལྡན་པར་བསམ་ལ། གདན་གྱི་སྟེང་དུ་བཞག །སྐྱེ་མེད་རྣམ་དག་ཆོས་ཀྱི་དབྱིངས་ཉིད་ལས། །སྐྱེ་བའི་ཆོ་འཕྲུལ་འཇིགས་པའི་སྐུར་སྟོན་པ། །ཕྱོགས་བཅུའི་རྒྱལ་བ་ཡབ་ཡུམ་
མ་ལུས་ཀུན། །སངས་རྒྱས་འདུས་པའི་སྲས་མཆོག་ཀཱི་ལ་ཡ། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །བཞེངས་ཤིག་བཞེངས་ཤིག་ཆོས་ཀྱི་དབྱིངས་ལས་བཞེངས། །ཞེས་
པས་ཆོས་སྐུ་ལས་ལོངས་སྐུ་ཧེ་རུ་ཀར་བཞེངས་པར་བསྐུལ་བས། མཁའ་ནས་ལོངས་སྐུ་རིགས་ལྔ་ཡབ་ཡུམ་སྤྲུལ་པར་བསམ་ཏེ། ཕྱག་མཚན་གཡས་བར་པ་རིགས་ལྔའི་མཚན་མ་འཛིན་པ། གཞན་གཙོ་བོ་དངོས་འདྲ་བར་མངོན་ནོ། །དེ་ནས་

ལོངས་སྐུ་ལས་སྤྲུལ་སྐུ་སྲས་མཆོག་སྤྲུལ་པར་གསོལ་བ་གདབ་པའི་ཕྱིར། ཧཱུྃ། དབུས་ཀྱི་མཐིང་ནག་གྲུ་གསུམ་དཀྱིལ་འཁོར་ནས། །རྡོ་རྗེ་འདུས་པའི་སྲས་མཆོག་ཀཱི་ལ་ཡ། །ཞེ་སྡང་བདུད་།
འདུལ་ཁྲོ་རྒྱལ་དབྱིངས་ནས་བཞེངས། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །མཐིང་ནག་གྲུ་གསུམ་འབར་བའི་གནས་འདིར་གཤེགས། །བཛྲ་ཀཱི་ལི་ཀཱི་ལ་ཡ་ཛཿ
ཤར་ཕྱོགས་སྨུག་ནག་གྲུ་གསུམ་དཀྱིལ་འཁོར་ནས། །བུདྡྷ་འདུས་པའི་སྲས་མཆོག་ཀཱི་ལ་ཡ། །གཏི་མུག་བདུད་འདུལ་ཁྲོ་རྒྱལ་དབྱིངས་ནས་བཞེངས། །སྲིད་པ་རྡོ་རྗེ་
ཕུར་བུ་བསྒྲུབ་པའི་ཕྱིར། །སྨུག་ནག་གྲུ་གསུམ་འབར་བའི་གནས་འདིར་གཤེགས། །བུདྡྷ་ཀཱི་ལི་ཀཱི་ལ་ཡ་ཛཿ ལྷོ་ཕྱོགས་སེར་ནག་གྲུ་གསུམ་དཀྱིལ་འཁོར་ནས། །
རིན་ཆེན་འདུས་པའི་སྲས་མཆོག་ཀཱི་ལ་ཡ། །ང་རྒྱལ་བདུད་འདུལ་ཁྲོ་རྒྱལ་དབྱིངས་ནས་བཞེངས། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །སེར་ནག་གྲུ་གསུམ་འབར་
བའི་གནས་འདིར་གཤེགས། །རཏྣ་ཀཱི་ལི་ཀཱི་ལ་ཡ་ཛཿ ནུབ་ཕྱོགས་དམར་ནག་གྲུ་གསུམ་དཀྱིལ་འཁོར་ནས། །པདྨ་འདུས་པའི་སྲས་མཆོག་ཀཱི་ལ་ཡ། །འདོད་།

༄༅། །ཆགས་བདུད་འདུལ་ཁྲོ་རྒྱལ་དབྱིངས་ནས་བཞེངས། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །དམར་ནག་གྲུ་གསུམ་འབར་བའི་གནས་འདིར་གཤེགས། ། །
པདྨ་ཀཱི་ལི་ཀཱི་ལ་ཡ་ཛཿ བྱང་ཕྱོགས་ལྗང་ནག་གྲུ་གསུམ་དཀྱིལ་འཁོར་ནས། །ཀརྨ་འདུས་པའི་སྲས་མཆོག་ཀཱི་ལ་ཡ། །ཕྲག་དོག་བདུད་འདུལ་ཁྲོ་རྒྱལ་དབྱིངས་ནས་
བཞེངས༑ །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །ལྗང་ནག་གྲུ་གསུམ་འབར་བའི་གནས་འདིར་གཤེགས། །ཀརྨ་ཀཱི་ལི་ཀཱི་ལ་ཡ་ཛཿ ཨོཾ་བཛྲ་ཀཱི་ལི་ཀཱི་ལ་ཡ་སརྦ་
བིགྷྣན་བྷནྡྷ་ཧཱུྃ་ཕཊ། ཨོཾ་དཱིབྟ་ཙཀྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཨོཾ་དཱིཔྟ་རཏྣ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཨོཾ་དཱིཔྟ་པདྨ་ཀཱི་ལི་ཀཱི་ལ་ཡ་སརྦ་བིགྷྣན་
བྷནྡྷ་ཧཱུྃ་ཕཊ། ཨོཾ་དཱིཔྟ་ཀརྨ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཅེས་པས་ལོངས་སྐུ་རིགས་ལྔ་ཐམས་ཅད་ཀྱང་སྤྲུལ་སྐུ་སྲས་མཆོག་རིགས་ལྔ་སྐུ་སྟོད་ཁྲོ་བོ་ཞལ་གསུམ་ཕྱག་དྲུག་སྨད་ཕུར་པའི་རྣམ་པ་ཅན་དུ་གྱུར་
པར་བསམ་ཞིང་། དེ་རྣམས་ཀྱི་སྒོ་གསུམ་དུ། སྤྱི་བོར་ཨོཾ། སྐེད་པར་ཧྲཱིཿ རྩེ་མོར་ཕཊ། གསུམ་བསམ་པས་སྐུ་གསུང་ཐུགས་བྱིན་གྱིས་བརླབས། བཛྲ་ས་མཱ་ཛཿ ཡེ་ཤེས་པ་སྤྱན་དྲངས། ས་མ་ཡ་ཧོཿ

ས་མ་ཡ་སྟྭཾ། ཛཿཧཱུྃ་བཾ་ཧོཿ ཡེ་ཤེས་པ་བསྟིམ། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུཾ། ཨོཾ་བུདྡྷ་ཤྲཱི་ཧེ་རུ་ཀ་བུདྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོ་
པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧྲཱིཿ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨ ཞེས་པས་དབང་བསྐུར། མཱ་སཱུརྱ་མཎྜ་ལ། ཨ་ཙནྡྲ་མཎྜ་ལ་ཧཱུྃ་ཨཱ ཨོ་ཧཱུཾ་སྭཱ་ཨཱཧཱ། སཱྃ་ཨཱྃ་ལཱྃ་པཱྃ་
ཏཱྃ༑ ས་མ་ཡ་སྟྭཾ། བཛྲ་ཨཉྫལི་ཧཱུྃ། བཛྲ་བྷནྡྷ། བཛྲ་ཨཉྫ་ལི་ཛཿ ཞེས་བརྗོད་ཅིང་དོན་སྔར་བཞིན་བསམས་ལ། རྡོ་རྗེ་བསྡམས་པས་ཕུར་བུ་བཟུངས་ལ། དཱིཔ་ཙཀྲ་ཕུར་པའི་ལྷ། །
མཐིང་ནག་གཅེར་བུ་རལ་པ་ཅན། །སྐུ་སྟོད་ཁྲོ་བོ་ཆེན་པོ་ལ། །ཞལ་གསུམ་ཕྱག་ཀྱང་དྲུག་པ་སྟེ། །དབུ་ལ་རིགས་ལྔའི་སངས་རྒྱས་རྫོགས། །ལྟེ་བ་མན་ཆད་སྐུ་ཡི་
ཆ༑ །ཨུཏྤལ་སྔོན་པོའི་འདབ་འདྲ་བ། །འབར་བའི་ཕྲེང་བ་འཁྲིགས་པའི་འོད། །ལྕགས་ཀྱི་ཕུར་པ་ཟུར་གསུམ་པ། །དྲག་པོར་གྱུར་པའི་ཕུར་པ་སྟེ། །བཏབ་ན་ལྷ་
ཡང་བརླག་པར་འགྱུར། །གནོད་བྱེད་བགེགས་ལ་སྨོས་ཅི་དགོས། །ཨོཾ་བཛྲ་ཀི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཅེས་བརྗོད་ཅིང་སྤྱི་གཙུག་ལ་སོགས་པའི་གནས་ལྔ་དང་། སྒོ་གསུམ་

༄༅། །དུ་རེག་ཅིང་། བཛྲ་ཨ་བྷི་ཥིཉྩ ཕུར་པའི་མགོ་བོ་སྤྱི་བོའི་གཙུག་ཏུ་རེག །མཆན། ཨོ་དཱིཔྟ་ཙཀྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཙཀྲ་ཨ་བྷི་ཥིཉྩ། དཔྲལ་བར་རེག །
ཨོ་དཱིཔྟ་རཏྣ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། རཏྣ་ཨ་བྷི་ཥིཉྩ།རྣ་ལྟག་གཡས་པར། ཨོཾ་དཱིད་པདྨ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། པདྨ་ཨ་བྷི་ཥིཉྩ། ལྟག་པ།
ཨོ་དཱིབྟ་ཀརྨ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ན་ཧཱུཾ་ཕཊ། ཀརྨ་ཨ་བྷི་ཝ རྣ་ལྟག་གཡོན་པར། ཨོཾ་སརྦ་ཏ་ཐཱ་ག་ཏ་ཀཱ་ཡ་ཨ་བྷི་ཥིཉྩ་ཨོཾ། དཔྲལ་བར། ཨོཾ་སརྦ་ཏ་ཐཱ་ག་ཏ་ཝཱ་ཀ་
ཨ་བྷི་ཥིཉྩ་ཨཱཿ མགྲིན་པར། ཨོཾ་སརྦ་ཏ་ཐཱ་ག་ཏ་ཙིཏྟ་ཨ་བྷི་ཥིཉྩ་ཧཱུཾ། སྙིང་གར། མཆན། ཞེས་བརྗོད་པས་དེ་བཞིན་གཤེགས་པ་ཐམས་ཅད་ཀྱི་དབང་དང་བྱིན་རླབས་ཀྱི་དབང་བསྐུར་བར་བསམ་ཞིང་ཕུར་པ་གདན་ལ་
བཞག་གོ །དེ་ནི་ཕུར་པ་རྫས་ཀྱི་དཀྱིལ་འཁོར་རོ། །དེ་ནས་ཐུགས་ཀའི་ཧཱུཾ་ལས་འོད་འཕྲོས་པས་རང་བཞིན་གྱི་གནས་ནས་རང་འདྲ་བའི་ཡེ་ཤེས་སེམས་དཔའ་སྤྱན་དྲངས་པར་བསམ་ཞིང་། འཁོར་བ་ཕུར་བུ་བསྒྲུབ་དོན་དུ། །
དབང་དང་བྱིན་རླབས་ཞུ་བའི་ཕྱིར། །ཡེ་ཤེས་ཁྲོ་བོ་གཤེགས་སུ་གསོལ། །ཡེ་ཤེས་ཁྲོ་བོ་གཤེགས་ནས་ཀྱང་། །རྟགས་དང་མཚན་མ་བསྟན་པ་དང་། །ཕུར་པའི་

དངོས་གྲུབ་སྩལ་དུ་གསོལ། །ཨོཾ་ཨེ་ཧེ་ཧི་མ་ཧཱ་ཀཱ་རུ་ཎི་ཀ་དྲི་བྱེ་ཧོཿ ས་མ་ཡ་ཧོཿ ས་མ་ཡ་སྟྭ། ཛཿཧཱུྃ་བྃ་ཧོཿ པྲ་བེ་ཤ་ཡ་ཕཊ། ཨཱ་བེ་ཤ་ཡ་ཨཱཿ ཞེས་བརྗོད་དེ་ནས་
དམ་ཚིག་པས་ཕྱག་འཚལ་བ་ནི། ཁྲོ་རྒྱལ་འདུས་པའི་སྲས་མཆོག་ཀཱི་ལ་ཡ། །ཐུགས་རྗེ་ཞི་བའི་སྐུ་ལ་ཕྱག་འཚལ་ལོ། །སྐྱེ་མེད་དབྱིངས་ནས་སྤྲུལ་པའི་སྐུ་བྱུང་བ། །འཇིགས་
བྱེད་རྔམ་ཐབས་ཁྲོ་མོའི་ཚུལ་དུ་སྟོན། །ཁྲོ་རྒྱལ་སྐུ་ལ་གཉིས་མེད་ལྷུན་སྦྱོར་བ། །འཁོར་ལོ་རྒྱས་འདེབས་མ་ལ་ཕྱག་འཚལ་ལོ། །མ་གཡོས་ཆོས་མཆོག་སྐུ་གསུང་
ཐུགས་ཀྱི་བདག །སྡུག་བསྔལ་ལོག་པར་འཁྱམས་པའི་སེམས་ཅན་རྣམས། །ཐུགས་རྗེས་དབྱེར་མེད་དབྱིངས་སུ་བསྡུད་མཛད་པ། །སྤྲུལ་པའི་ཁྲོ་བོ་རྣམས་ལ་ཕྱག་
འཚལ་ལོ། །ཁྲོ་མོ་དབང་ཕྱུག་སྐུ་ལ་ཉེར་གནས་པ། །ཐབས་དང་ཤེས་རབ་འདྲེས་པའི་དཀྱིལ་འཁོར་ནས། །མཁའ་འགྲོ་མི་བཟད་འབར་བའི་སྤྲིན་འཕྲོ་བ། །གདུག་
པ་འདུལ་མཛད་རྣམས་ལ་ཕྱག་འཚལ་ལོ། །ནམ་མཁའི་ལུས་ཅན་གར་ཡང་ཐོགས་མེད་ཅིང་། །འདོད་དགུར་བསྒྱུར་བའི་གཟུགས་ཅན་འཕྲུལ་མོ་ཆེ། །མ་སྲིང་བྱམས་

༄༅། །པའི་ཚུལ་གྱིས་གྲོགས་མཛད་མ། །ཕྱི་ནང་མཁའ་འགྲོའི་ཚོགས་ལ་ཕྱག་འཚལ་ལོ། །ཨ་ཏི་པུ་ཧོཿ པྲ་ཏི་ཛ་ཧོ། ཨོཾ་བཛྲ་ཀཱི་ལི་ཀཱི་ལ་ཡ་ས་པ་རི་ཝཱ་ར་པ་
དྭ་བྷནྡྷ་ནཾ་ཀ་རོ་མི། ཡང་དག་དོན་དུ་དག་མོད་ཀྱང་། །འགྲོ་བ་ཀུན་གྱི་དོན་སླད་དུ། །ཕྱག་དང་ཞབས་ནི་བསིལ་ནས་ཀྱང་། །རྡོ་རྗེ་གདན་ལ་བཞུགས་སུ་གསོལ། །
ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཧས་ཙ་པཱ་དྱཾ་པྲ་ཏིཙྪ་བཛྲ་ཨཱ་ས་ན་ཏིཥྛནྟུ། ཞེས་པས་ཞབས་བསིལ་ཞིང་གདན་ལ་བཞུགས་སུ་གསོལ་ནས། བདེ་བར་གཤེགས་སོ་ཁྲོ་རྒྱལ་གཙོ། །རྒྱལ་བ་རྒྱ་
མཚོའི་ཡེ་ཤེས་ཀྱིས། །སྲིད་པའི་རྒྱ་མཚོ་མཐའ་ཡས་ཀུན། །ཀུན་བཟང་མཆོད་སྤྲིན་མཆོག་ཏུ་རོལ། །ན་མསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿསརྦ་ཐཱཏྑཾ་ཨུཏྤ་ཏེ་སྤ་ར་
ཎ་ཨི་མཾ་ག་ག་ན་ཁཾ་སྭཱ་ཧཱ། ཞེས་མཆོད་པ་ཐམས་ཅད་ཀྱིས་མཆོད་ལ། བདེ་བར་གཤེགས་པ་ཁྱེད་ཅི་འདྲ། །དེ་འདྲ་ཁོ་ནར་བདག་གྱུར་ཅིག །སྤྱོད་པ་རྨད་བྱུང་བསམ་ཡས་པ། །
འགྲོ་ལ་ཕན་ཕྱིར་བདག་གིས་སྤྱོད། །བྱང་ཆུབ་སེམས་མཆོག་དམ་པ་དང་། །སྐུ་གསུང་ཐུགས་ཀྱི་ཕྱག་རྒྱ་ནི། །སྲོག་གི་ཕྱིར་ཡང་མི་བཏང་ན། །རྡོ་རྗེ་རྒྱལ་པོས་བྱིན་

བརླབ་མཛོད། །བསྐལ་པ་ཐ་མའི་འཇིག་རྟེན་འདིར། །སངས་རྒྱས་མཛད་པ་བདག་གིས་བགྱིད། །བྱང་ཆུབ་སྤྱད་དཀའ་བདག་གིས་སྤྱད། །རྡོ་རྗེ་རྣལ་འབྱོར་དཀྱིལ་
འཁོར་འདིར། །བདག་ཅག་བསམ་པ་འགྲུབ་གྱུར་ཅིག །ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛཿ ཨོཾ་བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷེ་ར་བེ་ཧཱུྃ་
ཧཱུྃ༑ ཨོཾ་བཛྲ་ཨ་མྲྀ་ཏ་ཧཱུྃ་བྃཿ ཨོཾ་བཛྲ་མཱ་ར་ཎི་ཧཱུཾ་ཧོཿ ཞེས་བརྗོད་པས་སྒོ་མ་བཞིས་དགུག་གཞུག་བཅིང་མཉེས་བྱས་པར་བསམ་ཞིང་། སངས་རྒྱས་ཀུན་གྱི་ཡེ་ཤེས་སྐུ། །རྡོ་རྗེ་དེ་ཉིད་རང་
བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །སྐུ་ཡི་གཏེར་དུ་བདག་སྐྱེད་ཅིག །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ།
སངས་རྒྱས་ཀུན་གྱི་ཡེ་ཤེས་གསུང་། །རྡོ་རྗེ་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །གསུང་གི་གཏེར་དུ་བདག་
སྐྱེད་ཅིག །ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། སངས་རྒྱས་ཀུན་གྱི་ཡེ་ཤེས་ཐུགས། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་

༄༅། །ཉིད༑ །འབར་བའི་ཁྲོ་བོ་མི་བཟད་པ། །ཐུགས་ཀྱི་གཏེར་དུ་བདག་སྐྱེད་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། ཞེས་བརྗོད། ཡང་ཐུགས་
ཀ་ནས་འོད་འཕྲོས་ཁྲོ་བོ་རིགས་ལྔ་དཔག་ཏུ་མེད་པ་སྤྱན་དྲངས་ཏེ། དབང་བསྐུར་བར་གསོལ་བར་གདབ་པར་བསམ་ཞིང་། ཐབས་ཀྱིས་སྤྱོད་པས་སེམས་ཅན་དོན། །བྱམས་དང་སྙིང་རྗེས་གང་འདུལ་བ། །
སངས་རྒྱས་འཕྲིན་ལས་རྫོགས་པར་མཛོད། །དབང་དང་བྱིན་རླབས་འདིར་སྩོལ་ཅིག །ཅེས་བརྗོད། དེ་ནས་ཡེ་ཤེས་ཀྱི་ཆུས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །ཆུ་ལྷག་
མ་ཡར་ལུད་པ་ལས་སྤྱི་བོར་ཧེ་རུ་ཀ་རིགས་ལྔ་ཡབ་ཡུམ་གྱིས་དབུ་བརྒྱན་པར་བསམ་ཞིང་། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་
དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧྲཱིཿ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨཱ ཞེས་དབང་བསྐུར་ཏེ། དེ་དག་གིས་ནི་དཀྱིལ་འཁོར་གསུམ་བསྐྱེད་པ་བསྟན་ཏོ། །གསུམ་པ་མཆོད་པ་
གསུམ་ནི། བདུད་རྩི། རཀྟ། གཏོར་མ་གསུམ་སྟེ། དེའི་ཞར་ལས་མཆོད་པ་གཞན་ཡང་འབྱུང་ཞིང་། བདག་མདུན་གྱི་དཀྱིལ་འཁོར་གཉིས་ཀ་ལ་དབུལ་བར་བཞེད་པས། འདི་ལ་སྤྱན་དྲངས་པ་དང་། མཆོད་པ་འབུལ་བ་གཉིས་ལས།

དང་པོ་ནི། བདག་གི་ཐུགས་ཀའི་ཧཱུྃ་ལས་འོད་འཕྲོས་པས། རང་འདྲ་བའི་དཀྱིལ་འཁོར་མདུན་དུ་སྤྱན་དྲངས་པར་བསམ་ཤིང་། སྒེག་ཅིང་དཔའ་དང་མི་སྡུག་ཚུལ་སྟོན་ཅིང་། །དགོད་དང་གཤེ་དང་འཇིགས་
སུ་རུང་བ་དང་། །སྙིང་རྗེ་རྔམ་དང་ཞི་བ་ལ་སོགས་པ། །སྐུ་ཡི་དངོས་པོ་གར་དགུར་བསྒྱུར་བ་ནི། །རྒྱན་དང་ཆ་ལུགས་ལྡན་པས་སྒེག་སྒེག་འདྲ། །བདུད་གཞི་གདན་
དུ་བཏིང་བས་དཔའ་དཔའ་འདྲ། །སྐུ་ཆེ་ཡན་ལག་རགས་པས་འཇིགས་འཇིགས་འདྲ། །ཞལ་གཡས་དཀར་ལ་བཞད་པས་དགོད་དགོད་འདྲ། །ཞལ་གཡོན་དམར་ལ་
གདངས་པས་གཤེ་གཤེ་འདྲ། །ཞལ་དབུས་མཐིང་ལ་རྔམ་པས་ཁྲོ་ཁྲོ་འདྲ། །རྒྱུད་དྲུག་ཐུགས་རྗེས་འཛིན་པས་བརྩེ་བརྩེ་འདྲ། །གདུག་པ་ཞལ་དུ་འདྲེན་པས་རྔམ་རྔམ་
འདྲ༑ །ཆོས་སྐུ་མཚན་མ་མེད་པས་ཞི་ཞི་འདྲ། །རྡོ་རྗེ་རྩེ་དགུས་ས་དགུའི་རྟོག་པ་འཇོམས། །རྡོ་རྗེ་རྩེ་ལྔས་དུག་ལྔ་དབྱིངས་སུ་སྒྲོལ། །མེ་དཔུང་འབར་བས་འཁོར་
བའི་ཉོན་མོངས་སྲེག །ཁ་ཊཾ་རྩེ་གསུམ་དུག་གསུམ་རྩད་ནས་གཅོད། །རི་རབ་ཕུར་པས་དགྲ་བགེགས་གཟིར་བར་བྱེད། །དེ་འདྲའི་ཁྲོ་བོ་འཇིགས་པའི་སྐུར་སྟོན་པ། །

༄༅། །གློག་ལྟར་མྱུར་བའི་ཐུགས་རྗེས་འདིར་གཤེགས་ནས། །ཀཱི་ལ་ཡ་ཡི་དངོས་གྲུབ་སྩལ་དུ་གསོལ། །ཨོཾ་བཛྲ་ཀཱི་ལི་ཀཱི་ལ་ཡ་ས་མཱ་ཛཿ ཛཧཱུྃ་བཾ་ཧོཿ དེ་
དང་གཉིས་མེད་སྦྱོར་བའི་ཡུམ་མཆོག་ནི། །རྡོ་རྗེ་ལྷ་མོ་འཁོར་ལོ་རྒྱས་འདེབས་མ། །ཀློག་ལྟར་མྱུར་བའི་ཐུགས་རྗེས་འདིར་གཤེགས་ནས། །ཀཱི་ལ་ཡ་ཡི་དངོས་གྲུབ་
སྩལ་དུ་གསོལ། །ཨོཾ་དཱིཔྟ་ཙཀྲ་ས་མཱ་ཛཿ ཛཿཧཱུྃ་བཾ་ཧོཿ ཧཱུྃ་མཛད་སྒྲ་འབྱིན་ཕག་དང་རྨིགས་བུའི་མགོ །རྣམ་རྒྱལ་སྒེག་མོ་སྟག་དང་བྱ་རྒོད་མགོ །དབྱུག་སྔོན་སྡེར་མོ་
གཡག་དང་བྱ་རོག་མགོ །གཤིན་རྗེ་དུར་ཁྲོད་ཤ་བ་འུག་པའི་མགོ །མི་གཡོ་གཏུན་ཁུང་གཟིག་དང་ཁྭ་ཏའི་མགོ །རྟ་མགྲིན་གཏུམ་མོ་བྱི་ལ་པུ་ཤུད་མགོ །གཞན་
གྱིས་མི་ཐུབ་མདའ་སྙེམས་སྤྱང་ཁྲའི་མགོ །འཁྱིལ་པ་སྒྲ་མཛད་སེངྒེ་ཕ་ཝཾ་མགོ །ཁམས་གསུམ་གསོད་མ་དྲེད་དང་སྲེ་མོང་མགོ །སྟོབས་ཆེན་རིག་བྱེད་དོམ་དང་བྱི་བའི་
མགོ །གནོད་སྦྱིན་འཇིགས་མ་བདུད་རྩི་གསོད་བྱེད་མ། །དེ་འདྲའི་ལྷ་ཚོགས་འཇིགས་པའི་སྐུར་སྟོན་པ། །གློག་ལྟར་མྱུར་བའི་ཐུགས་རྗེས་འདིར་གཤེགས་ནས། །

ཀཱི་ལ་ཡ་ཡི་དངོས་གྲུབ་སྩལ་དུ་གསོལ། །ཨོཾ་བཛྲ་ཀྲོ་དྷ་ད་ཤ་དུ་ཏ་ས་ཀིང་ཀ་ར་ས་པ་རི་ཝཱ་ར་ས་མཱ་ཛཿ སྤྱན་དྲངས། ཡང་དག་དོན་དུ་དག་མོད་ཀྱང་། །འགྲོ་བ་ཀུན་གྱི་།
དོན་སླད་དུ། །ཕྱག་དང་ཞབས་ནི་བསིལ་ནས་ཀྱང་། །རྡོ་རྗེའི་གདན་ལ་བཞུགས་སུ་གསོལ། །ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཧསྟ་ཙ་པཱ་དྱཾ་པྲ་ཏཱིཙྪ་བཛྲ་ཨཱ་ས་ན་ཏིཥྛནྟུ།
ཞེས་པས་ཞབས་བསིལ་ཞིང་གདན་ལ་བཞུགས་སུ་གསོལ་ནས། བདེ་བར་གཤེགས་སོ་ཁྲོ་རྒྱལ་གཙོ། །རྒྱལ་བ་རྒྱ་མཚོའི་ཡེ་ཤེས་ཀྱིས། །སྲིད་པའི་རྒྱ་མཚོ་མཐའ་ཡས་ཀུན། །ཀུན་
བཟང་མཆོད་སྤྲིན་མཆོག་ཏུ་རོལ། །ན་མཿསརྦ་ཏ་ཐཱ་ག་ཏ་བྷོ་བི་ཤྭ་མུ་ཁེ་བྷྱཿསརྦ་ཐཱཏྠཾ་ཨུཏ་ག་ཏེ་སྤ་ར་ཎ་ཨི་མཾ་ག་ག་ན་ཁཾ་སྭ་ཧཱ། གཉིས་པ་ལ་ཕྱི་མཆོད། སྨན་མཆོད། གསང་མཆོད།
བསྒྲལ་མཆོད། གཏོར་མ། བསྟོད་པ། འཛབ་མཆོད་དང་བདུན་གྱི་དང་པོ་ནི། སོ་སོའི་ཕྱག་རྒྱ་དང་བཅས་ལ། རང་གི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་བདག་དང་མདུན་གྱི་ལྷ་ལ་མཆོད་པར་བསམ་ཞིང་། རྡོ་རྗེ་སྒེག་མོས་
དགའ་བས་མཆོད་བྱས་ཤིང་། །རྡོ་རྗེ་ཕྲེང་བས་རབ་ཏུ་བརྒྱན་བྱས་ཏེ། །རྡོ་རྗེ་གླུ་མས་གསང་བའི་གླུ་བླངས་ནས། །རྡོ་རྗེ་གར་མས་མཛེས་པའི་གར་བསྒྱུར་བ། ། །

༄༅། །ཕྱོགས་བཅུའི་འཇིག་རྟེན་ནམ་མཁའི་ཁམས་བཀངས་ནས། །བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡིས་མོས་བློས་བདག་འབུལ་ན། ། །
བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །བཛྲ་ལཱ་སྱ་ཧཱུྃ། བཛྲ་མཱ་ལྱཱ་ཏཱཾ། བཛྲ་གཱིརྟི་ཧཱུྃཿ བཛྲ་ནཱིརྟི་ཨཱཿ རྡོ་རྗེ་བདུག་པ་མས་ནི་ཚིམས་བྱས་ཤིང་། །རྡོ་རྗེ་མེ་ཏོག་
མས་ནི་བརྒྱན་བྱས་ཏེ། །རྡོ་རྗེ་མར་མེ་མས་ནི་མུན་བསལ་ནས། །རྡོ་རྗེ་དྲི་མས་ཡིད་འོང་དྲིས་བགོ་བ། །ཕྱོགས་བཅུ་འཇིག་རྟེན་ནམ་མཁའི་ཁམས་བཀང་ནས། །བླ་
མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡི་མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །བཛྲ་དྷུ་པེ་ཧཱུྃ། བཛྲ་པུཥྤེ་ཏྲཾ། །
བཛྲ་ཨཱ་ལོ་ཀེ་ཧཱུྃཿ བཛྲ་གནྡྷེ་ཨཿཤྤེ་དཀར་མོས་རྡོ་རྗེ་མེ་ཏོག་སྣོད། །སྤོས་མ་དུད་ཁས་རྡོ་རྗེ་སྤོས་སྣོད་བསྣམས། །སྒྲོན་མེ་དམར་མོས་རྡོ་རྗེ་སྣང་བ་ཐོགས། །དྲི་
མ་ལྗང་གུས་རྡོ་རྗེ་དྲི་ཡི་སྣོད། །རོ་མ་དམར་མོས་རྡོ་རྗེའི་ཞལ་ཟས་བསྣམས། །པི་ཝཾ་གླིང་བུ་རྫ་རྔ་རྫ་རྔ་ཆེ། །ཕེག་རྡོབ་ལ་སོགས་སིལ་སྙན་རྣམ་མང་དང་། །མཛེས་

པའི་གར་བསྒྱུར་སྣ་ཚོགས་རོལ་མོའི་ཚོགས། །ཕྱོགས་བཅུའི་འཇིག་རྟེན་ནམ་མཁའི་ཁམས་བཀང་ནས། །བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡི་
མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ།
ཨོཾ་བཛྲ་ནེེ་ཝི་དྱེ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ། གཉིས་པ་ནི། དེ་ནས་བདུད་རྩི་མཆོད་དེ། མཐེབ་སྲིན་སྦྱར་བས་བདུད་རྩི་དབུས་ནས་བླངས་ཏེ་གཏོར་ཞིང་། ཐུགས་ནས་སྤྲོས་པའི་རོ་མ་དམར་མོས་བདུད་རྩིས་གང་བའི་
ཐོད་པས་མཆོད་པར་བསམ་ཞིང་། རང་བྱུང་གདོད་ནས་དག་པ་ཡི། །རྩ་བརྒྱད་སྟོང་ལ་སྦྱར་བའི་སྨན། །རིགས་ལྔ་དམ་ཚིག་ལྔ་ཡི་དངོས། །ཡེ་ཤེས་ལྔ་རྫོགས་གྲུབ་པའི་གནས། །
རྒྱུད་ལྔ་སེམས་ཅན་ཀུན་སྒྲོལ་ཕྱིར། །དུག་ལྔ་སེལ་བའི་བདུད་རྩི་འདི། །ཇི་སྙེད་སངས་རྒྱས་ཐམས་ཅད་ལ། །བྱང་ཆུབ་སེམས་དཔའི་ཚོགས་ཆེན་པོ། །ཐུགས་དམ་
དབྱིངས་ཉིད་བསྐུལ་བའི་ཕྱིར། །ཕྱོགས་བཅུའི་སངས་རྒྱས་སྲས་བཅས་ལ། །སྐུ་གསུང་ཐུགས་ཀྱི་ངང་ཉིད་དུ། །བདག་ཅག་དད་པས་འབུལ་ལགས་ཀྱིས། །བཞེས་།

༄༅། །ཏེ་ཀུན་ཏུ་དགེས་མཛོད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །ན་མཿསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། ཐབས་
མཁས་ཐུགས་རྗེས་དུས་གསུམ་རྒྱལ་བ་ཡི། །ཕྲིན་ལས་སྒྲུབ་མཛད་རྩ་བའི་བླ་མ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་
དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། །ཀུན་བཟང་རིགས་ལྔ་དཔལ་ཆེན་ཁྲག་འཐུང་སོགས། །རྒྱལ་བ་དགོངས་པའི་བརྒྱུད་པ་མ་ལུས་ལ། །
རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། པདྨ་འབྱུང་གནས་མཚོ་
རྒྱལ་བདུད་འཇོམས་སོགས། །རིག་འཛིན་རིག་པའི་བརྒྱུད་པ་མ་ལུས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་
དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཀླུ་ཡི་དབང་པོ་རྡོ་རྗེ་རིན་ཆེན་སོགས། །སྙན་ནས་སྙན་དུ་བརྒྱུད་པའི་བླ་མ་ལ། །རྣམ་དག་བདུད་རྩིའི་དམ་

རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། བཅོམ་ལྡན་དཔལ་ཆེན་རྡོ་རྗེ་གཞོན་ནུ་དང་། །
དཔལ་གྱི་ཡུམ་མཆོག་འཁོར་ལོ་རྒྱས་འདེབས་མ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་
པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། བསྐལ་པ་མེ་ལྟར་འབར་བའི་ཀློང་དཀྱིལ་ནས། །འཇིགས་བྱེད་ཆེན་པོ་ཁྲོ་བོ་བཅུ་རྣམས་ལ། །རྣམ་དག་བདུད་རྩིའི་དམ་རྫས་མཉེས་
མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཁྲོ་རྒྱལ་སྐུ་ལ་གཉིས་མེད་ལྷུན་སྦྱོར་བའི། །སྒྲ་འབྱིན་ལ་
སོགས་ཁྲོ་མོ་བཅུ་རྣམས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་
ཁཱ་ཧི། རིག་པའི་རྒྱལ་པོ་ཁྲོ་བོའི་ཐུགས་ལས་འཁྲུངས། །སྤྲུལ་པའི་ཕྲ་མེན་ཡབ་ཡུམ་ཉི་ཤུ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་

༄༅། །ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། དགུག་གཞུག་བཅིང་མཉེས་ལས་ལ་དབང་བྱེད་ཅིང་། །སྒོ་བཞི་སྲུང་
མཛད་སྒོ་མ་བཞི་རྣམས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་
ཁཱ་ཧི། ལས་བཞིའི་ཕྲིན་ལས་མ་ལུས་བསྒྲུབ་མཛད་པའི། །ཕུར་པ་སྲས་ཀྱི་ལྷ་ཚོགས་ཐམས་ཅད་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་
རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། དཔལ་གྱི་འཁོར་ཚོགས་ཟ་བྱེད་དབང་མོ་ཆེ། །ཕྱི་ནང་མཁའ་འགྲོ་འཁོར་བཅས་
ཐམས་ཅད་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི།
ཁམས་གསུམ་གདུག་པ་མ་ལུས་ཀུན་སྒྲོལ་བའི། །གིང་ཆེན་བཅོ་བརྒྱད་གིང་ཕྲན་འབུམ་སྡེ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་

དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། འབྱུང་པོ་ཐམས་ཅད་འདུལ་བར་དམ་བཅས་པའི། །དཔག་བསམ་ཤིང་གི་ལྷ་མོའི་ཚོགས་།
རྣམས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། འདོད་
པ་ཁམས་ཀྱི་བུད་མེད་ཉག་གཅིག་མ། །དཔལ་ལྡན་རེ་མ་ཏི་ཡི་ཚོགས་རྣམས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་
དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། གདུག་པ་འདུལ་བའི་ཕོ་ཉར་ཁས་བླངས་པའི། །དཔལ་ཆེན་སྤྲུལ་པ་ཤྭ་ན་མུ་ཁ་ལ། །རྣམ་དག་
བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ནམ་མཁའི་ལུས་ཅན་གར་ཡང་
ཐོགས་མེད་ཅིང་། །འདོད་དགུར་བསྒྱུར་བའི་བདག་ཉིད་ཆེན་མོ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་

༄༅། །གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། སྤྱི་བྱིན་ཡ་བྱིན་བསེ་བྱིན་ཕག་བྱིན་མ། །དམ་ཅན་བསེ་ཡི་ལྷ་མོའི་ཚོགས་རྣམས་ལ། །རྣམ་དག་བདུད་
རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། སྡོམ་ལ་གནས་ཤིང་རིག་འཛིན་གྲུབ་
པའི་ལྷ། །ལྷ་དང་ལྷ་མིན་ཕྱོགས་བཅུའི་རྣལ་འབྱོར་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །
མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཉེས་ལེགས་སྟོང་འཛིན་དམ་ཚིག་རྗེས་གཅོད་ཅིང་། །ཕྲིན་ལས་སྒྲུབ་མཛད་དམ་ཅན་སྲུང་མ་ལ། །རྣམ་དག་བདུད་རྩིའི་དམ་རྫས་
མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། སྒྲུབ་བརྩོན་དམ་ཚིག་སྡོམ་ལ་གནས་པ་ཡི། །དམ་
ཚིག་འབྲེལ་བའི་རྡོ་རྗེ་མཆེད་ལྕམ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་

ཏ་ལ་ཁ་ཁ་ཁཱ་ཧི། བདུད་མོ་གནོད་སྦྱིན་སྨན་བཙུན་མཆེད་བཞི་སྟེ། །དམ་ཅན་བརྟན་མ་བཅུ་གཉིས་འཁོར་བཅས་ལ། །རྣམ་དག་བདུད་རྩིའི་དམ་རྫས་མཉེས་མཆོད་
འབུལ༑ །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། དྲིན་ཆེན་རྩ་བའི་བླ་མའི་ཞལ་དུ་ཁ་ཁ་ཁཱ་ཧི། བརྒྱུད་པའི་བླ་མ་
རྣམས་ཀྱི་ཞལ་དུ་ཁ་ཁ་ཁཱ་ཧི། །ཆོས་སྐུ་ཀུན་ཏུ་བཟང་པོའི་ཞལ་དུ་ཁ་ཁ་ཁཱ་ཧི། །ལོངས་སྐུ་རྡོ་རྗེ་སེམས་དཔའི་ཞལ་དུ་ཁ་ཁ་ཁཱ་ཧི། །སྤྲུལ་སྐུ་པདྨ་འབྱུང་གནས་ཞལ་དུ་ཁ་ཁ་
ཁཱ་ཧི། །དཀྱིལ་འཁོར་ལྷ་ཚོགས་རྣམས་ཀྱི་ཞལ་དུ་ཁ་ཁ་ཁཱ་ཧི། །ཁྱད་པར་ཆོས་སྐྱོངས་སྲུང་མའི་ཞལ་དུ་ཁ་ཁ་ཁཱ་ཧི། །རང་གི་ལྕེ་ལ་ནང་མཆོད་བཞག །བྱང་ཆུབ་མཆོག་ཏུ་ཐུགས་
བསྐྱེད་ནས། །དུས་གསུམ་རྒྱལ་བའི་གདུང་འཚོབ་པའི། །རིག་འཛིན་བདག་ཅག་འཁོར་བཅས་ལ། །སྐུ་གསུང་ཐུགས་ཀྱི་དངོས་གྲུབ་སྩོལ། །ཀཱ་ཡ་སིདྡྷི་ཨོ། ཝཱཀྐ་
ཙིཏྟ་སིདྡྷི་ཧཱུྃ། དེ་དག་གིས་ནི་བདུད་རྩིའི་མཆོད་པ་བསྟན་ཏོ། །གསུམ་པ་ནི། འདིར་རྒྱུད་ལས་དངོས་སུ་མི་འབྱུང་ཡང་སྔར་སྲོལ་ལས་བདེ་བ་བྱང་ཆུབ་སེམས་ཀྱིས་མཆོད་པ་འབྱུང་བ་ལྟར་ན། ལྷ་ཐམས་ཅད་ཡུམ་དང་

༄༅། །སྦྱར་བས་བྱང་སེམས་འཕེལ་ཏེ། སྐུའི་ཆ་ཐམས་ཅད་དུ་ཐིམ་པས་ཟག་མེད་བདེ་བའི་མཆོད་པས་མཉེས་པར་བསམ་ཞིང་། འཁྲིལ་པའི་མཆོད་ཆེན་མཉམ་སྦྱོར་བ། །ཐབས་དང་ཤེས་རབ་
གཉིས་མེད་པའི། །པདྨོ་ལ་ནི་རྡོ་རྗེ་ཞུགས། །བདག་ཉིད་མཆོད་པས་མཉེས་པར་བྱོས། །ས་མ་ཡ་ཧོ། ས་མ་ཡ་སྟྭཾ། རྭ་གོ་ཨ་ནུ་རཱ་ག་ཡ་མི་བོ་དྷི་ཙིཏྟ། མཉམ་
པའི་སྒྲུབ་རྫས་ཆེན་པོ་སྟེ། །བདག་དང་མཉམ་པའི་ཚོགས་ལ་འབུལ། །བཟའ་དང་བཅའ་དང་གཏུང་དང་བགོ །ལོངས་སྤྱོད་ལྔ་ལྡན་ཐམས་ཅད་ནི། །དཀྱིལ་འཁོར་
ལ་ཡང་དཀྱིལ་འཁོར་ཐིམ། །ཨ་ལ་ལ་སྟེ་དཀྱིལ་འཁོར་བསྟིམ། ཛཧཱུྃ་བཾ་ཧོ། ཤྲཱི་ཧེ་རུ་ཀ་མ་ཧཱ་བཛྲ་ཨཱ་བེ་ཤ་ཡ། ཨཱ་ཝེ་ཤ་ཡ། པྲ་ཝེ་ཤ་ཡ། པྲ་ཝེ་ཤ་ཡ།་
མ་ཧཱ་སུ་ཁ་པྲ་ཏིཙྪ་ཧོཿ པྲ་ཏི་གྲྀཧྞ་ཁཱ་ཧི། ཞེས་བརྗོད་དོ། །བཞི་པ་ནི། ལིངྒ་ཡོད་ན་འོག་ལྟར་དགུག་གཞུག་བྱ། མེད་ན་ཐུགས་ཀ་ནས་སྤྲོས་པའི་ཕྲ་མེན་དང་། སྒོ་མ་རྣམས་ཀྱིས་དགྲ་བགེགས་བཀུག་ནས་བསྒྲལ་བའི་
ལས་མཛད་པར་བསམ་ཞིང་། ཛཿ དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་དུས་ལ་བབ། ། །

ས་བདག་རྒྱལ་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་བའི་དུས་ལ་བབ། །བྱང་ཆུབ་མཆོག་ཏུ་སེམས་བསྐྱེད་ནས། །དུས་གསུམ་སངས་
རྒྱས་སྲས་བཞིན་དུ། །རིགས་འཛིན་བདག་ཅག་རྣམས་ལ་ནི། །གནོད་ཅིང་གདུག་པའི་དགྲ་དང་བགེགས། །བདུད་དང་བར་དུ་གཅོད་པ་རྣམས། །ཁྲོ་བོ་ཆེན་པོའི་
བྱིན་རླབས་ཀྱིས། །ཡུད་ཙམ་གྱིས་ནི་དེ་བཀུག་ནས། །མངོན་སྤྱོད་ཚུལ་གྱིས་བསྒྲལ་བ་དང་། །ལུས་ངག་ཕྱེ་མར་མཛད་ནས་ཀྱང་། །སྡུག་བསྔལ་ཉམས་སུ་མྱོང་བར་
མཛོད༑ །ༀ་ལཾ་ཧཱུཾ་ལཾ། སྟྭཾ་བྷ་ནན་མོ་ཧཾ་ནི་ཧཾ་ཏ་ཡ་བྷ་ག་ཝཱན་ཧྲཱིཿཤྚིཿབི་ཀྲི་ཏ་བཛྲ་ཧཱུྃ་ཀ་ར་ཧཱུྃ། བཛྲ་ཀཱི་ལི་ཀཱི་ལ་ཡ། ཛཧཱུྃ་བཾ་ཧོཿ སརྦ་བིགྷཱན་བཛྲ་ཀཱི་ལི་ཀཱི་ལ་ཡ་ཧཱུྃ་
ཕཊ༑ བགེགས་བྱེད་པ་ཡི་བདུད་རྣམས་དང་། །སྡུག་བསྔལ་སེམས་ལ་མཉམ་སྦྱོར་བའི། །བགེགས་དང་ལོག་པར་འདྲེན་པ་རྣམས། །ཟུངས་ཤིག་རྡུངས་ཤིག་རྣམ་
པར་ཆིངས། །སྡིགས་ཤིག་གྲོགས་དང་དབྱེ་བར་གྱིས། །རིང་ནས་ཁུག་ལ་སྨྲ་རུ་ཆུག །ཕོབ་ཅིག་རྣམ་པར་གཟིར་བར་གྱིས། །བདག་གི་དབང་དུ་བྱས་གྱུར་ནས། །

༄༅། །བསྒོ་བའི་བཀའ་ཉན་ནུས་པར་གྱིས། །ཧཱུྃ་པ་ར་བིདྱ་ཚིནྡྷ་ཚིནྡྷ་ཧཱུྃ་ཕཊ། བིནྡྷ་བིནྡྷ་ཧཱུྃ་ཕཊ། གྲྀཧྞ་གྲྀཧྞ་ཧཱུྃ་ཕཊ། བནྡྷ་བནྡྷ་ཧཱུྃ་ཕཊ། ཧ་ན་ཧ་ན་ཧཱུྃ་ཕཊ།
ཏུ་ཤ་ཡ་ཏྲཱ་ཤ་ཡ་ཧཱུྃ་ཕཊ། ཧ་ས་ཡ་ར་ཧ་ས་ཡ་ར་ཧཱིཿ དཎྜ་ཧཱུཾ་ཕཊ། ཤྲཱི་གྷྲཾ་ཨཱ་ན་ཡ་ཧཱུྃ་ཕཊ། ཛཱ་ལཱ་པ་ཡ་ཛྭ་ལཱ་པ་ཡ་ཧཱུྃ་ཕཊ། ཨཱ་བེ་ཤ་ཡ་ཨཱ་བེ་ཤ་ཡ་ཧཱུཾ་ཕཊ། བིནྡྷ་
ཡ་བིནྡྷ་ཡ་ཧཱུྃ་ཕཊ། ཕོ་ཉ་བྲན་དང་མངག་པའི་ཚོགས། །ཁྱོད་ཀྱི་ཐུགས་དམ་དུས་ལ་བབ། །མངོན་སྤྱོད་ཇི་ལྟར་ངེས་པ་དང་། །མངོན་སྤྱོད་བྱིན་རླབས་དེ་བཞིན་
མཛོད༑ །ཧ་ན་ཧ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། མ་ཐཱ་མ་ཐཱ་བཛྲ། ཛཱ་ལ་ཛཱ་ལ་བཛྲ། སུ་རུ་སུ་རུ་བཛྲ། མུ་རུ་མུ་རུ་བཛྲ། ཀ་ཊ་ཀ་ཊ་ཡེ།
ཛ་ཡེ། བི་ཛ་ཡེ། ཨ་ཛི་ཏེ། ཨ་པ་རཱ་ཛི་ཏེ། མཱ་ར་སེ་ནྱ་པྲ་མརྡ་ནི་ཧཱུྃ་ཕཊ། རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་ཞིག་འདའ་བྱེད་པ། །སྟོབས་
ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལས་འདའ་མ་བྱེད། །ཧཱུཾ་མ་མ་པ་ཤཱཾ་ཀུ་རུ་ཧཱུྃ། །

གདུག་ཅིང་སྡང་སེམས་ལྡན་པ་རྣམས། །སོད་ཅིག་ལྷ་མིན་ལྷ་ཡང་རུང་། །ང་ལ་བར་ཆད་བྱེད་པའི་བདུད། །མཐུ་དང་རྫུ་འཕྲུལ་མེད་པར་མཛོད། །སརྦ་ཨཱ་ན་ཡ་ཧཱུཾ་
ཕཊ༑ ཏ་ཐཱ་ཡ་ཏ་ཐཱ་ཡ་ཧཱུྃ་ཕཊ། རྡུངས་ཤིག་རྡོ་རྗེ་འབར་བའི་གཏུན། །བཀའ་ལས་འདའ་བྱེད་སྡིག་ཅན་རྣམས། །རྡོ་རྗེ་མེ་ཡིས་སྙིང་བསྲེགས་ནས། །ལུས་སེམས་
རྡུལ་དུ་བརླག་པར་མཛོད། །ཁྲོ་མོ་འབར་བའི་གཏུན་ཁུང་དུ། །རྡོ་རྗེ་ཐོ་བས་བརྡུངས་བྱས་ནས། །ལྷ་ཡང་རུང་སྟེ་བསྒྲལ་བར་བྱ། །ཁ་ཏཾ་ཁ་ཏཾ་ཁ་ཏཾ་ཧཱུྃ་ཧཱུྃ་ཧཱུྃ་ཕཊ་ཕཊ་
ཕཊ༑ བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། ཧ་ཧ་ཧཱུཾ་ཧཱུཾ་ཕཊ་ཕཊ། ཅེས་བརྗོད་པས་བསྒྲལ་བ་དེའི་ཤ་ཁྲག་ཀླད་པ་རུས་པ་རྣམས་ཀྱིས་མཆོད་པར་བསམ་ཤིང་། ཧེ་རུ་ཀ་ཡི་གནས་བཅུ་དང་། །དུར་
ཁྲོད་ཆེན་པོའི་གནས་བརྒྱད་ནས། །དཔལ་ཆེན་འཁོར་བཅས་སྤྱན་དྲངས་ཏེ། །དུར་ཁྲོད་མཆོག་གི་གནས་འདི་རུ། །ཞིང་ཆེན་གསར་རྙིང་ཏི་རར་བཅས། །དམར་གྱི་
ཨརྒྷཾ་རྒྱ་མཚོར་བསྐྱིལ། །མཁའ་འགྲོ་འབར་བའི་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཿཧཱུྃ་བྃ་ཧོཿ ཤྲཱི་ཧེ་རུ་ཀ་མ་ཧཱ་ས་མ་ཡ་རཀྟ་ས་།

༄༅། །མུ་དྲ་ཁ་ཁ་ཁཱ་ཧི་ཁཱ་ཧི། ཧྲྀ་ད་ཡ་པི་པ་ཐཱ་ཧཱུྃ་ཕཊ། ང་ནི་ཟ་བྱེད་ཆེན་པོ་སྟེ། །ཁམས་གསུམ་མ་ལུས་བསྒྲལ་བ་དང་། །གདུལ་དཀའ་མཐའ་དག་འདུལ་
བའི་ཕྱིར། །ཤ་རུས་ལ་སོགས་ཟ་བར་བྱེད། །ང་ནི་ཁྲག་འཐུང་ཆེན་པོ་སྟེ། །དམར་གྱི་མཆོད་པ་རྒྱ་མཚོར་བསྐྱིལ། །འཁོར་བའི་དྲ་བ་གཅོད་པའི་ཕྱིར། །འཁོར་གྱི་
ཕྲ་མེན་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཿཧཱུྃ་བྃ་ཧོཿཤྲཱི་ཧེ་རུ་ཀ་མ་ཧཱ་རུ་དྷི་ར་ཁཱ་ཧི། མ་ཧཱ་མཱཾ་ས་ཁཱ་ཧི། མ་ཧཱ་མསྟ་ཀ་ཁཱ་ཧི།
མ་ཧཱ་ཨསྠི་ཁཱ་ཧི། དེ་ཐམས་ཅད་ལ་གཏོར་མའི་སྟེང་དུ་རཀྟ་སྦྲེང་ཏེ། དེ་ནི་བསྒྲལ་བའི་མཆོད་པ་ཞེས་བྱ་སྟེ། འདི་ཚོགས་ཀྱི་སྐབས་སུ་བྱེད་ཀྱང་རྒྱུད་ཀྱི་རིམ་པ་བཞིན། རྗེ་བཙུན་ཆེན་པོས་མཛད་པའི་རྗེས་སུ་འབྲང་བའོ། །ལྔ་པ་
གཏོར་མ་དབུལ་བ་ནི་དཀྱིལ་འཁོར་གྱི་ལྷ་ཐམས་ཅད་ཀྱི་ལྗགས་ལས་བྱུང་བའི་འོད་ཟེར་གྱི་སྦུ་གུས་གཏོར་མ་གསོལ་བར་བསམ་ཞིང་། བླ་མེད་མཆོག་གིས་མཆོད་པ་དམ་པ་འདི། །ཡེ་ཤེས་ལྔ་ཡི་འོད་ཟེར་རྣམ་པར་
འཕྲོ༑ །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །ཐུགས་དམ་བཞིན་དུ་ཅི་བདེར་བཞེས་སུ་གསོལ། །ཛཧཱུྃ་བཾ་ཧོཿ ཤྲཱི་ཧེ་རུ་ཀ་ཨི་དཾ་པུ། དྷུ་པཾ། དི་པཾ། །

གནྣཾ༑ བ་ལིན་པྲ་ཏིཙྪ་ཧོཿ གྲྀཧྞ་ཁཱ་ཧི། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། ཞེས་པས་དབུལ། དེ་ནས་ལྷ་ཐམས་ཅད་དགེས་ནས། ཧ་ཧ་ཞེས་བཞད་དེ། ཧཱུཾ་ཧཱུཾ་ཞེས་པས་བདག་ལ་བྱིན་གྱིས་བརླབས་
ནས། ཕཊ་ཕཊ་ཅེས་པས་དགྲ་བགེགས་བསྒྲལ་ནས། ཆོས་ཉིད་དུ་གནས་སྤར་བར་བསམ་མོ། །འདི་ནི་གཏོར་མའི་མཆོད་པ་སྟེ། ཐོག་མར་འབྱུང་ཡང་རྗེ་བཙུན་ཆེན་པོའི་གསུང་བཙན་པར་བྱས་པའོ། །དྲུག་པ་ནི་དེ་ནས་བསྟོད་བསྐུལ་བྱ་སྟེ།
གྲ་གསུམ་མཐིང་ནག་འབར་བའི་དཀྱིལ་འཁོར་ནས། །མི་བཟད་དཔལ་ཆེན་རྡོ་རྗེ་གཞོན་ནའི་སྐུ། །ཞེ་སྡང་ཐུགས་མཆོག་ཡཀྲ་ཧེ་རུ་ཀ །ཡེ་ཤེས་སྐུ་མཆོག་།
རིགས་ཀྱི་དཀྱིལ་འཁོར་ནས། །མི་དམིགས་ཐུགས་ཀྱི་དོན་དམ་ཐུགས་ལ་གསལ། །གསུང་གི་ང་རོས་ཁམས་གསུམ་དབང་དུ་བསྡུད། །སྤྲུལ་པའི་བྱིན་རླབས་ཁྲོ་བཅུ་
དབྱིངས་ནས་འགྱིངས། །སྐུ་མདོག་མཐིང་ནག་འཇིག་པའི་རྒྱན་གྱི་བརྒྱན། །གཡས་ཀྱི་ཞལ་མདོག་དཀར་ལ་བཞད་པ་ནི། །སྐྱེ་མེད་ཆོས་ཀྱི་སྐུ་དང་ལྡན་པར་སྟོན། །
གཡོན་གྱི་ཞལ་མདོག་དམར་ནག་སྟོན་པ་ནི། །དབང་དྲག་ཕྲིན་ལས་རྣམ་གཉིས་ཅིག་ཆར་རྫོགས། །དབུས་ཀྱི་ཞལ་མདོག་མཐིང་ནག་བསྟན་པ་ནི། །ཕྲིན་ལས་ཐམས་

༄༅། །ཅད་ལྷུན་གྱིས་གྲུབ་པར་སྟོན། །སྐྱེ་འགྲོ་རྩད་ནས་གཅོད་པའི་མཆེ་གཙིགས་ཏེ། །ཉོན་མོངས་ལོག་པར་ལྟ་བ་འཇོམས་པར་མཛོད། །རྡོ་རྗེ་རྩེ་དགུ་ཕྱག་།
ན་བསྣམས་པས་ནི། །ས་དགུ་འཇོམས་ཤིང་ཡེ་ཤེས་དགུ་དང་སྦྱོར། །རྡོ་རྗེ་རྩེ་ལྔ་འབར་བ་བསྣམས་པ་ནི། །རྒྱུད་ལྔ་སྦྱངས་ཤིང་སྐུ་ལྔ་འདྲེན་པར་མཛད། །ཡེ་ཤེས་
མེ་དཔུང་འབར་བ་བསྣམས་པས་ནི། །ཁམས་གསུམ་འཁོར་བའི་བག་ཆགས་བསྲེག་པར་མཛད། །རྡོ་རྗེ་ཁ་ཊཾ་བརྡུང་ཞིང་འཁྲོལ་བས་ནི། །བདུད་བཞི་ཐལ་བར་རློག་
ཅིང་དབང་དུ་བསྡུད། །རི་རབ་ཕུར་བུ་འདྲིལ་ཞིང་འདེབས་པ་ནི། །འགལ་བྱེད་མ་ལུས་ཐམས་ཅད་སྒྲོལ་བར་མཛད། །གླང་ཆེན་སྟག་ལྤགས་ཞིང་ཆེན་རྒྱན་གྱིས་བརྒྱན། །
ཆེ་བཙན་དཔེ་མེད་ཁམས་གསུམ་རྒྱལ་བར་སྟོན། །ཐོད་སྤྲུལ་སྣ་ཚོགས་འཇིགས་པས་སྐུ་ལ་བརྒྱན། །བསྐལ་པའི་མེ་ལྟར་འབར་བའི་ཀློང་ན་བཞུགས། །རྔམ་པའི་ཞལ་
ནས་ཧཱུྃ་སྒྲ་འབྲུག་སྟོང་སྒྲོགས། །ཞབས་གཉིས་བརྐྱངས་བསྐུམ་ཚུལ་གྱིས་དབྱིངས་སུ་སྦྱོར། །ཞབས་གཉིས་གྱད་ཀྱི་འདོར་སྟབས་གདུག་པ་འདུལ། །སྤྲུལ་པའི་བྱིན་

རླབས་ཕྱོགས་བཅུར་སྤྲིན་ལྟར་གཏིབས། །ཚུར་བྱོན་མཆོད་སྤྲིན་རྒྱ་མཚོ་འདི་བཞེས་ལ། །ཐུགས་རྗེ་ཆེ་དགོངས་དབང་དང་དངོས་གྲུབ་སྩོལ། །བྷྱོཿ དེ་དང་གཉིས་
མེད་སྦྱོར་བའི་ཡུམ་མཆོག་ནི། །ཨེ་ཀ་ཛ་ཊི་གུ་ཧྱ་གསང་བའི་ཡུམ། །པདྨ་གར་གྱི་དབང་ཕྱུག་མཁའ་ཀློང་ནས། །བེེཌཱུར་སྔོན་མོའི་སྐུ་མདོག་གསལ་ཚེར་ཞིང་། །ཨནྡྲ་
ནཱི་ལའི་རལ་པ་གཅིག་ཏུ་འཁྱིལ། །ཁྲོ་གཉེར་རབ་གཙིགས་རལ་པ་མེ་ལྟར་འབར། །པུཥྤརཱ་གའི་འོད་ཟེར་ཕྱོགས་བཅུར་འཕྲོ། །ཁྲོ་གཉེར་སྤྱན་ཟླུམ་འཇིགས་པའི་སྡང་
མིག་ཅན། །ཟ་བྱེད་འབར་བའི་རྣོ་དབལ་མཆེ་བ་གཙིགས། །ཐམས་ཅད་ཆེམ་ཆེམ་གསོལ་བའི་སྐན་སྒྲ་ཅན། །ཐོད་ཁྲག་རློན་ཆེན་ཕྲེང་བ་སྤྲུལ་ཞགས་ཀྱིས། །མཐིང་
གའི་སྐུ་ལ་རབ་ཏུ་མཛེས་པར་བརྒྱན། །ཞིང་ཆེན་གཡང་གཞི་གསར་པས་སྐུ་སྨད་གཡོགས། །ཁྲག་མཚོ་ཐང་དམར་སྐེམ་ཞིང་ལྗགས་འདྲིལ་མ། །ཐོད་རློན་ཀླད་ཁྲག་
འདྲེས་པ་གཡས་ན་ཐོགས། །བནྡྷ་རྩེ་གསུམ་འབར་བ་གཡོན་ན་ཐོགས། །འཁོར་ལོ་རྒྱས་འདེབས་ཟ་བྱེད་དཔལ་གྱི་ཡུམ། །རྡོ་རྗེ་མེ་དཔུང་འབར་བའི་ཀློང་དཀྱིལ་དུ། ། །

༄༅། །དབང་ཕྱུག་ཨུ་མ་བསྣོལ་བའི་གདན་སྟེང་ན། །གཟིར་ཞིང་གནོན་པས་བརྐྱངས་བསྐུམ་ཚུལ་དུ་བཞུགས། །ཐམས་ཅད་དབང་དུ་སྡུད་པའི་སྲིང་ཅིག་མ། ། 
བར་སྣང་འཕྱོ་བའི་མེ་ཟ་བྲག་གྱོན་མ། །གླིང་བཞི་ཀུན་ལ་དབང་བའི་དྲག་མོ་རྒྱལ། །སྲོག་གི་སྙིང་པོའི་དམ་ལས་མ་འདའ་ཞིག །དམ་རྫས་དམར་གྱིས་ཨརྒྷཾ་འདི་སྒྲེང་
པས༑ །ཐུགས་དམ་རྩེ་གཅིག་མ་གཡེལ་རྒྱུན་དུ་དགོངས། །རང་རྒྱུད་དག་པའི་རྣལ་འབྱོར་སྒྲུབ་པ་པོས། །བརྡ་དང་བཤུག་པ་རྔམ་པའི་ཐལ་མོའི་སྒྲས། །རཀྟ་ཆགས་
པའི་བརྡ་ཡིས་གཡབ་འདོར་ན། །གློག་ལྟར་མྱུར་བའི་ཐུགས་རྗེས་འདིར་གཤེགས་ཤིག །ཐལ་མོ་བརྡབས་ཤིང་འཇིགས་པའི་བཤུག་གླུ་ལེན། །བསྡིགས་པའི་གད་མོ་
དགོད་ཅིང་ཁྲག་ཆེན་འཐུང་། །དུས་གསུམ་ཀུན་ལ་མི་བསྒྲིབས་མཁྱེན་མངའ་ཞིང་། །དམར་གྱི་དྲི་སྣོམ་ཁྲག་གི་རོ་མྱོང་བ། །དཔག་ཚད་བརྒྱད་ཁྲིའི་གནས་ནས་འདིར་
གཤེགས་ལ། །ཤ་ཟ་ཁྲག་འཐུང་རྩུབ་པའི་ལས་ཅན་རྣམས། །ཡེ་ཤེས་རྨད་བྱུང་དོན་དམ་དགོངས་པ་ཅན། །གཞན་གྱིས་མ་བཅོལ་ཉིད་ཀྱིས་ཞལ་འཆེས་མ། །དམ་

ཚིག་དགོངས་ཕྱིར་རྟག་ཏུ་རོལ་མཛོད་ཅིག །ཕྲིན་ལས་གཞུང་བཞིན་ཕོ་ཉ་མང་པོ་འགྱེད། །དམ་ཚིག་གཞུང་བཞིན་ཐམས་ཅད་དབང་དུ་སྡུད། །ཕྲིན་ལས་དུས་ལ་བབ་
བོ་སྲིང་གཅིག་མ། །མངོན་སུམ་གྲུབ་པའི་ལས་མཛོད་ད་ཚུར་བྱོན། །ཛཿ སྤྲུལ་པ་ཆེན་པོའི་དུས་ལ་བབ། །སྟེང་ཕྱོགས་དགྲ་དང་བགེགས་དགུག་པ། །ཁྲོ་བོ་ཆེན་
པོ་ཧཱུྃ་ཀ་ར། །དབུ་གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་འདྲིལ་ཞིང་འདེབས། །ཞབས་བཞིས་ཚངས་པ་ཕོ་མོ་གནོན། །རྡོ་རྗེ་སྒྲ་འབྱིན་ཁྲོ་མོ་ཡང་། །
འཇིགས་བྱེད་ཆེན་མོར་སྣང་བ་སྟེ། །དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོར་ཕྱོགས་བཅུར་འགྱེད། །དགྲ་
བགེགས་སྙིང་ནས་དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་བབ། །ཤར་ཕྱོགས་དགྲ་དང་བགེགས་འགུགས་པ། །ཁྲོ་བོ་ཆེན་པོ་རྣམ་པར་རྒྱལ། །དབུ་
གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་འདྲིལ་ཞིང་འདེབས། །ཞབས་བཞིས་དྲི་ཟ་ཕོ་མོ་གནོན། །རྡོ་རྗེ་སྙེམས་མ་ཁྲོ་མོ་ཡང་། །འཇིགས་བྱེད་ཆེན་མོར་སྣང་།

༄༅། །བ་སྟེ། །དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོར་ཕྱོགས་བཅུར་འགྱེད། །དགྲ་བགེགས་སྙིང་ནས་
དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་བབ། །མེ་མཚམས་དགྲ་དང་བགེགས་འགུགས་པ། །ཁྲོ་བོ་ཆེན་པོ་དབྱུག་སྔོན་ཅན། །དབུ་གསུམ་ཕྱག་དྲུག་
གཤོག་པ་ཅན། །རྡོ་རྗེ་ཕུར་བུ་འདྲིལ་ཤིང་འདེབས། །ཞབས་བཞིས་མེ་ལྷ་ཕོ་མོ་གནོན། །རྡོ་རྗེ་སྡེར་མོ་ཁྲོ་མོ་ཡང་། །འཇིགས་བྱེད་ཆེན་མོར་སྣང་བ་སྟེ། །དགེས་
པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོར་ཕྱོགས་བཅུར་འགྱེད། །དགྲ་བགེགས་སྙིང་ནས་དྲོངས་ཤིག་ཁུག ། སྤྲུལ་
པ་ཆེན་པོའི་དུས་ལ་བབ། །ལྷོ་ཕྱོགས་དགྲ་དང་བགེགས་འགུགས་པ། །ཁྲོ་བོ་ཆེན་པོ་གཤིན་རྗེའི་གཤེགས། །དབུ་གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་
འདྲིལ་ཤིང་འདེབས། །ཞབས་བཞིས་གཤིན་རྗེ་ཕོ་མོ་གནོན། །རྡོ་རྗེ་དུར་ཁྲོད་བདག་མོ་ཡང་། །འཇིགས་བྱེད་ཆེན་མོར་སྣང་བ་སྟེ། །དགེས་པའི་ལོངས་སྤྱོད་དོན་།

དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོ་ཕྱོགས་བཅུར་འགྱེད། །དགྲ་བགེགས་སྙིང་ནས་དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་
བབ༑ །ལྷོ་ནུབ་དགྲ་དང་བགེགས་འགུགས་པ། །ཁྲོ་བོ་ཆེན་པོ་མི་གཡོ་མགོན། །དབུ་གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་འདྲིལ་ཞིང་འདེབས། །
ཞབས་བཞིས་སྲིན་པོ་ཕོ་མོ་གནོན། །རྡོ་རྗེ་གཏུན་ཁུང་ཁྲོ་མོ་ཡང་། །འཇིགས་བྱེད་ཆེན་མོར་སྣང་བ་སྟེ། །དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་
གཡོས་སྤྲུལ་པ་ཡི། །ཕོ་ཉ་མང་པོར་ཕྱོགས་བཅུར་འགྱེད། །དགྲ་བགེགས་སྙིང་ནས་དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་བབ། །ནུབ་ནས་དགྲ་དང་
བགེགས་འགུགས་པ། །ཁྲོ་བོ་ཆེན་པོ་རྟ་མགྲིན་རྒྱལ། །དབུ་གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་འདྲིལ་ཞིང་འདེབས། །ཞབས་བཞིས་ཆུ་ལྷ་ཕོ་མོ་གནོན། །
རྡོ་རྗེ་གཏུམ་མོ་ཁྲོ་མོ་ཡང་། །འཇིགས་བྱེད་ཆེན་མོར་སྣང་བ་སྟེ། །དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོར་

༄༅། །ཕྱོགས་བཅུར་འགྱེད། །དགྲ་བགེགས་སྙིང་ནས་དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་བབ། །ནུབ་བྱང་དགྲ་དང་བགེགས་འགུགས་པ། །
ཁྲོ་ཆེན་གཞན་གྱིས་མི་ཐུབ་པ། །དབུ་གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་འདྲིལ་ཞིང་འདེབས། །ཞབས་བཞིས་རླུང་ལྷ་ཕོ་མོ་གནོན། །རྡོ་རྗེ་མདའ་
སྙེམས་ཁྲོ་མོ་ཡང་། །འཇིགས་བྱེད་ཆེན་མོར་སྣང་བ་སྟེ། །དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོ་ཕྱོགས་བཅུར་
འགྱེད༑ །དགྲ་བགེགས་སྙིང་ནས་དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་བབ། །བྱང་ཕྱོགས་དགྲ་དང་བགེགས་འགུགས་པ། །ཁྲོ་བོ་ཆེན་པོ་བདུད་རྩི་
འཁྱིལ༑ །དབུ་གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་འདྲིལ་ཤིང་འདེབས། །ཞབས་བཞིས་གནོད་སྦྱིན་ཕོ་མོ་གནོན། །རྡོ་རྗེ་སྒྲ་མཛད་ཁྲོ་མོ་ཡང་། །
འཇིགས་བྱེད་ཆེན་མོར་སྣང་བ་སྟེ། །དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོ་ཕྱོགས་བཅུར་འགྱེད། །དགྲ་

བགེགས་སྙིང་ནས་དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་བབ། །བྱང་ཤར་དགྲ་དང་བགེགས་འགུགས་པ། །ཁྲོ་ཆེན་ཁམས་གསུམ་རྣམ་པར་རྒྱལ། །
དབུ་གསུམ་ཕྱག་དྲུག་གཤོག་པ་ཅན། །རྡོ་རྗེ་ཕུར་བུ་འདྲིལ་ཞིང་འདེབས། །ཞབས་བཞིས་བགེགས་བདག་ཕོ་མོ་གནོན། །རྡོ་རྗེ་གསོད་བྱེད་ཁྲོ་མོ་ཡང་། །འཇིགས་
བྱེད་ཆེན་མོར་སྣང་བ་སྟེ། །དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོ་ཕྱོགས་བཅུར་འགྱེད། །དགྲ་བགེགས་སྙིང་
ནས་དྲོངས་ཤིག་ཁུག །ཛཿ སྤྲུལ་པ་ཆེན་པོའི་དུས་ལ་བབ། །འོག་ཕྱོགས་དགྲ་དང་བགེགས་འགུག་པ། །ཁྲོ་བོ་ཆེན་པོ་སྟོབས་པོ་ཆེ། །དབུ་གསུམ་ཕྱག་དྲུག་
གཤོག་པ་ཅན། །རྡོ་རྗེ་ཕུར་བུ་འདྲིལ་ཞིང་འདེབས། །ཞབས་བཞིས་ས་བདག་ཕོ་མོ་གནོན། །རྡོ་རྗེ་རིག་བྱེད་ཁྲོ་མོ་ཡང་། །འཇིགས་བྱེད་ཆེན་མོར་སྣང་བ་སྟེ། །
དགེས་པའི་ལོངས་སྤྱོད་དོན་དམ་གྱི། །དབྱིངས་ལས་མ་གཡོས་སྤྲུལ་པ་ཡི། །ཕོ་ཉ་མང་པོར་ཕྱོགས་བཅུར་འགྱེད། །དགྲ་བགེགས་སྙིང་ནས་དྲོངས་ཤིག་ཁུག །བྷྱོཿ

༄༅། །དཔལ་གྱི་ཕོ་ཉ་འགུགས་བྱེད་མ། །སྟེང་གི་ཕྱོགས་ནས་བྱུང་བ་ནི། །རྣམ་རྟོག་མི་མངའ་ཕག་པ་ལ། །ཕྱག་བརྙན་ཕག་པའི་མགོ་ཅན་ཞོན། །ཕྱག་
གཡས་རྡོ་རྗེ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ
དཔལ་གྱི་ཕོ་ཉ་འགུགས་བྱེད་མ། །ཤར་གྱི་ཕྱོགས་ནས་བྱུང་བ་ནི། །དཔའ་གཏུམ་ཟ་བྱེད་སྟག་མོ་ལ། །ཕྱག་བརྙན་སྟག་གི་མགོ་ཅན་ཞོན། །ཕྱག་གཡས་ལྕགས་ཀྱུ་
འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་ཕོ་
ཉ་འགུགས་བྱེད་མ། །མེ་མཚམས་ཕྱོགས་ནས་བྱུང་བ་ནི། །མི་འགྱུར་གཡག་དཀར་ཆེན་མོ་ལ། །ཕྱག་བརྙན་གཡག་གི་མགོ་ཅན་ཞོན། །ཕྱག་གཡས་དབྱུག་ཐོ་
འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་

ཉ་འགུགས་བྱེད་མ། །ལྷོ་ཡི་ཕྱོགས་ནས་བྱུང་བ་ནི། །འཇུག་བྱེད་ཆེན་མོ་ཤ་བ་ལ། །ཕྱག་བརྙན་ཤ་བའི་མགོ་ཅན་ཞོན། །ཕྱག་གཡས་དབྱུག་པ་འབར་བ་ཐོགས། །
གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་ཕོ་ཉ་འགུགས་བྱེད་མ། །
ལྷོ་ནུབ་མཚམས་ནས་བྱུང་བ་ནི། །ཡེ་ཤེས་སྤྱོད་རྫོགས་གཟིག་གིས་ཁྲིར། །ཕྱག་བརྙན་གཟིག་གི་མགོ་ཅན་ཞོན། །ཕྱག་གཡས་རལ་གྲི་འབར་བ་ཐོགས། །གཡོན་
པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་ཉ་འགུགས་བྱེད་མ། །ནུབ་
ཀྱི་ཕྱོགས་ནས་བྱུང་བ་ནི། །མཁས་བཙུན་བྱི་ལ་ཆེན་མོ་ལ། །ཕྱག་བརྙན་བྱི་ལའི་མགོ་ཅན་ཞོན། །ཕྱག་གཡས་པདྨ་དམར་པོ་ཐོགས། །གཡོན་པས་ཕུར་བུ་འདྲིལ་
ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་ཉ་འགུགས་བྱེད་མ། །ནུབ་བྱང་མཚམས་ནས་

༄༅། །བྱུང་བ་ནི། །ཟ་བྱེད་ཆེད་འཛིན་ཅེ་སྤྱང་ལ། །ཕྱག་བརྙན་ཅེ་སྤྱང་མགོ་ཅན་ཞོན། །ཕྱག་གཡས་རྡོ་རྗེ་འབར་བར་ཐོགས། །གཡོན་པས་ཕུར་བུ་འདྲིལ་
ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་ཕོ་ཉ་འགུགས་བྱེད་མ། །བྱང་གི་ཕྱོགས་ནས་བྱུང་
བ་ནི། །འཇོམས་བྱེད་རྩལ་འཕགས་སེང་གེ་ལ། །ཕྱག་བརྙན་སེང་གེའི་མགོ་ཅན་ཞོན། །ཕྱག་གཡས་རྒྱ་གྲམ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་
འདེབས༑ །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་ཕོ་ཉ་འགུགས་བྱེད་མ། །བྱང་ཤར་མཚམས་ནས་བྱུང་
བ་ནི། །སྟོབས་ཆེན་ལྡན་པ་དྲེད་ཀྱི་ཁྲིར། །ཕྱག་བརྙན་དྲེད་ཀྱིས་མགོ་ཅན་ཞོན། །ཕྱག་གཡས་རྡོ་རྗེ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །
དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་ཉ་འགུགས་བྱེད་མ། །འོག་གི་ཕྱོགས་ནས་བྱུང་བ་ནི། །རྣོ་བྱེད་

ལྡན་པ་དོམ་གྱི་ཁྲིར། །ཕྱག་བརྙན་དོམ་གྱིས་མགོ་ཅན་ཞོན། །ཕྱག་གཡས་ཐོ་བ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་
ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་ཉ་འགུགས་བྱེད་མ། །སྟེང་གི་ཕྱོགས་ནས་བྱུང་བ་ནི། །མྱོས་བྱེད་རྨིག་བུ་ཆེན་མོ་
ལ༑ །ཕྲ་མེན་རྨིག་པུའི་མགོ་ཅན་ཞོན། །ཕྱག་གཡས་དྲིལ་བུ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་
ཁུག ་ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་ཕོ་ཉ་འགུགས་བྱེད་མ། །ཤར་གྱི་ཕྱོགས་ནས་བྱུང་བ་ནི། །ཐོགས་མེད་བྱ་རྒོད་ཆེན་མོ་ལ། །ཕྲ་མེན་
བྱ་རྒོད་མགོ་ཅན་ཞོན། །ཕྱག་གཡས་རྔ་ཡབ་མཛེས་པ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་
ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་ཉ་འགུགས་བྱེད་མ། །མེ་ཡི་མཚམས་ནས་བྱུང་བ་ནི། །རིག་བྱེད་བྱ་རོག་ཆེན་མོ་ལ། །ཕྲ་མེན་བྱ་རོགས་མགོ་ཅན་

༄༅། །ཞོན༑ །ཕྱག་གཡས་མེ་དཔལ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་
ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་ཉ་འགུགས་བྱེད་མ། །ལྷོ་ཡི་ཕྱོགས་ནས་བྱུང་བ་ནི། །མུན་མཐོང་འུག་པ་ཆེན་མོ་ལ། །ཕྲ་མེན་འུག་པའི་མགོ་ཅན་
ཞོན༑ །ཕྱག་གཡས་དགྲ་སྟ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱགས་སུ་
ཆུག ་བྷོཿ དཔལ་གྱི་ཕོ་ཉ་འགུགས་བྱེད་མ། །ལྷོ་ནུབ་མཚམས་ནས་བྱུང་བ་ནི། །སྦེད་བྱེད་ཁྭ་ཏ་ཆེན་མོ་ལ། །ཕྲ་མེན་ཁྭ་ཏའི་མགོ་ཅན་ཞོན། །ཕྱག་གཡས་རྡོ་
རྗེ་ཞགས་པ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་
ཕོ་ཉ་འགུགས་བྱེད་མ། །ནུབ་ཀྱི་ཕྱོགས་ནས་བྱུང་བ་ནི། །འོད་ལྡན་གསལ་བཀྲ་པུ་ཤུད་ལ། །ཕྲ་མེན་པུ་ཤུད་མགོ་ཅན་ཞོན། །ཕྱག་གཡས་སྦྲུལ་ཞགས་འབར་བ་

ཐོགས༑ །གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷོཿ དཔལ་གྱི་ཕོ་ཉ་།
འགུགས་བྱེད་མ། །ནུབ་བྱང་མཚམས་ནས་བྱུང་བ་ནི། །གསོད་བྱེད་བྱ་ཁྲ་ཆེན་མོ་ལ། །ཕྲ་མེན་ཁྲ་ཡི་མགོ་ཅན་ཐོགས། །ཕྱག་གཡས་འཁོར་ལོ་འབར་བ་ཐོགས། །
གཡོན་པས་ཕུར་བུ་འདྲིལ་ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་ཕོ་ཉ་འགུགས་བྱེད་མ། །
བྱང་གི་ཕྱོགས་ནས་བྱུང་བ་ནི། །སྒྲིམ་པོ་གསལ་ལྡན་ཕ་ཝཾ་ལ། །ཕྲ་མེན་ཕ་ཝཾ་མགོ་ཅན་ཐོགས། །ཕྱག་གཡས་བེ་ཅོན་འབར་བ་ཐོགས། །གཡོན་པས་ཕུར་བུ་འདྲིལ་
ཞིང་འདེབས། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱགས་སུ་ཆུག །བྷོཿ དཔལ་གྱི་ཕོ་ཉ་འགུགས་བྱེད་མ། །བྱང་ཤར་མཚམས་ནས་
བྱུང་བ་ནི། །གསོད་བྱེད་སྲེ་མོང་ཆེན་མོ་ལ། །ཕྲ་མེན་སྲེ་མོང་མགོ་ཅན་ཞོན། །ཕྱག་གཡས་རྩེ་གསུམ་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །

༄༅། །དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཔལ་གྱི་ཕོ་ཉ་འགུགས་བྱེད་མ། །འོག་གི་ཕྱོགས་ནས་བྱུང་བ་
ནི༑ །དོན་དམ་དབྱིངས་སྦྱོར་བྱི་བ་ལ། །ཕྲ་མེན་བྱི་བའི་མགོ་ཅན་ཞོན། །ཕྱག་གཡས་གཏུན་ཤིང་འབར་བ་ཐོགས། །གཡོན་པས་ཕུར་བུ་འདྲིལ་ཞིང་འདེབས། །
དགྲ་བགེགས་སྙིང་ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷྱོཿ དཀྱིལ་འཁོར་དེ་ཡི་ཕྱི་རིམ་ན། །མཐར་བྱེད་ཆེན་མོ་སྒོ་མ་བཞི། །སྙིང་ནས་
དྲོངས་ཤིག་ལྕགས་ཀྱུ་མ། །ཡན་ལག་ཆིངས་ཤིག་ཞགས་པ་མ། །དབང་པོ་སྡོམས་ཤིག་ལྕགས་སྒྲོགས་མ། །རྡུལ་དུ་རློགས་ཤིག་དྲིལ་བུ་མ། །དགྲ་བགེགས་སྙིང་
ནས་དྲོངས་ཤིག་ཁུག །ཡན་ལག་ཆིངས་ལ་སྐྱུགས་སུ་ཆུག །བྷོཿ དཀྱིལ་འཁོར་དེ་ཡི་ཕྱི་རིམ་ན། །དབང་ཕྱུག་ལ་སོགས་ཉི་ཤུ་བརྒྱད། །ཤར་ནས་གཤེགས་པའི་
རྣལ་འབྱོར་བདུན། །ཁྱེད་ཀྱིས་ཞི་བའི་ལས་མཛོད་ཅིག །ལྷོ་ནས་གཤེགས་པའི་རྣལ་འབྱོར་བདུན། །ཁྱེད་ཀྱིས་རྒྱས་པའི་ལས་མཛོད་ཅིག །ནུབ་ནས་གཤེགས་པའི་

རྣལ་འབྱོར་བདུན། །ཁྱེད་ཀྱིས་དབང་གི་ལས་མཛོད་ཅིག །བྱང་ནས་གཤེགས་པའི་རྣལ་འབྱོར་བདུན། །ཁྱེད་ཀྱིས་དྲག་པོའི་ལས་མཛོད་ཅིག །ལྷ་ཚོགས་འཁོར་
བཅས་མ་ལུས་ཀུན། །སྔོན་གྱི་ཐུགས་དམ་རྗེས་དགོངས་ལ། །གདུག་པའི་དགྲ་བགེགས་བསྒྲལ་བ་དང་། །ཀཱི་ལ་ཡ་ཡི་དངོས་གྲུབ་སྩོལ། །བྷྱོཿ བདག་ཉིད་ཆེན་
མོའི་དུས་ལ་བབ། །ནམ་མཁའི་ཁམས་ཀྱི་དཔལ་མོ་བཙན། །བར་སྣང་ཁམས་ཀྱི་མཐུ་མོ་ཆེ། །བར་སྣང་རྒྱུ་ཚེ་མཁའ་འགྲོ་མ། །ཆོས་ཀྱི་དབྱིངས་ན་བཞུགས་ཙམ་
མ༑ །རྡོ་རྗེ་གར་གྱི་དབང་ཕྱུག་མ། །རྒྱ་མཚོའི་གཏིང་ན་བཞུགས་ཙམ་ན། །རྡོ་རྗེ་མེ་ཟ་བྲག་གྱོན་མ། །བྷ་གའི་ཀློང་ན་བཞུགས་ཙམ་ན། །ཡུམ་ཆེན་བྷ་ག་པྲི་ཏི་
མ༑ །སྟོན་ཚེ་ཤ་བ་ཆིབས་པའི་ཚེ། །ལྷ་མོ་པཎ་ཤ་བ་རི། །ནམ་གྱི་གུང་ཕྱེད་རྒྱུ་བའི་ཚེ། །རྡོ་རྗེ་ནམ་གྲུ་མཐུ་མོ་ཆེ། །རི་རྒྱལ་རི་རབ་རྩེར་བཞུགས་ནས། །གླིང་
བཞི་སྐྱོང་བར་མཛད་པའི་ཚེ། །གླིང་བཞི་ཀུན་འཇོམས་དྲག་མོ་རྒྱལ། །མི་གཅིག་མ་ལ་མིང་དགུ་མ། །མིང་དགུ་མ་ལ་མཚན་སྟོང་མ། །གང་ལ་བྱ་བ་ནོར་ར་རེ། །

༄༅། །སྐྱོད་ཅིག་རི་རབ་རྩེ་ནས་བསྐྱོད། །ཁྱོད་ཀྱི་ཐུགས་དམ་དུས་ལ་བབ། །མ་གཡེལ་མ་གཡེལ་དམ་ཅན་མ། །བཅོལ་པའི་ཕྲིན་ལས་གྲུབ་པར་མཛོད། །།
བྷོཿ ཤྭ་ན་མུ་ཁའི་དུས་ལ་བབ། །ཟངས་ཀྱི་ཝ་མོ་རྐང་གསུམ་ལ། །ཟངས་ཀྱི་མི་མོ་ཆེན་མོ་ཞོན། །མིག་ནི་ཉི་མའི་ཟེར་ལས་འཚེར། །སྤུ་ནི་རལ་གྲིའི་སོ་བས་རྣོ། །
སྡེར་མོ་ལྕགས་ཀྱུ་འབར་བ་འདྲ། །མཇུག་མ་ལྕགས་ཀྱུ་ལྡོག་པ་བཞིན། །བང་ནི་གློག་གིས་བསྐྱོད་དུ་མེད། །སྐད་ནི་སྟོང་ཁམས་ཁྱབ་པར་སྒྲོགས། །གཡས་པ་རྡོ་
ཝཾ རྗེས་རི་རབ་བསྙིལ། །གཡོན་པས་ཟངས་ཀྱི་ཞགས་པ་ཐོགས། །གང་ལ་བྱ་བ་ནོར་ར་རེ། །སྐྱོད་གཅིག་རྒྱ་མཚོའི་གཏིང་ནས་བསྐྱོད། །ཁྱོད་ཀྱི་ཐུགས་དམ་དུས་ལ་
བབ༑ །མ་གཡེལ་མ་གཡེལ་དམ་ཅན་མ། །བཅོལ་པའི་ཕྲིན་ལས་གྲུབ་པར་མཛོད། །བྷྱོཿ ས་བདག་ཆེན་མོའི་དུས་ལ་བབ། །རྒྱ་གར་ཡུལ་གྱི་ཚུར་རོལ་ན། །
བལ་པོ་ཡུལ་གྱི་ཕ་རོལ་ན། །རྒྱ་བལ་གཉིས་ཀྱི་མཚམས་ཤེད་ན། །ཆུ་ནི་བྱང་ཆུབ་བདུད་རྩིའི་ཆུ། །མེ་ཏོག་པདྨ་དགུན་ཡང་སྐྱེ། །ཡང་ལེ་ཤོད་ཀྱི་བྲག་ཕུག་ཏུ། །

སློབ་དཔོན་པདྨ་འབྱུང་གནས་ཀྱི། །སྤྱན་སྔར་ཁས་བླངས་དམ་བཅས་ནས། །ཕུར་པའི་སྲུང་མར་ཞལ་བཞེས་མ། །བསེ་ཡི་ལྷ་མོ་མཆེད་སྡེ་བཞི། །གཅིག་ནི་བལ་
ཡུལ་མཐིལ་ན་བཞུགས། །མར་ཁུའི་མཚོ་ལ་གནས་བཅས་ཤིང་། །ཁྱོད་ཀྱི་བཀའ་ཉན་འབུམ་སྡེ་ནི། །ནང་ཡང་མར་ཁུའི་མཚོ་ལ་འདུ། །ནུབ་ཀྱང་མར་ཁུའི་མཚོ་ལ་
འདུ༑ །མར་ཁུའི་མཚོ་ལ་འདུ་འདུ་ནས། །མཐིང་ནག་རལ་པ་ཤ་ར་ར། །དབང་གི་བསེ་ཁྲབ་སི་ལི་ལི། །རལ་པ་རེ་ལ་ཕུར་པ་རེ། །བསེ་ཡི་རལ་པ་སི་ལི་ལི། །
ཁྱོད་ནི་བདུད་ཀྱི་བུ་མོ་སྟེ། །ཆིབས་སུ་བདུད་རྟ་ནག་པོ་ཆིབས། །ན་བཟའ་བེར་ཆེན་མཐིང་ནག་གསོལ། །བརྡ་ནི་མི་འཕྲོད་ལྷོ་བལ་སྐད། །སྐད་ནི་མི་གོ་གསལ་མི་
གསལ༑ །དྲི་ནི་མི་འཕྲོད་ཕྱོགས་ཀུན་ལྡང་། །གཟུགས་ནི་མི་སྟོན་ལག་བརྒྱ་མ། །གཡས་པ་ལྔ་བཅུས་ཕུར་པ་འདྲིལ། །གཡོན་པ་ལྔ་བཅུས་ལྕགས་ཀྱུ་འཛིན། །
ལྕགས་ཀྱུས་ཟུང་ལ་ཕུར་པས་ཐོབ། །ཀུ་ལན་དྷ་རའི་དུས་ལ་བབ། །ས་བདག་རྒྱལ་མོའི་དུས་ལ་བབས། །གཅིག་ནི་ཚ་བ་རོང་ན་བཞུགས། །ཞག་གི་མཚོ་ལ་གནས་

༄༅། །བཅས་ཤིང་། །ཁྱོད་ཀྱི་བཀའ་ཉན་འབུམ་སྡེ་ནི། །ནང་ཡང་ཞག་གི་མཚོ་ལ་འདུ། །ནུབ་ཀྱང་ཞག་གི་མཚོ་ལ་འདུ། །ཞག་གི་མཚོ་ལ་འདུ་འདུ་ནས། །
སེར་ནག་རལ་པ་ཤ་ར་ར། །དབང་གི་བསེ་ཁྲབ་སི་ལི་ལི། །རལ་པ་རེ་ལ་ཕུར་པ་རེ། །བསེ་ཡི་རལ་པ་སི་ལི་ལི། །ཁྱོད་ནི་བཟའ་ཡི་བུ་མོ་སྟེ། །ཆིབས་སུ་བཟའ་
རྟ་ཞུར་པོ་ཆིབས། །ན་བཟའ་བེར་ཆེན་སེར་ཁྲ་གསོལ། །བརྡ་ནི་མི་འཕྲོད་ལྷོ་བལ་སྐད། །སྐད་ནི་མི་གོ་གསལ་མི་གསལ། །དྲི་ནི་མི་འཕྲོད་ཕྱོགས་ཀུན་ལྡང་། །
གཟུགས་ནི་མི་སྟོན་ལག་བརྒྱ་མ། །གཡས་པ་ལྔ་བཅུས་ཕུར་པ་འདྲིལ། །གཡོན་པ་ལྔ་བཅུས་ལྕགས་ཀྱུ་འཛིན། །ལྕགས་ཀྱུས་ཟུང་ལ་ཕུར་པས་ཐོབ། །ཤུ་ལན་དྷ་
རའི་དུས་ལ་བབ། །ས་བདག་རྒྱལ་མོའི་དུས་ལ་བབས། །གཅིག་ནི་མང་ཡུལ་བསེ་ན་བཞུགས། །རཀྟའི་མཚོ་ལ་གནས་བཅས་ཤིང་། །ཁྱོད་ཀྱི་བཀའ་ཉན་འབུམ་སྡེ་
ནི༑ །ནང་ཡང་རཀྟའི་མཚོ་ལ་འདུ། །ནུབ་ཀྱང་རཀྟའི་མཚོ་ལ་འདུ། །རཀྟའི་མཚོ་ལ་འདུ་འདུ་ནས། །དམར་ནག་རལ་པ་ཤ་ར་ར། །དབང་གི་བསེ་ཁྲབ་སི་ལི་ལི། །

རལ་པ་རེ་ལ་ཕུར་པ་རེ། །བསེ་ཡི་རལ་པ་སི་ལི་ལི། །ཁྱོད་ནི་བཙན་གྱི་བུ་མོ་སྟེ། །ཆིབས་སུ་བཙན་རྟ་དམར་པོ་ཆིབས། །ན་བཟའ་བེར་ཆེན་དམར་ཁྲ་གསོལ། །
བརྡ་ནི་མི་འཕྲོད་ལྷོ་བལ་སྐད། །སྐད་ནི་མི་གོ་གསལ་མི་གསལ། །དྲི་ནི་མི་འཕྲོད་ཕྱོགས་ཀུན་ལྡང་། །གཟུགས་ནི་མི་སྟོན་ལག་བརྒྱ་མ། །གཡས་པ་ལྔ་བཅུས་ཕུར་
པ་འདྲིལ། །གཡོན་པ་ལྔ་བཅུས་ལྕགས་ཀྱུ་འཛིན། །ལྕགས་ཀྱུས་ཟུང་ལ་ཕུར་པས་ཐོབ། །ཙ་མུན་དྷ་རའི་དུས་ལ་བབ། །ས་བདག་རྒྱལ་མོའི་དུས་ལ་བབ།།
གཅིག་ནི་སྙེ་ནམ་བྲིན་ན་བཞུགས། །འོ་མའི་མཚོ་ལ་གནས་བཅས་ཤིང་། །ཁྱོད་ཀྱི་བཀའ་ཉན་འབུམ་སྡེ་ནི། །ནང་ཡང་འོ་མའི་མཚོ་ལ་འདུ། །ནུབ་ཀྱང་འོ་མའི་མཚོ་
ལ་འདུ། །འོ་མའི་མཚོ་ལ་འདུ་འདུ་ནས། །ལྗང་ནག་རལ་པ་ཤ་ར་ར། །དབང་གི་བསེ་ཁྲབ་སི་ལི་ལི། །རལ་པ་རེ་ལ་ཕུར་པ་རེ། །བསེ་ཡི་རལ་པ་སི་ལི་ལི། །
ཁྱོད་ནི་ཀླུ་ཡི་བུ་མོ་སྟེ། །ཆིབས་སུ་ཀླུ་རྟ་སྔོན་པོ་ཆིབས། །ན་བཟའ་བེར་ཆེན་སྔོ་ཁྲ་གསོལ། །བརྡ་ནི་མི་འཕྲོད་ལྷོ་བལ་སྐད། །སྐད་ནི་མི་གོ་གསལ་མི་གསལ། །

༄༅། །དྲི་ནི་མི་འཕྲོད་ཕྱོགས་ཀུན་ལྡང་། །གཟུགས་ནི་མི་སྟོན་ལག་བརྒྱ་མ། །གཡས་པ་ལྔ་བཅུས་ཕུར་པ་འདྲིལ། །གཡོན་པ་ལྔ་བཅུས་ལྕགས་ཀྱུ་འཛིན། །
ལྕགས་ཀྱུས་ཟུང་ལ་ཕུར་པས་ཐོབ། །ཀཾ་ཀ་དྷ་རའི་དུས་ལ་བབ། །དེ་ཡི་ལས་མཁན་ཆེན་མོ་ནི། །གྲུ་འདེགས་རྒྱལ་མོ་ཆེན་མོ་བཞི། །སྤྱི་བྱིན་རྡོ་རྗེ་མཐུ་མོ་ཆེ། །
ཁྱོད་ནི་བདུད་ཀྱི་བུ་མོ་སྟེ། །མཐིང་ནག་འབར་བའི་དཀྱིལ་འཁོར་ནས། །མཐིང་ནག་རལ་པ་ཤ་ར་ར། །མཐིང་ནག་ཅོད་པན་པུ་རུ་རུ། །ཕྱག་ན་གསེར་གྱི་ཕུར་པ་
བསྣམས༑ །གསེར་གྱི་རྔ་ཆུང་དི་རི་རི། །གསེར་གྱི་མདུང་ཐུང་ཆེམས་སེ་ཆེམ། །གསེར་གྱི་རྣ་ཆ་ཀྱི་ལི་ལི། །ཁྱོད་ཀྱི་ཐུགས་དམ་དུས་ལ་བབ། །ཛཿ དགྲ་
བགེགས་ཟུངས་ལ་སོད་ལ་ཤོག །མགོ་དང་ཡན་ལག་ཕྲོལ་ལ་ཤོག །དགྲ་བོ་ནྲྀ་ཛཿ ཡ་བྱིན་རྡོ་རྗེ་མཐུ་མོ་ཆེ། །ཁྱོད་ནི་གཟའ་ཡི་བུ་མོ་སྟེ། །སེར་ནག་འབར་བའི་
དཀྱིལ་འཁོར་ནས། །ཞག་གི་རལ་པ་ཤ་ར་ར། །ལེབ་རྒན་ཅོད་པན་པུ་རུ་རུ། །ཕྱག་ན་ཟངས་ཀྱི་ཕུར་པ་བསྣམས། །ཟངས་ཀྱི་རྔ་ཆུང་དི་རི་རི། །ཟངས་ཀྱི་

མདུང་ཐུང་ཆེམས་སེ་ཆེམ། །ཟངས་ཀྱི་རྣ་ཆ་ཀྱི་ལི་ལི། །ཁྱོད་ཀྱི་ཐུགས་དམ་དུས་ལ་བབ། ཛཿ དགྲ་བགེགས་ཟུང་ལ་སོད་ལ་ཤོག །མགོ་དང་ཡན་ལག་ཕྲོལ་ལ་
ཤོག །དགྲ་བོ་ནྲྀ་ཛཿ བསེ་བྱིན་རྡོ་རྗེ་མཐུ་མོ་ཆེ། །ཁྱོད་ནི་བཙན་གྱི་བུ་མོ་སྟེ། །དམར་ནག་འབར་བའི་དཀྱིལ་འཁོར་ནས། །ཁྲག་གི་རལ་པ་ཤ་ར་ར། །ལེབ་
རྒན་ཅོད་པན་པུ་རུ་རུ། །ཕྱག་ན་བསེ་ཡི་ཕུར་པ་བསྣམས། །བསེ་ཡི་རྔ་ཆུང་དི་རི་རི། །བསེ་ཡི་མདུང་ཐུང་ཆེམས་སེ་ཆེམས། །བསེ་ཡི་རྣ་ཆ་ཀྱི་ལི་ལི། །ཁྱོད་ཀྱི་
ཐུགས་དམ་དུས་ལ་བབ། ཛཿ དགྲ་བགེགས་ཟུང་ལ་སོད་ལ་ཤོག །མགོ་དང་ཡན་ལག་ཕྲོལ་ལ་ཤོག །དགྲ་བོ་ནི་ཛ ཕག་བྱིན་རྡོ་རྗེ་མཐུ་མོ་ཆེ། །ཁྱོད་ནི་ཀླུ་
ཡི་བུ་མོ་སྟེ། །ལྗང་ནག་འབར་བའི་དཀྱིལ་འཁོར་ནས། །ལྗང་ནག་རལ་པ་ཤ་ར་ར། །ལྗང་ནག་ཅོད་པན་པུ་རུ་རུ། །ཕྱག་ན་ལྕགས་ཀྱི་ཕུར་པ་བསྣམས། །ལྕགས་
ཀྱི་རྔ་ཆུང་དི་རི་རི། །ལྕགས་ཀྱི་མདུང་ཐུང་ཆེམས་སེ་ཆེམ། །ལྕགས་ཀྱི་རྣ་ཆ་ཀྱི་ལི་ལི། །ཁྱོད་ཀྱི་ཐུགས་དམ་དུས་ལ་བབ། ཛ དགྲ་བགེགས་ཟུངས་ལ་སོད་ལ་།

༄༅། །ཤོག ་མགོ་དང་ཡན་ལག་ཕྲོལ་ལ་ཤོག །དགྲ་བོ་ནྲྀ་ཛཿ སྲས་མཆོག་གི་བསྟོད་པ་ནི། ༈ འདོད་ཆགས་ཁྲོས་པའི་མེ་ནི་དམར་ནག་འབར། །ཞེ་སྡང་ཁྲོས་།
པའི་མེ་ནི་མཐིང་ནག་འབར། །གཏི་མུག་ཁྲོས་པའི་མེ་ནི་སྨུག་ནག་འབར། །ང་རྒྱལ་ཁྲོས་པའི་མེ་ནི་སེར་ནག་འབར། །ཕྲག་དོག་ཁྲོས་པའི་མེ་ནི་ལྗང་ནག་འབར། །
གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །ཁྲོ་རྒྱལ་འདུས་པའི་སྲས་མཆོག་ཀཱི་ལ་ཡ། །ལྷ་མཆོག་རྡོ་རྗེ་གཞོན་ནུ་སྐུར་བཞེངས་ཤིག །བདུད་དང་ལོག་
འདྲེན་ཚོགས་རྣམས་འདུལ་བའི་ཕྱིར། །དྲག་པོ་ཕུར་བུའི་ཚུལ་དུ་སྐུར་བཞེངས་ཤིག །དབུ་ལ་རྒྱ་མདུད་ཁྲོ་རྒྱལ་རིགས་ལྔའི་གཙོ། །ཕྱོགས་བཞི་མཚམས་བཞི་སྟེང་འོག་
ཁྲོ་རྒྱལ་བཅུ། །སྟེང་གི་རྒྱ་མདུད་ཁྲོ་ཆེན་ཧཱུཾ་ཀ་ར། །ཕྱོགས་བཞི་མཚམས་བཞི་ཕྱོགས་མཚམས་ཁྲོ་ཆེན་བརྒྱད། །འོག་གི་རྒྱ་མདུད་ཁྲོ་ཆེན་སྟོབས་པོ་ཆེ། །ཟུར་བཞིའི་
རྒྱ་མདུད་སྒོ་མ་རྣམ་པ་བཞི། །རྩེ་མོ་གྲུ་གསུམ་གདུག་པའི་དགྲ་བགེགས་འདུལ། །ཁོང་སྟོང་བྱང་ཆུབ་སེམས་ལ་ཕྱག་འཚལ་ལོ། །བདུན་པ་འཛབ་མཆོད་ནི། ཧཱུྃ་བཛྲ་ཛྷཱ་ན་ཀཱི་

ལི་ཀཱི་ལ་ཡ། ཅེས་བརྗོད་པས་རང་གི་ཏིང་ངེ་འཛིན་སེམས་དཔའི་ཧཱུྃ་ལས་ཡེ་ཤེས་སེམས་དཔའ་རང་གི་སྙིང་གར་གནས་པ་དེ་འདྲ་བ་གཅིག་མདུན་དུ་བྱུང་། ཛྙཱ་ན་ས་ཏཱ་ཨེ་ཏྲི་ཀོ་ཎ་བི་མ་ན། པཾ་པདྨ་མཎྜ་ལ། མ་
སུརྱ་མཎྜལ། ཨ་ཙནྡྲ་མཎྜ་ལ། ཧཱུཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། ཅེས་པས་སེམས་དཔའ་སུམ་བརྩེགས་སུ་བསྐྱེད་པའི་ཧཱུྃ་གི་མཐར་མར་སྔགས་ཀྱི་ཕྲེང་བས་བསྐོར་བར་བསམ་ལ། གྲུ་
གསུམ་མཐིང་ནག་འབར་བའི་དཀྱིལ་འཁོར་དུ། །དབང་ཕྱུག་ཕོ་མོ་བསྣོལ་བའི་གདན་སྟེང་ན། །བཅོམ་ལྡན་དཔལ་ཆེན་རྡོ་རྗེ་གཞོན་ནུ་ནི། །སྐུ་མདོག་མཐིང་ནག་
འཇིགས་པའི་སྐུར་སྟོན་པ། །ཡབ་ཡུམ་ཐབས་དང་ཤེས་རབ་གཉིས་སུ་མེད། །འཁོར་གྱི་ཕྲ་མེན་ཕོ་ཉའི་ཚོགས་ལ་སོགས། །ཡུན་རིང་དུས་ནས་བསྙེན་ཅིང་བསྒྲུབས་
པའི་ལྷ། །དྲག་པོ་རང་བྱུང་དབང་དང་དངོས་གྲུབ་སྩོལ། །ཞེས་བརྗོད་ལ་སྔགས་བཟླས་པའི་ཚེ། སྔགས་ཀྱི་ཕྲེང་བ་འགལ་མེ་ལྟར་འཁོར་བའི་འོད་ལས་རང་འདྲ་བའི་སྐུ་སྤྲོས། འདས་པ་རྣམས་མཆོད་ཅིང་དངོས་གྲུབ་
རང་འདྲའི་སྐུར་གྱུར། རང་ལ་ཐིམ་པ་དང་། སེམས་ཅན་གྱི་དོན་བྱེད་ཅིང་དགྲ་བགེགས་སྒྲོལ་བའི་ཏིང་ངེ་འཛིན་དང་ལྡན་པས་གཙོ་བོ་ལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། སྟོང་རྩ་བརྒྱད། འཁོར་རྣམས་

༄༅། །ལ༑ ཨོ་དཱིཔྟ་ཙཀྲ་ཧ་ན་ཧ་ན་ཧཱུྃ་ཕཊ། ཅེས་དང་། ཨོཾ་བཛྲ་ཀྲོ་དྷ་ཧཱུྃ་ཀཱ་ར་ཧཱུཾ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་
ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུཾ་བནྡྷ་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། །
ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་
ཧཱ་བ་ལ་ཧཱུཾ་སྥོ་ཊ་སྤོ་ཊ་ཧཱུྃ་ཕཊ། ཅེས་བརྒྱ་རྩ་བརྒྱད། ཕྲ་མེན་དང་སྒོ་མ་བཞི་ལ། ཨོཾ་བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུཾ་བཾ། ཨོཾ་བཛྲ་མཱ་རཱ་ཎི་ཧཱུཾ་ཧོཿ 
ཉི་ཤུ་རེ་དབང་ཕྱུག་མ་ལ། བྷྱོཿ བྷྱོཿབྷྱོཿབྷྱོཿབྷྱོཿབྷྱོཿཞེས་བཟླས། དེ་དག་གི་རྗེས་སུ། མ་རཀྨོ་ཡཀྨོ་ཀ་ལ་རུ་པ་སྙིང་རྩ་ལ་ཡཾ་ཡཾ། སྲོག་རྩ་ལ་ཡཾ་ཡཾ། སྙིང་ལ་ཁྲིལ་ཁྲིལ། སྲོག་ལ་
ཆུམ་ཆུམ། ཙིཏྟ་སྲོག་ལ་ཏུཾ་ཏུཾ། ཐུཾ་རིལ་རིལ། སྙིང་ཁྲག་སྲོག་ལ་ཤན་ཤན། སྙིང་ཁྲག་ཚག་ཚག །འུར་འུར། ཤིག་ཤིག །གུལ་གུལ། ཉག་ཉག། སོད་།

སོད༑ དྷ་ཏི་མ་མཱ་ཤྲཱི་གྷྲཾ། ཀརྨ་ཀ་ར། མཱ་ར་སྱ་ན་པྲ་མརྡ་ནི་ཡེ་ཧཱུྃ་ཕཊ། ཅེས་ཚར་གཅིག་བཟླས་པ་ཕྱག་ལེན་ལ་མཛད། བཟླས་པ་ཚར་བ་དང་། བདེ་བར་གཤེགས་པ་ཐམས་ཅད་ཀྱི་སྐུ་
གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་སྒོ་ནས་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་རྡོ་རྗེ་གཞོན་ནུའི་གོ་འཕང་ཚེ་འདི་
ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། ཞེས་བརྗོད་ཅིང་ཕྲེང་བ་ལ་ཁ་བླངས་ཕོག་པར་རང་གི་མགོ་ཐོག་ཏུ་བཞག་པས་བྱིན་རླབས་བསྟིམ། མདུན་གྱི་ཡེ་ཤེས་སེམས་དཔའ་འོད་དུ་ཞུ་ནས་རང་ལ་
ཐིམ་པས་བདག་ཉིད་གཟི་མདངས་དང་ནུས་མཐུ་དཔག་ཏུ་མེད་པར་བསམ་མོ། །དེ་ནས། ལྷ་ཚོགས་འཁོར་བཅས་མ་ལུས་ཀུན། །སྔོན་གྱི་ཐུགས་དམ་དགྱེས་དགོངས་ལ། །
གདུག་པའི་དགྲ་བགེགས་བསྒྲལ་བ་དང་། །ཀཱི་ལ་ཡ་ཡི་དངོས་གྲུབ་སྩོལ། །ཞེས་པའི་འདོད་དོན་གསོལ་བཏབ་དང་། སྐབས་འདིར་བརྒྱུད་འདེབས་འདོན་པ་ཕྱག་ལེན་ལ་མཛད་པས། ༈ དཔལ་རྡོ་རྗེ་
ཕུར་པའི་བརྒྱུད་འདེབས་བརྟན་གཡོ་ཀུན་ཁྱབ་མ་བཞུགས་སོ། །ན་མོ་ཤྲཱི་དྷརྨ་དྷ་ཏུ་མ་ཧཱ་སུ་ཁ་ཡ། དཔལ་ལྡན་བརྟན་གཡོ་ཀུན་ཁྱབ་སྲིད་ཞིའི་བདག །རང་བཞིན་བརྗོད་པའི་མཐའ་བྲལ་

༄༅། །ལ་ཨཱ གསུམ་པ་བཤགས་པ་བྱ་ཞིང་བྱིན་གྱིས་རླབས་པ་ལ་གཉིས་ལས། བཤགས་པ་ནི། རང་གི་ཐུགས་ཀའི་ཧཱུྃ་ལས་འོད་འཕྲོས། རང་བཞིན་གྱིས་གནས་ནས་བླ་མ་དང་
དཀྱིལ་འཁོར་གྱི་ལྷ་ཚོགས་དཔའ་བོ། མཁའ་འགྲོ། དམ་ཅན་སྲུང་མར་བཅས་པ་སྤྱན་དྲངས་ལ་སྲུང་འཁོར་གྱི་ནང་མདུན་གྱི་ནམ་མཁར་བཞུགས་པར་བསམ་ཞིང་། བཛྲ་ས་མཱ་ཛ༔
ཞེས་བརྗོད་ལ་རྡོ་རྗེ་བསྡུ་བའི་ཕྱག་རྒྱ་བཅའ། ན་མོ་གུ་རུ་བྷྱ༔ ན་མོ་བཛྲ་ཀཱི་ལི་ཀཱི་ལ་ཡ་མཎྜལ་ས་པ་རི་ཝཱ་ར་བྷྱཿ ཞེས་པས་བླ་མ་དང་ཡི་དམ་གྱི་ལྷ་ལ་ཕྱག་འཚལ་ལོ། །སྡོམ་གསུམ་སྐུ་གསུང་ཐུགས་
ཀྱི་དམ་ཚིག་དང་། །རྩ་བ་ཡན་ལག་ཉེས་བྱས་ཕྲ་མོ་དང་། །དམ་ཚིག་ཆེ་ཆུང་ཚོར་དང་མ་ཚོར་དང་། །ཟླ་དང་ཞོར་གྱིས་དམ་ཚིག་ཉམས་པ་དང་། །ཁས་བླངས་ཆེ་ལ་
ཉམས་བླངས་ཆུང་བ་དང་། །བཀའ་ལྟར་མ་བགྱིས་གཞུང་ལྟར་མ་བསྲངས་དང་། །ཏིང་འཛིན་ལྷོད་གྱུར་འཛབ་བཟླས་ཉུང་བ་དང་། །ཡི་དམ་ལྷ་ཡི་བསྒོམ་པ་གཡེལ་ལ་
སོགས༑ །ཉམས་གྲིབ་ཉེས་པའི་ཚོགས་རྣམས་མ་ལུས་ཀུན། །ཕྱོགས་བཅུར་བཞུགས་པའི་སངས་རྒྱས་བྱང་སེམས་དང་། །བླ་མ་དཔའ་བོ་མཁའ་འགྲོ་རྣལ་འབྱོར་མ། །

རྡོ་རྗེ་གཞོན་ནུའི་དཀྱིལ་འཁོར་ལྷ་ཚོགས་དང་། །དུར་ཁྲོད་བརྒྱད་གནས་དམ་ཅན་མཁའ་འགྲོ་ལ། །སྔར་བྱས་འགྱོད་དང་ཕྱིན་ཆད་སྡོམ་སེམས་ཀྱིས། །སྒྱུ་མ་ལྟ་བུའི་
ངང་དུ་བཤགས་པར་བགྱི། །མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ། །ཞེས་དང་། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་བདག་
ཉིད་ཅན། །བདེ་གཤེགས་རྒྱལ་བ་འཁོར་བཅས་ལ། །ལུས་ངག་ཡིད་ཀྱིས་ཕྱག་འཚལ་ལོ། །ཕྱི་ནང་གསང་བ་བླ་མེད་པའི། །མཆོད་པ་ཀུན་གྱིས་མཆོད་བགྱིད་ཅིང་། །
བཀའ་ཡི་བྲན་དང་འབངས་ཀྱི་ཕྱིར། །བདག་གི་ལུས་ཀྱང་དབུལ་བར་བྱ། །སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །རྣལ་འབྱོར་
སྔགས་བདག་ཧེ་རུ་ཀ །འཁོར་ལོར་བཞུགས་པའི་བདག་ཉིད་ཅན། །དེ་རྣམས་ལའང་སྐྱབས་སུ་མཆི། །དཀྱིལ་འཁོར་བདག་པོར་གྱུར་པ་ཡི། །བྱང་ཆུབ་སེམས་ཀྱི་
དངོས་པོ་ནི། །ཁྱད་པར་དུ་ཡང་སློབ་དཔོན་ལ། །རྟག་ཏུ་བདག་ནི་སྐྱབས་སུ་མཆི། །དཀྱིལ་དང་འཁོར་དུ་བཅས་པ་རྣམས། །གཙོ་བོ་འཁོར་དང་བཅས་པ་ཡི། །

༄༅། །རྣལ་འབྱོར་འཁོར་བཅས་ཐམས་ཅད་དང་། །བྱང་ཆུབ་སེམས་དཔའ་ཐམས་ཅད་ནི། །དེ་དག་བདག་ལ་དགོངས་སུ་གསོལ། །བདག་ནི་དུས་འདི་ནས་
བཟུང་སྟེ། །ཇི་སྲིད་བྱང་ཆུབ་མ་ཐོབ་བར། །བདག་གིས་སྡོམ་པ་མ་ལུས་བཟུང་། །བདག་གིས་སྡིག་པ་བགྱིས་པ་གང་། །བདེ་གཤེགས་སྤྱན་སྔར་མཆིས་ནས་སུ། །
དུས་གསུམ་སྡིག་པ་བགྱིས་པ་རྣམས། །ཁྱོད་ལ་མ་ལུས་སོ་སོར་བཤགས། །སངས་རྒྱས་ཆོས་དང་བྱང་ཆུབ་སེམས། །རང་རྒྱལ་དགྲ་བཅོམ་ཉན་ཐོས་སོགས། །འགྲོ་
བ་ཀུན་གྱི་བསོད་ནམས་ལ། །དེ་ལ་རྗེས་སུ་ཡི་རང་བགྱི། །སེམས་ཅན་མ་ལུས་སྲིད་པར་ལྟུང་། །འགྲོ་རྣམས་ཀུན་ལ་ཕན་བྱའི་ཕྱིར། །བདག་གིས་དུས་འདི་ཉིད་དུ་
ནི༑ །བྱང་ཆུབ་སེམས་ནི་བསྐྱེད་པར་བགྱི། །ཞེས་བརྗོད། མདུན་གྱི་ཚོགས་ཞིང་དེ་ཐམས་ཅད་ཛཿཧཱུྃ་བྃ་ཧོརང་གི་སྙིང་གར་བསྟིམ་མོ། །གཉིས་པ་བྱིན་གྱིས་བརླབ་པ་ལ་གཉིས་ལས།
བྱིན་དབབ་པ་ནི། རང་གི་སྙིང་ག་ནས་འོད་འཕྲོས། བདེ་བར་གཤེགས་པ་ཐམས་ཅད་ཀྱི་ཐུགས་རྗེའི་བྱིན་རླབས་བསྡུས་ནས། བདག་དང་དཀྱིལ་འཁོར་གྱི་གནས་སུ་ཐིམ་

པས་བྱིན་གྱིས་བརླབ་པར་གྱུར་པར་བསམ་ཞིང༌། ཨ་ལ་ལ་ཧོཿཧཱུྃ་ཧཱུྃ་ཧཱུྃ་ཛཧཱུྃ་བྃ་ཧོ། ས་མ་ཡ་ཧོ༔ ས་མ་ཡ་ཧཱུྃ། འཕགས་མཆོག་ཐུགས་རྗེའི་དུས་ལ་བབ། །ཁྱད་པར་
བསྟན་པའི༔ མཐུ་རྩལ་དབྱུང་བའི༔ བྱིན་གྱིས་རློབས་པའི༔ དབང་ཆེན་བསྐུར་བའི༔ དངོས་གྲུབ་སྩོལ་བའི་དུས་ལ་བབ། །མཐུ་ཆེན་མཐུ་སྩོལ་བཅོམ་ལྡན་
འདས༑ །བྱིན་ཆེན་བྱིན་རློབས་བཅོམ་ལྡན་འདས། །དབང་ཆེན་དབང་བསྐུར་བཅོམ་ལྡན་འདས། །དངོས་གྲུབ་མཆོག་སྩོལ་བཅོམ་ལྡན་འདས། །བདག་གི་ལས་
འབྲས་མཆིས་པར་མཛོད། །ལས་ཀྱི་དངོས་གྲུབ་བདག་ལ་སྩོལ། །ཞེས་དང་། རྔ་དང་། དྲིལ་བུ་ལ་སོགས་པའི་སྒྲས་བྱིན་དབབ་བོ། །གཉིས་པ་རྫས་བྱིན་གྱིས་བརླབ་པ་ནི། ཨོཾ་བཛྲ་ཀྲོ་དྷ་ཨ་མྲྀ་ཏ་
ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཀྱིས་མ་དག་པ་བསངས་ཤིང་བགེགས་བསྐྲད། རང་གི་ཐུགས་ཀ་ནས་རཾ་དམར་པོ་སྤྲོས་པའི་མེས་བདུད་རྩིའི་སྣོད་ལ་རེག་པས་མི་གཙང་བ་བསྲེགས། ཡཾ་
སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས་ཏེ་སྐྱོན་ཐམས་ཅད་དག་པར་བྱས། བྷྲཱུྃ་སྤྲོས་པས་བྷནྡྷ་འབར་བའི་སྣོད་ཆེན་པོར་གྱུར། ཨོ་སྤྲོས་པས་མཆོད་རྫས་

༄༅། །རྣམས་འདོད་པའི་ཡོན་ཏན་བསམ་གྱིས་མི་ཁྱབ་པས་གང་བར་གྱུར། པར་བསམ། ཕུད། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱཿསྭ་བྷཱ་ཝ་ཤུདྡྷོ྅་ཧཾ། གིས། སྟོང་པར་སྦྱངས་
པའི་ངང་ལས། ཡཾ་ལས་རླུང་། རཾ་ལས་མེའི་སྟེང་དུ། ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་བྱུང་བའི་ཐོད་པ་ཡངས་པར་ཧཱུྃ་ཨོཾ་ཏྲཱྃ་ཧྲཱིཿཨཱལས་ཤ་ལྔ་བདུད་
རྩི་ལྔ་ཡེ་ཤེས་ལྔའི་ངོ་བོར་གྱུར་པར་བསྐྱེད། རླུང་གཡོས། མེ་སྦར། རྫས་རྣམས་འོད་དུ་ཞུ་བའི་རླངས་པ་ཧཱུྃ་ཨོཾ་སྭཱ་ཨཱཧཱ་ལས་ཕྱག་མཚན་ལྔར་གྱུར། ཧཱུྃ་བཛྲ་དྷྲྀཀྲ ཨོ་ཛི་
ན་ཛིཀྲ སྭཱ་རཏྣ་དྷྲྀཀྲ ཨཱཨ་རོ་ལིཀྲ ཧ་པྲཛྙཱ་དྷིཀྲ ཅེས་བརྗོད་པས། ཧེ་རུ་ཀ་ཡབ་ཡུམ་བཅུར་གྱུར། ས་མ་ཡ་སྟྭཾ། ཞེས་བརྗོད་པས། སྦྱོར་བའི་མེས་འོད་དུ་ཞུ། ཨོ་
ཨཱཧཱུྃ་དུ་གྱུར། དེ་ལས་འོད་འཕྲོས་པས་འཇིག་རྟེན་དང་འཇིག་རྟེན་ལས་འདས་པའི་བདུད་རྩི་བཀུག་ནས་བསྟིམ། འོག་གི་བདུད་རྩི་དང་འདྲེས་པས་ཁ་དོག་དྲི་རོ་ནུས་མཐུ་
ཕུན་སུམ་ཚོགས་པར་གྱུར། པར་བསམ་ཞིང་། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧཱིཐཱ། ཞེས་བརྒྱ་རྩ་བརྒྱད་དང༌། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཀྱིས་མ་དག་པ་

བསངས་ཤིང་བགེགས་བསྐྲད། རང་གི་ཐུགས་ཀ་ནས་རཾ་དམར་པོ་སྤྲོས་པའི་མེས། གཏོར་མའི་སྣོད་ལ་རེག་པས་མི་གཙང་བ་བསྲེགས། ཡཾ་སྤྲོས་པས་རླུང་གིས་གཏོར། ཁཾ་
སྤྲོས་པས་ཆུས་བཀྲུས་ཏེ་སྐྱོན་ཐམས་ཅད་དག་པར་བྱས། བྷྲཱུྃ་སྤྲོས་པས་བྷནྡྷ་འབར་བའི་སྣོད་ཆེན་པོར་གྱུར། ཨོ་སྤྲོས་པས་མཆོད་རྫས་རྣམས་འདོད་པའི་ཡོན་ཏན་བསམ་
གྱིས་མི་ཁྱབ་པས་གང་བར་གྱུར་པར་བསམས་ལ། གཏོར་མ། ཨོཾ་སྭ་བྷ་ཝ་ཤུདྡྷ་སརྦ་དྷརཿསྭ་བྷ་ཝ་ཤུདྡྷོ྅་ཧཾ་གིས། སྟོང་པར་སྦྱངས་པའི་ངང་ལས། ཡཾ་ལས་རླུང་། རཾ་ལས་མེའི་སྟེང་དུ།
ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་བྱུང་བའི་ཐོད་པ་ཡངས་པར་ཧཱུྃ་ཨོཾ་ཧཱུྃ་ཧྲཱིཿཨཱལས་ཤ་ལྔ་བདུད་རྩི་ལྔ་ཡེ་ཤེས་ལྔའི་ངོ་བོར་གྱུར་པར་བསྐྱེད། རླུང་གཡོས།
མེ་སྦར། རྫས་རྣམས་འོད་དུ་ཞུ་བའི་རླངས་པ་ཧཱུྃ་ཨོཾ་སྭཱ་ཨཱཧཱ་ལས་ཕྱག་མཚན་ལྔར་གྱུར། ཧཱུྃ་བཛྲ་དྷིཀ ཨོ་ཛི་ན་ཛིཀ སཱརཏྣ་དྷིཀ ཨཱཨ་རོ་ལྀཀྲ ཧཱ་པྲཛྙཱ་དྷྲྀཀ
ཅེས་བརྗོད་པས། ཧེ་རུ་ཀ་ཡབ་ཡུམ་བཅུར་གྱུར། ས་མ་ཡ་སྟྭཾ། ཞེས་བརྗོད་པས། སྦྱོར་བའི་མེས་འོད་དུ་ཞུ། ཨོཾ་ཨཱཿཧཱུྃ་དུ་གྱུར། དེ་ལས་འོད་འཕྲོས་པས་འཇིག་རྟེན་དང་།

ཨ༄༅། །འཇིག་རྟེན་ལས་འདས་པའི་བདུད་རྩི་བཀུག་ནས་བསྟིམ། འོག་གི་གཏོར་མ་དང་འདྲེས་པས་ཁ་དོག་དྲི་རོ་ནུས་མཐུ་ཕུན་སུམ་ཚོགས་པར་གྱུར། པར་བསམ་ཞིང་།
ཨོ་ཨཱཧཱུཾ་ཏེ་ཛཱ་བ་ལིང་ཏ་བ་ལ་བ་ཏེ་གུ་ཧྱ་སིདྡྷི་ས་མ་ཡ་ཧཱུྃ་ཧྲི་ཐཱ། ཞེས་བདུན་གྱིས་བྱིན་གྱིས་བརླབས། རཀྟའི་སྣོད་ཨ་ལས་ཐོད་པ་ཡངས་པར་ར་ལས་དགྲ་བགེགས་བསྒྲལ་བའི་ཁྲག་
ལས་བྱུང་བའི་བདུད་རྩིར་བྱིན་གྱིས་བརླབས་ལ། མ་སཱུརྱ་མཎྜལ་ར་སྤ་ར་ཎ་ཕཊ། སཾ་ཧ་ར་ཎ་ཧཱུཾ། ཨོཾ་ཨཱཿཧཱུྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཐཱ། ཞེས་པས་བྱིན་གྱིས་བརླབ་པོ། ཧཱུྃ་སྤ་ར་
ཎ་ཕཊ། སཾ་ཧ་ར་ཎ་ཧཱུཾ། ཨོཾ་བཛྲ་ཀཱི་ལི་ཀཱི་ལི་ཡ། ཞེས་བརྗོད་པས། ཕུར་པ་རྡོ་རྗེ་གཞོན་ནུའི་ལུས་ལ་ཁྲོ་བོ་བཅུས་བརྒྱན་པར་གྱུར། པར་བསམ་ལ། ཨོཾ་བཛྲ་ཀཱི་ལི་ཀཱི་ལ་ཡ་
སརྦ་བིགྷཱན་བྷནྡྷ་ཧཱུྃ་ཕཊ། ཅེས་པས་ཕུར་པ་བྱིན་གྱིས་བརླབ་བོ། གཉིས་པ་དངོས་གཞི་ལ་ཏིང་ངེ་འཛིན་གསུམ། དཀྱིལ་འཁོར་གསུམ། མཆོད་པ་གསུམ་ལས། དང་པོ་ནི། རང་གི་སེམས་མ་བཅོས་པ་སྟོང་པ་
ཉིད་སྤྲོས་པ་དང་བྲལ་བ་ཆོས་ཐམས་ཅད་ཀྱི་རང་བཞིན་དེ་བཞིན་ཉིད་ཀྱི་ཏིང་ངེ་འཛིན་དང་། སྟོང་པ་ཉིད་དེས་འཁོར་འདས་ཀྱི་ཆོས་ཐམས་ཅད་ལ་ཁྱབ་ཅིང་། དེ་ལྟར་མ་

རྟོགས་པ་རྣམས་ལ་རབ་ཏུ་བརྩེ་བའི་སྙིང་རྗེ་བསྒོམ་པ་ཀུན་ཏུ་སྣང་བའི་ཏིང་ངེ་འཛིན་དང་། ཐབས་ཤེས་གཉིས་མེད་རང་རིག་གསལ་ལ་མ་འགགས་པ་དེ་ཡི་གེ་ཧཱུྃ་སྔོན་པོ་
གཅིག་ཏུ་གྱུར་པ་རྟེན་དང་བརྟེན་པར་བཅས་པའི་དཀྱིལ་འཁོར་བསྐྱེད་པ་རྒྱུའི་ཏིང་ངེ་འཛིན་ཏེ། རྡོ་རྗེ་ཁྲོ་བོས་ཞེ་སྡང་གཅོད། ཅེས་པའི་དོན་ཏོ། །གཉིས་པ་ལ་གསུམ་ལས། དང་པོ་ནི། ཧཱུྃ་ལས་
འབྱུང་བ་རིམ་བརྩེགས་དང་བཅས་པའི་གཞལ་ཡས་ཁང་བསྐྱེད་པ་ནི། མཚོན་ཆེན་སྔོན་པོ་རབ་འབར་བ། །ཞེས་པས་བསྟན་ལ་རྒྱུའི་ཏིང་ངེ་འཛིན་གྱི་ཧཱུཾ་དེ་གཞལ་ཡས་ཁང་གི་ནང་དུ་བབ་པ་ལས། གཙོ་བོ་སེམས་དཔའ་སུམ་བརྩེགས་སུ་བསྐྱེད་པ་
ནི༑ ནམ་མཁའི་དཀྱིལ་དུ་ཞེས་པ་ནས། སྲོག་གི་སྒོ་རུ་ཤར་ཞེས་པས་བསྟན་ཏེ། དེ་དག་བསྒོམ་པའི་ཚུལ་ནི། ཨོཾ་མ་ཧཱ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཨོཾ་དྷརྨ་དྷ་ཏུ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ།་
རྡོ་རྗེ་ཁྲོ་བོས་ཞེ་སྡང་གཅོད། །མཚོན་ཆེན་སྔོན་པོ་ཆེར་འབར་བ། །ནམ་མཁའི་དཀྱིལ་དུ་ཐིག་ལེ་ཤར། །སྲོག་གི་སྒོ་རུ་ཤར་བ་དང་། །སྙིང་གའི་དཀྱིལ་དུ་བསྒོམ་
པར་བྱ། །ཧཱུཾ་རཾ་ཡཾ་ཁཾ། སྤ་ར་ཎ་ཕཊ། ཅེས་བརྗོད་པས། ཧཱུྃ་ལས་རི་ཆད་སྣོད་ཀྱི་འཇིག་རྟེན་བསྲེགས། ཡཾ་སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས་སྐྱོན་

༄༅། །ཐམས་ཅད་དག་པར་བྱས། པར་བསམ་མོ། །དེ་ནས། ཨེ་ཡྃ་ཝྃ་རྃ་ལྃ་རྃ་ཀེཾ་བྷྲྃ་ཨེ་བྷྲྃ་སྤ་ར་ཎ་ཕཊ། ཨེ་ཨཱ་ཀཱ་ཤ་མཎྜ་ལ། ཡཾ་བ་ཡུ་མཎྜ་ལ། ཝཾ་ཨུ་ད་ཀ་
མཎྜ་ལ། རྃ་ཏེ་ཛྭ་མཎྜ་ལ། ལྃ་པྲི་ཐི་ཝཱི་མཎྜ་ལ། རཾ་རཀྟ་ཛྭ་ལ་མཎྜ་ལ། ཀེཾ་མ་ཧཱ་ཀཾ་ཀ་ལ་སུ་མེ་རུ་མཎྜ་ལ། བྷྲཱུྃ་བི་ཤུདྡྷེ་ཛྭ་ལ་མཎྜ་ལ། ཨེ་ཏྲི་ཀོ་ཎཾ་ཛྭ་ལ་བཛྲ་པྲ་
ཀཱ་ར་ཎི་མི་ཝརྟ་མཎྜ་ལ། བྷྲཱུྃ་ད་ཤ་ཨ་ར་ཙཀྲ་མཎྜ་ལ། ཞེས་བརྗོད་པས། ཧཱུྃ་ལས་ཡི་གེ་དེ་དག་འཕྲོས་པས་རྟེན་གྱི་དཀྱིལ་འཁོར་དུ་གྱུར་པར་བསམ་ལ། གསལ་གདབ་པ་ནི། ཨེ་
ལས་མཁའ་དབྱིངས་དག་པ་ནམ་མཁའི་དཀྱིལ། །ཡཾ་ལས་རླུང་ཆེན་རྒྱ་གྲམ་སྲ་ཞིང་བརྟན། །དེ་སྟེང་ཝཾ་ལས་བྱུང་བའི་ཆུ་དཀྱིལ་དཀར། །རཾ་ལས་མེ་བྱུང་བསྐྱོད་པ་དེ་
ཡི་ཕྱེད། །ལོ་ལས་ས་ཡི་དཀྱིལ་འཁོར་བརྟན་པར་གྱུར། །དེ་སྟེང་རཀྟའི་རྒྱ་མཚོ་རྦ་རླབས་འཁྲུགས། །དབུས་སུ་ཀེང་རུས་རི་རབ་བརྩེགས་པའི་སྟེང་། །བྷྲཱུྃ་ལས་རིན་
ཆེན་སྣ་ལྔའི་རང་བཞིན་ལས། །ལེགས་གྲུབ་དྭངས་ཤིང་ཐོགས་མེད་གཞལ་ཡས་ཁང་། །ཕྱོགས་བཞི་ཤེལ་གསེར་བྱེ་རུ་མརྒད་མདོག །ལྟེ་བ་བཻཌཱུཪྻ་ཡི་རང་བཞིན་ཅན། །

སྟེང་ལོགས་རྩིག་པ་ཀ་བ་གདུང་མ་སོགས། །ཀུན་ཀྱང་རིན་ཆེན་ལྔ་ལས་ལེགས་གྲུབ་ཅིང་། །འཁོར་ལོ་རིན་ཆེན་པད་རལ་རྡོ་རྗེས་མཚན། །རྒྱ་ཕིགས་རྩེ་མོར་རྡོ་རྗེ་ནོར་
བུའི་ཏོག །སྒོ་བཞི་རིན་ཆེན་སྣ་ལྔའི་རང་བཞིན་ལ། །རབ་མཛེས་རྟ་བབས་བཞི་ཡིས་རྣམ་པར་བརྒྱན། །སྟེང་གི་ཁ་ཁྱེར་རིན་ཆེན་དུ་མས་སྤྲས། །བྱ་འདབས་ལས་
འཕྱངས་གསེར་གྱི་སྐུད་པས་བརྒྱུས། །རྔ་ཡབ་ཟླ་བ་རྡོ་རྗེ་ཕྱེད་པ་དང༌། །དར་དཔྱངས་སོགས་ཀྱིས་བརྒྱན་པའི་དོ་ཤལ་དང་། །དོ་ཤལ་ཕྱེད་པས་འཁོར་ཡུག་ཀུན་ཏུ་
སྤུས༑ །སྟེང་དུ་མདའ་ཡབ་པདྨ་ཕྱེད་པའི་དབྱིབས། །ཐུར་དུ་རིན་ཆེན་ཤར་བུས་རྣམ་པར་སྤྲས། །འོག་གི་སྟེགས་བུར་གཟུགས་མས་མེ་ལོང་ཐོགས། །སྒྲ་མས་གླིང་
བུ་དྲི་མས་དུང་ཆོས་ཐོགས། །རོ་མས་ཞལ་ཟས་རེག་མས་ན་བཟའ་དང་། །དབྱིངས་མས་ཆོས་འབྱུང་སྒེག་མོས་རྡོ་རྗེ་དང་། །ཕྲེང་མས་ཕྲེང་བ་གླུ་མས་པི་ཝཾ་བསྣམས། །
གར་མས་རྡོ་རྗེ་མེ་ཏོག་མེ་ཏོག་སྣོད། །སྤོས་མས་སྤོས་དང་མར་མེས་སྒྲོན་མེའི་སྣོད། །རྫ་རྔ་རྫ་རྔ་ཆེན་མོས་རྫ་རྔས་མཆོད། །གཞལ་ཡས་དབུས་སུ་གྲུ་གསུམ་མཐིང་།

༄༅། །ནག་འབར། །མུ་ཁྱུད་རྡོ་རྗེ་ར་བས་རྣམ་པར་སྤྲས། །དེ་ཡི་ཕྱི་རོལ་ཕྱོགས་མཚམས་སྟེང་འོག་བཅུ། །གསེར་མདོག་འཁོར་ལོ་རྩིབས་བཅུ་རབ་ཏུ་འབར།།
ཕྱི་རོལ་དུར་ཁྲོད་ཕྱོགས་སྐྱོང་ཞིང་སྐྱོང་ཀླུ། །ཤིང་མེ་མཆོད་རྟེན་ཆུ་བོ་གྲུབ་པ་བརྒྱད། །དཔའ་བོ་མཁའ་འགྲོ་གནོད་སྦྱིན་སྲིན་པོ་དང་། །ཤ་ཟ་སྨྱོ་བྱེད་བརྗེད་བྱེད་རོ་
ལོངས་དང་། །མདུང་དང་གསལ་ཤིང་རྩེ་ཡིས་ཕུགས་པའི་རོ། །རོ་དུམ་ཐོད་ཚལ་ཤ་ཁྲག་རུས་པས་དཀྲིགས། །ཝ་དང་ལྕེ་སྤྱང་ཁྲ་འུག་བྱ་རྒོད་དང་། །ཀང་ཀ་ལ་
སོགས་ཕེེཾ་སྒྲ་སྒྲོགས་པས་གང༌། །ཞེས་བརྗོད་ཅིང་དེའི་དོན་བསྒོམས་ལ། དེ་ནས་ཛ༔ དམར་པོ་སྤྲོས་པ་ལས། ལྕགས་ཀྱུ་དམར་པོ་དཔག་ཏུ་མེད་པ་བྱུང་སྟེ། དབང་ཕྱུག་ལ་སོགས་པ་བཀུག་ནས། དབུས་སུ་པདྨ་ཉི་ཟླའི་
སྟེང་དང་། རྩིབས་བཅུ་དང་། སྒོ་བཞིར་གདན་དུ་བཏིང་བར་བསམ་ཞིང་། པཾ་པདྨ་མཎྜ་ལ། མ་སཱུརྱ་མཎྜ་ལ། ཨ་ཙནྡྲ་མཎྜ་ལ། མ་ཧཱ་དེ་ཝ་ཛ༔ ཨུ་མ་དེ་ཝཱི་ཛ བྲཧྨ་ཛ༔ ཨིནྡྲ་
ཛ༔ ཨགྨཱི་ཛ༔ ཡ་མ་ཛ༔ ནེེ་རི་ཏི་ཛ ཝ་རུ་ཎི་ཛ ཝ་ཡ་བེ་ཛ༔ ཀུ་བེ་ར་ཛ༔ ཨི་ཤྭ་ར་ཛ༔ བྷུ་མི་པ་ཏི་ཛ༔ མ་ཏྲ་ཛ༔ མ་ཏྲ་ཛ༔ མ་ཏྲ་ཛ༔ མ་ཏྲཾ་

ཛ༔ ཞེས་བརྗོད་དོ། །དེ་དག་གིས་བསྐྱེད་པ་རྟེན་གྱི་དཀྱིལ་འཁོར་བསྟན་ཏོ།། །།གཉིས་པ་རྡོ་རྗེ་གཞོན་ནུའི་རྩ་བའི་དཀྱིལ་འཁོར་བསྒོམ་པ་ནི། རྒྱུའི་ཏིང་ངེ་འཛིན་གྱི་ཧཱུྃ་དེ་དབུས་ཀྱི་གདན་གྱི་སྟེང་དུ་བབས་པ་
ལས་འོད་འཕྲོས་དོན་གཉིས་བྱས་ཚུར་འདུས་ཏེ་འོད་དུ་ཞུ་ནས་རང་ཉིད་རྡོ་རྗེ་གཞོན་ནུའི་སྐུར་གྱུར་པ་ནི། གཙོ་བོར་གྱུར་པར་བསམ་ཞིང་། གསལ་གདབ་པ་ནི། ཧཱུྃ་སྤ་ར་ཎ་ཕཊ། སཾ་
ཧ་ར་ཎ་ཧཱུཾ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། དབུས་སུ་བདག་ཉིད་ཁྲོ་བོའི་རྒྱལ། །བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་ནག་ཞལ་གསུམ་ཕྱག་
དྲུག་པ། །གཡས་དཀར་གཡོན་དམར་དབུས་མཐིང་ཞལ། །རྡོ་རྗེ་རྩེ་དགུ་རྩེ་ལྔ་དང་། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་
གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །མཆེ་གཙིགས་སྤྱན་གསུམ་ཟླུམ་ཞིང་དམར། །རལ་པ་ཁམ་པ་གྱེན་དུ་བརྫེས། །གླང་ལྤགས་ཞིང་ཆེན་
གཡང་གཞི་གསོལ། །སྟག་གི་པགས་པའི་འོག་པག་ཅན། །དཀར་དམར་ལྗང་ནག་སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་ཆིངས་དང་། །ཕྱག་དང་ཞབས་རྣམས་

༄༅། །རྣམ་པར་སྤྲས། །ཐོད་སྐམ་ལྔ་ཡིས་དབུ་ལ་བརྒྱན། །རློན་པ་ལྔ་བཅུའི་དོ་ཤལ་ཅན། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་རིས་ཚོམ་བུར་བྱས། ། །
སྣ་ཚོགས་རིན་ཆེན་རྒྱན་གྱིས་སྤྲས། །ཞབས་བཞི་གཡས་བསྐུམ་གཡོན་བརྐྱངས་ནས། །དབང་ཕྱུག་ཁ་སྦུབས་མགོ་བོ་དང་། །ཨུ་མའི་ནུ་མ་རབ་བརྫིས་ཤིང་། །ཡེ་
ཤེས་མེ་དཔུང་དབུས་ན་བཞུགས། །ཞེས་བརྗོད། དེ་ནས། རང་གི་ཕུང་པོ་ཁམས་དང་སྐྱེ་མཆེད་སྐྲ། །ཉི་ཁྲི་ཆིག་སྟོང་བ་སྤུ་བྱེ་བ་ཕྲག །ཕྱེད་དང་བཞི་ལ་སོགས་པ་ཐམས་
ཅད་ཀྱང་། །རྡོ་རྗེ་གཞོན་ནུ་རང་དང་འདྲ་བས་གོ་མཚམས་མེད་པས་གཏམས་པར་གྱུར། པར་བསམས་ལ། སྐནྡྷ་དྷ་ཏཱོ་ཡ་ཏ་ན་ཀེ་ཤེ་དྭ་ཨ་ཕུ་དྷེ་ཀཾ་ས་ཧ་ས་རོ་མ། སརྦ་དྷ་ཀོ་ཊི་ཙ་དུར་དི་བཛྲ་ཀུ་མཱ་ར་
སནྣ༑ སྦ་ར་བྷུ་ཏཾ། ཞེས་བརྗོད། མ་བརྗོད་ཀྱང་འགལ་བ་མེད་དོ། །དེ་ནས་སྙིང་གའི་ནང་དུ་བྷྲཱུྃ་ལས་རིན་པོ་ཆེའི་གཞལ་ཡས་ཁང་སོར་བཞི་སྒོ་གཅིག་པ་མདུན་དུ་བསྟན་པའི་སྒོ་སྲུང་རྟ་མགྲིན་ཡབ་ཡུམ་གྱིས་བྱས་པའི་ནང་དུ། མ་ལས་ཉི་
མའི་སྟེང་དུ། ཧཱུྃ་ལས་ཡེ་ཤེས་སེམས་དཔའ་རང་འདྲ་བ་ཚོན་གང་བའི་ཐུགས་ཀར་ཉི་མ་ལ་ཧཱུཾ་ལས་རྡོ་རྗེ་རྩེ་ལྔ་པ་ནས་འབྲུ་ཙམ་གྱི་ལྟེ་བར། ཧཱུྃ་ཡུངས་འབྲུ་ཙམ་གྱི་མཐར་ཀཱི་ལི་ཀཱི་ལ་ཡ་སྐྲ་ཤད་ཀྱིས་བྲིས་པ་ལྟ་བུས་བསྐོར་བར་བསམས་

རྗེས་བསྒྲལ་བའི་དམ་ཚིག་ནི། །བསད་ཅིང་མནན་པ་ཉིད་མིན་ཏེ། ཕུང་པོ་རྡོ་རྗེའི་བདག་ཉིད་དེ། །རྣམ་པར་ཤེས་པ་རྡོ་རྗེར་བསྒོམ། །བྷྲཱུྃ་བི་མ་ན་མ་སཱུརྱ་ཧཱུྃ་ཛྷཱ་ན་
སཏཱ་ཀྲིཥྞ་ཤུ་ཀ་པཉྩ་བཛྲ་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། དེ་ནི་འཆི་མེད་སྲོག་གི་ལུང་ངམ། ཐུགས་ཡེ་ཤེས་སུ་བསྒོམ་པ་ཞེས་བྱའོ། །ཨོཾ་དཱིཔཱ་ཙཀྲ་ཧ་ན་ཧ་ན་ཧཱུྃ་ཕཊ།
ཅེས་བརྗོད་པས་ཡུམ་བསྐྱེད་པར་བྱས་ཏེ། ཕྱག་མཚན་ནི་སྔགས་དང་བསྟུན་ན་འཁོར་ལོར་གསལ་བས། གསལ་གདབ་པ་ནི། ཡུམ་ཆེན་འཁོར་ལོ་རྒྱས་འདེབས་སྔོ། །ཞལ་གཅིག་ཕྱག་གཉིས་གཡས་འཁོར་
ལོ༑ །གཡོན་པས་ཐོད་ཁྲག་ཡབ་ལ་སྟོབས། །གཟིག་གི་པགས་པའི་ཤམ་ཐབས་ཅན། །རུས་པའི་རྒྱན་ལྔས་སྐུ་ལ་བརྒྱན། །ཐོད་སྐམ་ལྔ་ཡིས་དབུ་ལ་བརྒྱན། །
སྐམ་པོ་ལྔ་བཅུས་དོ་ཤལ་བྱས། །སྦྲུལ་དང་རིན་ཆེན་རྒྱན་གྱིས་བརྒྱན། །རཀྟ་ཞག་དང་ཐལ་ཆེན་གྱིས། །ཐིག་ལེ་ཟོ་རིས་ཚོམ་བུར་བྱས། །ཞབས་གཉིས་གཡས་
གཡོན་བརྐྱངས་བསྐུམ་གྱིས། །ཡབ་ཀྱིས་གཡོན་ནས་འཁྱུད་པས་བཞུགས། །བདག་གིས་ཐུགས་ཀའི་ཧཱུྃ་ལས་འོད་འཕྲོས། སྣོད་བཅུད་ལ་ཕོག་པས་གཞལ་ཡས་ཁང་དང་ལྷར་གྱུར་པར་བསམས་ལ། རྡོ་རྗེ་

༄༅། །གཞོན་ནུའི་རིག་འཛིན་རྣམས། །འཁོར་བ་རྡོ་རྗེར་གྲུབ་པར་མཛོད། །ཨོཾ་སྤ་ར་ཎ་ཕཊ། སཾ་ཧ་ར་ཎ་ཧཱུཾ། ཡང་ཧཱུྃ་ལས་འོད་འཕྲོས་པས་ཡེ་ཤེས་སེམས་དཔའ་མདུན་དུ་སྤྱན་
དྲངས་པར་བསམ་ཞིང་། འཁོར་བ་རྡོ་རྗེ་ཕུར་པའི་ལྷ། །ཡེ་ཤེས་ཁྲོ་བོར་གྲུབ་པར་མཛོད། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛམདུན་གྱི་ཡེ་ཤེས་པ་སྒོ་བ་བཞིས་
རང་ལ་དགུག་གཞུག་བཅིང་མྱོས་བྱས་པར་བསམ་ཞིང་། ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་མཱ་ར་ཎི་ཧཱུཾ་ཧོ༔ ཞེས་བརྗོད་གནས་གསུམ་དུ་ཡི་གེ་
གསུམ་བསམ་པ་ལས་འོད་འཕྲོས། སྐུ་གསུང་ཐུགས་ཀྱི་ལྷ་གྲངས་མེད་པ་ཐིམ་པ་ལས། སྐུ་གསུང་ཐུགས་རྡོ་རྗེའི་རང་བཞིན་དུ་གྱུར་པར་བསྒོམ་ལ། སངས་རྒྱས་ཀུན་གྱི་ཡེ་ཤེས་སྐུ། །རྡོ་རྗེའི་དེ་ཉིད་རང་བཞིན་
ལས༑ །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །སྐུ་ཡི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོཉཧཾ།
སངས་རྒྱས་ཀུན་གྱི་ཡེ་ཤེས་གསུང་། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །གསུང་གི་གཏེར་དུ་བདག་

བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཝཱཀྲ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། སངས་རྒྱས་ཀུན་གྱི་ཡེ་ཤེས་ཐུགས། །རྡོ་རྗེའི་དེ་ཉིད༔ ཆོས་ཀྱི༔ འབར་བའི༔ ཐུགས་ཀྱི་
གཏེར་དུ་བདག༔ ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད། ཡང་ཐུགས་ཀ་ནས་འོད་འཕྲོས་ཁྲོ་བོ་རིགས་ལྔ་དཔག་ཏུ་མེད་པ་སྤྱན་དྲངས་ཏེ། དབང་བསྐུར་བར་གསོལ་བ་གདབ་པར་
བསམ་ཞིང་། ཐབས་ཀྱིས་སྤྱོད་པས་སེམས་ཅན་དོན། །བྱམས་དང་སྙིང་རྗེས་གང་འདུལ་བ། །སངས་རྒྱས་ཕྲིན་ལས་རྫོགས་པར་མཛོད། །དབང་དང་བྱིན་རླབས་འདིར་
སྩོལ་ཅིག །ཅེས་བརྗོད། དེ་ནས་ཡེ་ཤེས་ཀྱི་ཆུས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག །ཆུ་ལྷག་མ་ཡར་ལུད་པ་ལས་སྤྱི་བོར་ཧེ་རུ་ཀ་རིགས་ལྔ་ཡབ་ཡུམ་གྱིས་དབུ་བརྒྱན་པར་བསམ་ཞིང་། ཨོཾ་བཛྲ་ཤྲཱི་
ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་
ཀརྨ་ཀྲོ་དྷི་ཤྭ་རི་ཨཱ༔ ཞེས་བརྗོད་དེ། དེས་ནི་བདག་ཉིད་རྩ་བའི་དཀྱིལ་འཁོར་བསྐྱེད་པར་བསྟན་ཏོ། །དེ་ནས་ཧཱུྃ་ལས། ཨོཾ་བཛྲ་ཀྲོ་དྷ་ཧཱུཾ་ཀ་ར། ཞེས་བརྗོད་པས། ཁྲོ་བོ་ཧཱུྃ་ཀ་ར་དང་། ཧཱུྃ། ཞེས་པས་ཡུམ་དང་། །

༄༅། །གརྫ་གརྫ། ཞེས་བརྗོད་པས་ཕྲ་མེན་གཉིས་བྱུང༌། ཧཱུྃ་ཕཊ། ཅེས་བརྗོད་པས་དེ་རྣམས་བསྐུལ་ཏེ། ཐུགས་ཀ་ནས་འཐོན་ནས་གདན་གྱི་སྟེང་དུ་འཁོད་པར་བསམས། དེ་བཞིན་དུ་འོག་མ་རྣམས་ལ་སྦྱར་རོ། །དེ་
ནས་གསལ་གདབ་པ་ནི། ཧཱུྃ་མཛད་དཀར་དམར་དབུས་སྔོ་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རྡོ་རྗེ་དྲིལ་བུ་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །
ཨོཾ་བཛྲ་ཀྲོ་དྷི་དཱི་པ་ཡ་ཏི་ཧཱུྃ། ལྷ་མོ་རྡོ་རྗེ་སྒྲ་འབྱིན་སྔོ། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་
གྱིས་གཉིས་མེད་སྦྱོར། །ཨོཾ་བཛྲ་སུ་ཀ་ར་མུ་ཁ་ཧཱུྃ། ཨོཾ་བཛྲ་ཨི་ཥུ་པ་མུ་ཎི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་ཕག་གི་མགོ་བོ་ཅན། །ཕྱག་
གཡས་རྡོ་རྗེ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་རྨིགས་བུའི་མགོ་ཅན་གཡོན། །དམར་མོ་དྲིལ་བུ་ཕུར་པ་བསྣམས། །ཉི་མའི་
གདན་ལ་གར་གྱིས་རོལ། །སྟེང་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། རྣམ་རྒྱལ་དཀར་དམར་དབུས་མཐིང་ཞལ། །

རྩ་ཕྱག་རྡོ་རྗེ་ཐོད་ཁྲག་དང་། །བར་པས་ལྕགས་ཀྱུ་རྔ་ཡབ་དང་། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ལཱ་སྱ་ཀི་ཧཱུྃ། ལྷ་མོ་རྡོ་རྗེ་སྒེག་མོ་ནག །ཞལ་།
གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་བྱཱ་གྷྲ་མུ་ཁ་ཧཱུཾ། ཨོཾ་བཛྲ་གྲྀ་དྷྲ་མུ་
ཁི་ཧཱུྃ། །གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་སྟག་གི་མགོ་བོ་ཅན། །ཕྱག་གཡས་ལྕགས་ཀྱུ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་
བཞུགས༑ །ཕྲ་མེན་བྱ་རྒོད་མགོ་ཅན་གཡོན། །དམར་མོ་རྔ་ཡབ་ཕུར་བ་བསྣམས། །ཉི་མའི་གདན་ལ་གར་གྱིས་རོལ། །ཤར་ཕྱོགས་འཁོར་ལོའི་རྩིབས་དབུས་
བཞུགས༑ །ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། དབྱུག་སྔོན་དཀར་དམར་དབུས་སྔོ་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་དབྱུག་ཐོ་མེ་དབལ་
བསྣམས༑ །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ཏཱི་ཏཱ་རུ་ཧཱུཾ། རྡོ་རྗེ་སྡེར་མོ་སྐུ་མདོག་སྔོ། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་

ཨ༄༅། །ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་ཙ་མ་ར་མུ་ཁ་ཧཱུཾ། ཨོཾ་བཛྲ་ཏཱ་ན་མུ་ཁི་ཧཱུྃ། གཡས་ཕྱོགས་སྤྲུལ་པའི་
ཕྱག་བརྙན་ནི། །མདོག་དཀར་གཡག་གི་མགོ་བོ་ཅན། །ཕྱག་གཡས་དབྱུག་ཏོ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་བྱ་རོག་མགོ་
ཅན་གཡོན། །དམར་མོ་མེ་དབལ་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །མེ་མཚམས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཡ་མཱནྟ་ཀ་
ཧཱུྃ་པ་ཙ་པ་ཙ་ཧཱུྃ་ཕཊ། གཤིན་རྗེ་དཀར་དམར་དབུས་སྔོ་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་དབྱུག་པ་དགྲ་སྟྭ་བསྣམས། །ཐ་མས་ཕུར་འདྲིལ་ཡུམ་ལ་
འཁྱུད༑ །ཨོཾ་བཛྲ་ཀྲོ་དྷི་ཤྨ་ཤཱ་ན་པ་ཏི་ཧཱུྃ། དུར་ཁྲོད་བདག་མོ་སྐུ་མདོག་སྔོ། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །
བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་ཧ་རི་ཎ་མུ་ཁ་ཧཱུཾ། ཨོཾ་བཛྲ་ཨུ་ལུ་ཀ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་ཤ་བའི་

མགོ་བོ་ཅན། །ཕྱག་གཡས་དབྱུག་པ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་འུག་པའི་མགོ་ཅན་གཡོན། །དམར་མོ་དགྲ་སྟ་ཕུར་པ་
བསྣམས༑ །ཉི་མའི་གདན་ལ་གར་གྱིས་རོལ། །ལྷོ་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུཾ་བནྡྷ་བནྡྷ་ཧཱུྃ་ཕཊ། མི་གཡོ་དཀར་
དམར་དབུས་མཐིང་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རལ་གྲི་ཞགས་པ་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་མུ་ཧ་ལ་ཧཱུྃ། །
ལྷ་མོ་རྡོ་རྗེ་གཏུན་ཁུང་གནག །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །
ཨོ་བཛྲ་ཏྱ་ཀི་མུ་ཁ་ཧཱུཾ། ཨོཾ་བཛྲ་པྲེ་ཏ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་གཟིག་གི་མགོ་བོ་ཅན། །ཕྱག་གཡས་རལ་གྲི་འབར་བ་
ཐོགས༑ །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་ཁྭ་ཏའི་མགོ་ཅན་གཡོན། །དམར་མོ་ཞགས་པ་ཕུར་པ་བསྣམས། །ཉི་མའི་གདན་ལ་གར་གྱིས་རོལ།།

༄༅། །ལྷོ་ནུབ་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། རྟ་མགྲིན་སྔོ་དཀར་རྩ་ཞལ་དམར། །རྩ་ཕྱག་རྡོ་རྗེ་ཐོད་ཁྲག་
དང་༑ །བར་པས་པདྨ་སྦྲུལ་ཞགས་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ཛ་ཡ་ཏི་ཧཱུྃ། །ལྷ་མོ་རྡོ་རྗེ་གཏུམ་མོ་དམར། །ཞལ་གཅིག་ཕྱག་
གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་བི་ཊ་ལ་མུ་ཁ་ཧཱུྃ། ཨོཾ་བཛྲ་པཀྵི་ཏ་མུ་ཁི་ཧཱུཾ།
གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་སྔོན་བྱི་ལའི་མགོ་བོ་ཅན། །ཕྱག་གཡས་པདྨ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་
མེན་པུ་ཤུད་མགོ་ཅན་གཡོན། །དཀར་མོ་སྦྲུལ་ཞགས་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །ནུབ་ཕྱོགས་འཁོར་ལོའི་རྩིབས་དབུས་བཞུགས། །ཨོ་
བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུཾ་ཕཊ། གཞན་གྱིས་མི་ཐུབ་ནག་དམར་དཀར། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རྡོ་རྗེ་འཁོར་ལོ་བསྣམས། །ཐ་མས་

ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ས་བྱ་ཏི་ཧཱུྃ། ལྷ་མོ་རྡོ་རྗེ་མདའ་སྙེམས་དཀར། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་
སྟོབས༑ །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་སྲིཾ་གཱ་ལ་མུ་ཁ་ཧཱུྃ། ཨོཾ་བཛྲ་པཉྩ་ར་ཎ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་
ནག་ཅེ་སྤྱང་མགོ་བོ་ཅན། །ཕྱག་གཡས་རྡོ་རྗེ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་ཁྲ་ཡི་མགོ་ཅན་གཡོན། །དམར་མོ་འཁོར་ལོ་
ཕུར་པ་བསྣམས། །ཉི་མའི་གདན་ལ་གར་གྱིས་རོལ། །ནུབ་བྱང་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། འཁྱིལ་པ་
དཀར་དམར་དབུས་ཞལ་ལྗང་། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རྒྱ་གྲམ་བེ་ཅོན་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་ས་བྱ་མི་ཏི་
ཧཱུྃ༔ རྡོ་རྗེ་ལྷ་མོ་སྒྲ་མཛད་ལྗང་། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །

༄༅། །ཨོཾ་བཛྲ་སིང་ཧ་མུ་ཁ་ཧཱུྃ། ཨོཾ་བཛྲ་ཏི་ཏཱི་ལ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་དཀར་སེང་གེའི་མགོ་བོ་ཅན། །ཕྱག་གཡས་རྒྱ་
གྲམ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་ཕ་ཝཾ་མགོ་ཅན་གཡོན། །དམར་མོ་བེ་ཅོན་ཕུར་པ་བསྣམས། །ཉི་མའི་གདན་ལ་གར་
གྱིས་རོལ། །བྱང་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུཾ་བནྡྷ་བནྡྷ་ཧཱུྃ་ཕཊ། འཇིག་རྟེན་གསུམ་རྒྱལ་སྔོ་ལྗང་སེར། །རྩ་ཕྱག་རྡོ་
རྗེ་ཐོད་ཁྲག་དང་། །བར་པས་རྡོ་རྗེ་ཏྲི་ཤུ་བསྣམས། །ཐ་མས་ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་མཱ་ར་ཡ་ཧཱུཾ། རྡོ་རྗེ་ལྷ་མོ་གསོད་བྱེད་སེར། །ཞལ་གཅིག་
ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་རཀྵ་ས་མུ་ཁ་ཧཱུཾ། ཨོཾ་བཛྲ་ན་ཀུ་ལ་མུ་
ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་སྔོན་དྲེད་ཀྱི་མགོ་བོ་ཅན། །ཕྱག་གཡས་རྡོ་རྗེ་འབར་བ་ཐོགས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་

མེན་སྲེ་མོང་མགོ་ཅན་གཡོན། །ལྗང་གུ་རྩེ་གསུམ་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །བྱང་ཤར་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཀྲོ་
དྷ་མ་ཧཱ་བ་ལ་ཧཱུཾ། སྤོ་ཊ་སྤོ་ཊ་ཧཱུྃ་ཕཊ། སྟོབས་ཆེན་དཀར་དམར་དུ་མདོག་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་ཐོ་བ་གཏུན་ཤིང་བསྣམས། །ཐ་མས་
ཕུར་འདྲིལ་ཡུམ་ལ་འཁྱུད། །ཨོཾ་བཛྲ་ཀྲོ་དྷི་མུཎྜེ་མཾ་ཧཱུྃ། རིག་བྱེད་མ་ནི་དུ་བའི་མདོག །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་
སྟོབས༑ །བརྐྱངས་བསྐུམ་གར་གྱིས་གཉིས་མེད་སྦྱོར། །ཨོཾ་བཛྲ་རཀྵ་ས་མུ་ཁ་ཧཱུྃ། ཨོཾ་བཛྲ་ཀ་ཤི་ཀ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། །མདོག་
དཀར་དོམ་གྱི་མགོ་བོ་ཅན། །ཕྱག་གཡས་ཐོ་བ་འབར་བ་བསྣམས། །གཡོན་པས་ཕུར་འདྲིལ་ཉི་སྟེང་བཞུགས། །ཕྲ་མེན་བྱི་བའི་མགོ་ཅན་གཡོན། །དམར་མོ་གཏུན་
ཤིང་ཕུར་པ་བསྣམས། །ཉི་མའི་གདན་ལ་གར་གྱིས་རོལ། །འོག་ཕྱོགས་འཁོར་ལོའི་རྩིབས་དབུས་བཞུགས། །ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། །

༄༅། །ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོ་བཛྲ་མཱ་ར་ཎི་ཧཱུཾ་ཧོ། བྷོ༔ ཤར་ཕྱོགས་སྒོ་སྲུང་གནོད་སྦྱིན་མོ། །མདོག་དཀར་པུ་ཤུད་མགོ་བོ་ཅན། །ཕྱག་གཡས་རྡོ་རྗེ་
ལྕགས་ཀྱུ་ཐོགས། །གཡོན་པས་ཕུར་འཛིན་རོ་སྟེང་བཞུགས། །ལྷོ་ཕྱོགས་སྒོ་སྲུང་འཇིགས་བྱེད་མ། །མདོག་སེར་བྱ་རོག་མགོ་བོ་ཅན། །ཕྱག་གཡས་རྡོ་རྗེ་ཞགས་པ་
ཐོགས༑ །གཡོན་པས་ཕུར་འཛིན་རོ་སྟེང་བཞུགས། །ནུབ་ཕྱོགས་སྒོ་སྲུང་བདུད་རྩི་མ། །མདོག་དམར་སྲིན་བྱའི་མགོ་བོ་ཅན། །ཕྱག་གཡས་རྡོ་རྗེ་ལྕགས་སྒྲོག་
ཐོགས༑ །གཡོན་པས་ཕུར་འཛིན་རོ་སྟེང་བཞུགས། །བྱང་ཕྱོགས་སྒོ་སྲུང་གསོད་བྱེད་མ། །མདོག་ལྗང་ཁྲ་ཡི་མགོ་བོ་ཅན། །ཕྱག་གཡས་རྡོ་རྗེ་དྲིལ་བུ་ཐོགས། །
གཡོན་པས་ཕུར་འཛིན་རོ་སྟེང་བཞུགས། །ཁྲོ་ཆེན་འཁོར་བཅས་ཡབ་ཡུམ་རྣམས། །རྒྱན་སོགས་ཡབ་ཡུམ་ཚུལ་བཞིན་ཏེ། །ཀུན་ཀྱང་རྡོ་རྗེའི་གཤོག་པ་ཅན། །མེ་
དཔུང་འབར་བའི་དབུས་ན་བཞུགས། །དཀྱིལ་འཁོར་ཕྱི་རིམ་འཁོར་ཡུག་ན། །དབང་ཕྱུག་ཉི་ཤུ་རྩ་བརྒྱད་དང་། །དམ་ཅན་བཀའ་སྲུང་བཅུ་གཉིས་སོགས། །དམ་

ཚིག་ལ་དགོངས་འཁོད་པར་གྱུར། །ཞེས་དང་། དེའི་ཞོར་ལ། དམ་ཅན་དང་བརྟན་མ་ཆོས་སྐྱོང་རྣམས་ཀྱང་སྲུང་འཁོར་གྱི་ནང་རོལ་དུ་སྤྲིན་ཕུང་འཐིབ་པ་བཞིན་དུ་བཞུགས་པར་བསྒོམ་མོ། །དེ་དག་གིས་ཕྱོགས་བཅུའི་ཁྲོ་བོའི་
དཀྱིལ་འཁོར་བསྟན་ཏོ། །དེ་ནས། ཨེ་སྤ་ར་ཎ་ཕཊ། ཅེས་པས་ཕུར་གདན་གྲུ་གསུམ་མཐིང་ནག་འབར་བར་བསྐྱེད། སརྦ་ཤཱ་ཧྲཱུཾ་བིགྷྣན་ཛཿཧཱུྃ་བྃ་ཧོ། དེར་དགྲ་བགེགས་ཐམས་ཅད་བཀུག །ཕུར་བུ་གུ་གུལ་གྱིས་
བདུག་ཅིང་། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། བགེགས་བསལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་རཀྵ་རཀྟ། ཡུངས་དཀར་ཐུམ་བུ་གདགས་པའམ། གཏོར་བས་མཐུ་དང་
ལྡན་པར་བསམས་ལ། གདན་གྱི་སྟེང་དུ་བཞག །སྐྱེ་མེད་རྣམ་དག་ཆོས་ཀྱི་དབྱིངས་ཉིད་ལས། །སྐྱེ་བའི་ཆོ་འཕྲུལ་འཇིགས་པའི་སྐུར་སྟོན་པ། །ཕྱོགས་བཅུའི་རྒྱལ་བ་ཡབ་ཡུམ་མ་
ལུས་ཀུན། །སངས་རྒྱས་འདུས་པའི་སྲས་མཆོག་ཀཱི་ལ་ཡ། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །བཞེངས་ཤིག་བཞེངས་ཤིག་ཆོས་ཀྱི་དབྱིངས་ལས་བཞེངས། །
ཞེས་པས་ཆོས་སྐུ་ལས་ལོངས་སྐུ་ཧེ་རུ་ཀར་བཞེངས་པར་བསྐུལ་བས། མཁའ་ནས་ལོངས་སྐུ་རིགས་ལྔ་ཡབ་ཡུམ་སྤྲུལ་པར་བསམ་སྟེ། ཕྱག་མཚན་གཡས་བར་པ་རིགས་ལྔའི་མཚན་མ་འཛིན་པ། གཞན་གཙོ་བོ་དངོས་དང་འདྲ་བར་མངོན་ནོ། །

༄༅། །དེ་ནས་ལོངས་སྐུ་ལས་སྤྲུལ་སྐུ་སྲས་མཆོག་སྤྲུལ་པར་གསོལ་བ་གདབ་པའི་ཕྱིར། ཧཱུྃ། དབུས་ཀྱི་མཐིང་ནག་གྲུ་གསུམ་དཀྱིལ་འཁོར་ནས། །རྡོ་རྗེ་འདུས་པའི་སྲས་མཆོག་ཀཱི་ལ་ཡ། །
ཞེ་སྡང་བདུད་འདུལ་ཁྲོ་རྒྱལ་དབྱིངས་ནས་བཞེངས། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །མཐིང་ནག་གྲུ་གསུམ་འབར་བའི་གནས་འདིར་གཤེགས། །བཛྲ་ཀཱི་ལི་
ཀཱི་ལ་ཡ་ཛ༔ ཤར་ཕྱོགས་སྨུག་ནག་གྲུ་གསུམ་དཀྱིལ་འཁོར་ནས། །བུདྨ་འདུས་པའི་སྲས་མཆོག་ཀཱི་ལ་ཡ། །གཏི་མུག་བདུད་འདུལ་ཁྲོ་རྒྱལ་དབྱིངས་ནས་བཞེངས། །
སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །སྨུག་ནག་གྲུ་གསུམ་འབར་བའི་གནས་འདིར་གཤེགས། །བུདྡྷ་ཀཱི་ལི་ཀཱི་ལ་ཡ་ཛ༔ ལྷོ་ཕྱོགས་སེར་ནག་གྲུ་གསུམ་དཀྱིལ་འཁོར་
ནས༑ །རིན་ཆེན་འདུས་པའི་སྲས་མཆོག་ཀཱི་ལ་ཡ། །ང་རྒྱལ་བདུད་འདུལ་ཁྲོ་རྒྱལ་དབྱིངས་ནས་བཞེངས། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །སེར་ནག་གྲུ་
གསུམ་འབར་བའི་གནས་འདིར་གཤེགས། །རཏྣ་ཀཱི་ལི་ཀཱི་ལ་ཡ་ཛ༔ ནུབ་ཕྱོགས་དམར་ནག་གྲུ་གསུམ་དཀྱིལ་འཁོར་ནས། །པདྨ་འདུས་པའི་སྲས་མཆོག་ཀཱི་ལ་ཡ། །

འདོད་ཆགས་བདུད་འདུལ་ཁྲོ་རྒྱལ་དབྱིངས་ནས་བཞེངས། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །དམར་ནག་གྲུ་གསུམ་འབར་བའི་གནས་འདིར་གཤེགས། །པདྨ་
ཀཱི་ལི་ཀཱི་ལ་ཡ་ཛ༔ བྱང་ཕྱོགས་ལྗང་ནག་གྲུ་གསུམ་དཀྱིལ་འཁོར་ནས། །ཀརྨ་འདུས་པའི་སྲས་མཆོག་ཀཱི་ལ་ཡ། །ཕྲག་དོག་བདུད་འདུལ་ཁྲོ་རྒྱལ་དབྱིངས་ནས་
བཞེངས༑ །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །ལྗང་ནག་གྲུ་གསུམ་འབར་བའི་གནས་འདིར་གཤེགས། །ཀརྨ་ཀཱི་ལི་ཀཱི་ལ་ཡ་ཛ༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་
བིགྷཱན་བནྡྷ་ཧཱུྃ་ཕཊ། ཨོཾ་དཱིཔཱ་ཙཀྲ་ཀཱི་ལི་ཀཱི་ལ་ཡ་སརྦ་བིགྷྣན་བནྡྷ་ཧཱུྃ་ཕཊ། ཨོཾ་དཱིཔྟ་རཏྣ་ཀཱི་ལི་ཀཱི་ལ་ཡ་སརྦ་བིགྷྣན་བནྡྷ་ཧཱུྃ་ཕཊ། ཨོཾ་དཱིཔྟ་པདྨ་ཀཱི་ལི་ཀཱི་ལ་ཡ་སརྦ་བིགྷན་
བནྡྷ་ཧཱུྃ་ཕཊ། ཨོ་དཱིཔཱ་ཀརྨ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། ཅེས་པས་ལོངས་སྐུ་རིགས་ལྔ་ཐམས་ཅད་ཀྱང་། སྤྲུལ་སྐུ་སྲས་མཆོག་རིགས་ལྔ་སྐུ་སྟོད་ཁྲོ་བོ་ཞལ་གསུམ་ཕྱག་དྲུག་སྨད་ཕུར་བའི་རྣམ་པ་ཅན་དུ་
གྱུར་པར་བསམ་ཞིང་། དེ་རྣམས་ཀྱི་སྒོ་གསུམ་དུ། སྤྱི་བོར་ཨོཾ། སྐེད་པར་ཧྲཱིཿ རྩེ་མོར་ཕཊ། གསུམ་བསམ་པས་སྐུ་གསུང་ཐུགས་ཀྱི་བྱིན་གྱིས་བརླབ། བཛྲ་ས་མཱ་ཛ༔ ཡེ་ཤེས་པ་སྤྱན་དྲངས། ས་མ་ཡ་

༄༅། །ཧོ༔ ས་མ་ཡ་སྟྭཾ། ཛཿཧཱུྃ་བཾ་ཧོ༔ ཡེཤེས་པ་བསྟིམ། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྨ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་།
རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨཱ༔ ཞེས་པས་སྔར་བཞིན་དབང་བསྐུར། མ་སཱུརྱ་མཎྜལ། ཨ་ཙནྡྲ་མཎྜ་ལ་ཧཱུྃ་ཨཱ༔
ཨོ་ཧཱུཾ་སྭཱ་ཨཱཿཧཱ། སཱྃ་མཱྃ་ལཱྃ་པཱྃ་ཏཱྃ། ས་མ་ཡ་ཧཱུྃ། བཛྲ་ཨཉྫལི་ཧཱུྃ། བཛྲ་བནྡཱ། བཛྲ་ཨཉྫ་ལི་ཛ ཞེས་བརྗོད་ཅིང་དོན་སྔར་བཞིན་བསམ་ལ། རྡོ་རྗེ་བསྡམས་པས་ཕུར་བུ་བཟུང་ལ། དཱིཔ་
ཙཀྲ་ཕུར་པའི་ལྷ། །མཐིང་ནག་གཅེར་བུ་རལ་པ་ཅན། །སྐུ་སྟོད་ཁྲོ་བོ་ཆེན་པོ་ལ། །ཞལ་གསུམ་ཕྱག་ཀྱང་དྲུག་པ་སྟེ། །དབུ་ལ་རིགས་ལྔའི་སངས་རྒྱས་རྫོགས། །
ལྟེ་བ་མན་ཆད་སྐུ་ཡི་ཆ། །ཨུཏྤལ་སྔོན་པོའི་འདབས་འདྲ་བ། །འབར་བའི་ཕྲེང་བ་འཁྲིགས་པའི་འོད། །ལྕགས་ཀྱི་ཕུར་པ་ཟུར་གསུམ་པ། །དྲག་པོར་གྱུར་པའི་ཕུར་
པ་སྟེ། །བཏབ་ན་ལྷ་ཡང་བརླག་པར་འགྱུར། །གནོད་བྱེད་བགེགས་ལ་སྨོས་ཅི་དགོས། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། ཅེས་བརྗོད་ཅིང་སྤྱི་གཙུག་ལ་སོགས་

པའི་གནས་ལྔ་དང་། སྒོ་གསུམ་དུ་རེག་ཅིང་། བཛྲ་ཨ་བྷི་ཥིཉྩ ཕུར་པའི་མགོ་བོ་སྤྱི་གཙུག་ཏུ་རེག །ཨོཾ་དཱིཔྟ་ཙཀྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། ཙཀྲ་ཨ་བྷི་ཥིཉྩ། དཔྲལ་བར་རེག །
ཨོ་དཱིཔྟ་རཏྣ་ཀཱི་ལི་ཀཱི་ལ་ཡ་སརྦ་བིགྷྣན་བནྡྷ་ཧཱུྃ་ཕཊ། རཏྣྷ་ཨ་བྷི་ཥིཉྩ རྣ་ལྟག་གཡས། ཨོ་དཱིཔྟ་པདྨ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། པདྨ་ཨ་བྷི་ཥིཉྩ། ལྟག་པར།
ཨོཾ་དཱིཔྟ་ཀརྨ་ཀཱི་ལི་ཀཱི་ལ་ཡ་སརྦ་བིགྷྣན་བནྡྷ་ཧཱུྃ་ཕཊ། ཀརྨ་ཨ་བྷི་ཥིཉྩ རྣ་ལྟག་གཡོན། ཨོཾ་སརྦ་ཏ་ཐཱ་ག་ཏ་ཀཱ་ཡ་ཨ་བྷི་ཥིཉྩ་ཨོཾ། དཔྲལ་བར། ཨོཾ་སརྦ་ཏ་ཐཱ་ག་ཏ་ཝ་ཀ་ཨ་བྷི་
ཥིཉྩ་ཨཱ༔ མགྲིན་པར། ཨོཾ་སརྦ་ཏ་ཐཱ་ག་ཏ་ཙིཏྟ་ཨ་བྷི་ཥིཉྩ་ཧཱུྃ། སྙིང་གར། ཞེས་བརྗོད་པས་དེ་བཞིན་གཤེགས་པ་ཐམས་ཅད་ཀྱི་དབང་དང་བྱིན་རླབས་ཀྱི་དབང་བསྐུར་བར་བསམ་ཞིང་། ཕུར་པ་གདན་ལ་བཞག་གོ །
དེ་ནི་ཕུར་པ་རྫས་ཀྱི་དཀྱིལ་འཁོར་རོ། །བཅོམ་ལྡན་རྡོ་རྗེ་གཞོན་ནུ་ཡབ་ཡུམ་དང་། །སྤྲུལ་པ་ཡང་སྤྲུལ་བཀའ་སྡོད་སྲུང་མའི་ཚོགས། །གློག་ལྟར་མྱུར་བའི་ཐུགས་རྗེས་འདིར་
གཤེགས་ནས། །ཀཱི་ལ་ཡ་ཡི་དངོས་གྲུབ་སྩལ་དུ་གསོལ། །ཨོཾ་བཛྲ་ཀཱི་ལི་ཀཱི་ལ་ཡ་ས་པ་རི་ཝཱ་ར་ས་མ་ཛ ཛཿཧཱུྃ་བྃ་ཧོ༔ ཞེས་དབྱངས་དང་། ཡང་དག་དོན་དུ་དག་མོད་།

༄༅། །ཀྱང་༑ །འགྲོ་བ་ཀུན་གྱི་དོན་སླད་དུ། །ཕྱག་དང་ཞབས་ནི་བསིལ་ནས་ཀྱང་། །རྡོ་རྗེའི་གདན་ལ་བཞུགས་སུ་གསོལ། །ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་
ཧསྟ་ཙ་པཱ་ཏྱཾ་པྲ་ཏཱིཙྪ་བཛྲ་ཨཱ་ས་ན་ཏིཥྛནྟུ། ཞེས་པས་ཞབས་བསིལ། གདན་ཕུལ། བདེ་བར་གཤེགས་སོ་ཁྲོ་རྒྱལ་གཙོ། །རྒྱལ་བ་རྒྱ་མཚོའི་ཡེ་ཤེས་ཀྱིས། །སྲིད་པའི་རྒྱལ་མཚོ་
མཐའ་ཡས་ཀུན། །ཀུན་བཟང་མཆོད་སྤྲིན་མཆོག་ཏུ་རོལ། །ན་མསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿསརྦ་ཐཱཏྠཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ཞེས་མཆོད་པ་ཐམས་
ཅད་ཀྱིས་མཆོད་ལ། བདེ་བར་གཤེགས་པ་ཁྱེད་ཀྱི་འདྲ། །དེ་འདྲ་ཁོ་ནར་བདག་གྱུར་ཅིག །སྤྱོད་པ་རྨད་བྱུང་བསམ་ཡས་པ། །འགྲོ་ལ་ཕན་ཕྱིར་བདག་གིས་སྤྱད། །བྱང་
ཆུབ་སེམས་མཆོག་དམ་པ་དང་། །སྐུ་གསུང་ཐུགས་ཀྱི་ཕྱག་རྒྱ་ནི། །སྲོག་གི་ཕྱིར་ཡང་མི་བཏང་ན། །རྡོ་རྗེ་རྒྱལ་པོས་བྱིན་བརླབས་མཛོད། །བསྐལ་པ་ཐ་མའི་འཇིག་
རྟེན་འདིར། །སངས་རྒྱས་མཛད་པ་བདག་གིས་བགྱིད། །བྱང་ཆུབ་སྤྱད་དཀའ་བདག་གིས་སྤྱད། །རྡོ་རྗེ་རྣལ་འབྱོར་དཀྱིལ་འཁོར་འདིར། །བདག་ཅག་བསམ་པ་

འགྲུབ་གྱུར་ཅིག །ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛ༔ ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུྃ་ཁཾ༔ ཨོཾ་བཛྲ་
མཱ་ར་ཎི་ཧཱུཾ་ཧོ༔ ཞེས་བརྗོད་པས་སྒོ་མ་བཞིས་དགུག་གཞུག་བཅིང་མཉེས་བྱས་པར་བསམས་ཞིང་། སངས་རྒྱས་ཀུན་གྱི་ཡེ་ཤེས་སྐུ། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་
བོ་ཉིད། །འབར་བའི་ཁྲོ་བོ་མི་བཟད་པ། །སྐུ་ཡི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། སངས་རྒྱས་ཀུན་གྱི་ཡེ་ཤེས་
གསུང་༑ །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །གསུང་གི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་
ཐཱ་ག་ཏ་ཝཱ་ཀ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། སངས་རྒྱས་ཀུན་གྱི་ཡེ་ཤེས་ཐུགས། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་
མི་བཟད་པ། །ཐུགས་ཀྱི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། ཡང་ཐུགས་ཀ་ནས་འོད་ཟེར་འཕྲོས་ཁྲོ་བོ་རིགས་ལྔ་དཔག་ཏུ་མེད་པ་སྤྱན་དྲངས་ཏེ་

༄༅། །དབང་བསྐུར་བར་གསོལ་བ་གདབ་པར་བསམ་ཞིང་། ཐབས་ཀྱི་སྤྱོད་པས་སེམས་ཅན་དོན། །བྱམས་དང་སྙིང་རྗེས་གང་འདུལ་བ། །སངས་རྒྱས་ཕྲིན་ལས་རྫོགས་པར་
མཛོད༑ །དབང་དང་བྱིན་རླབས་འདིར་སྩོལ་ཅིག །ཅེས་བརྗོད། དེ་ནས་ཡེ་ཤེས་ཀྱིས་ཆུས་དབང་བསྐུར་བས། ལུས་ཐམས་ཅད་གང་། དྲི་མ་ཐམས་ཅད་དག །ཆུའི་ལྷག་མ་ཡར་ལུད་པ་ལས། སྤྱི་བོར་ཧེ་རུ་ཀ་
རིགས་ལྔ་ཡབ་ཡུམ་གྱིས་དབུར་བརྒྱན་པར་བསམ་ཞིང་། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་
ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨ ཞེས་པའི་བར་བྱས་ལ། དེའི་རྗེས་སུ་རོལ་མོ་སུམ་བརྡེག་ལན་ཅན་བྱས་ལ་རོལ་ཆ་རྣམས་བཞག །དེ་ནས། སྟ་གོན་གྱི་ཚོམ་བུ་ལ་དམིགས་
ནས༑ ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་མ་ཧཱ་ཤུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཨོཾ་དྷརྨ་དྷ་ཏུ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། རྡོ་རྗེ་ཁྲོ་བོས་ཞེ་སྡང་
གཅོད་༑ །མཚོན་ཆེན་སྔོན་པོ་ཆེར་འབར་བ། །ནམ་མཁའི་དཀྱིལ་དུ་ཐིག་ལེ་ཤར། །སྲོག་གི་སྒོ་རུ་ཤར་བ་དང་། །སྙིང་གི་དཀྱིལ་དུ་བསྒོམ་པར་བྱ། །ཧཱུཾ་རཾ་ཡཾ་ཁཾ་

སྤ་ར་ཎ་ཕཊ། ཧཱུྃ་ལས་རྃ་ཆད་པས་སྣོད་བཅུད་ཀྱི་འཇིག་རྟེན་བསྲེགས། ཡཾ་སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས། སྐྱོན་ཐམས་ཅད་དག་པར་བྱས། །
ཨེ་ཡཾ་ཁཾ་རཾ་ལཾ་རཾ་ཀེཾ་བྷྲུྃ། ཨེ་བྷྲུྃ་སྤ་ར་ཎ་ཕཊ། ཨེ་ཨཱ་ཀཱ་ཤཱ་མཎྜ་ལ། ཡཾ་བ་ཡུ་མཎྜ་ལ། ཝཾ་ཨུ་ད་ཀ་མཎྜ་ལ། རཾ་ཏེ་ཛ་མཎྜ་ལ། ལཾ་པྲི་ཐི་ཝཱི་མཎྜལ། རཾ་རཀྟ་ཛཱ་
ལ་མཎྜ་ལ། ཀེ་མ་ཧཱ་ཀཾ་ཀ་ལ་སུ་མེ་རུ་མཎྜ་ལ། བྷྲུྃ་བི་ཤུདྡྷེ་ཛྭ་ལ་མཎྜ་ལ། ཨེ་ཏྲི་ཀོ་ཎི་ཛྭ་ལ་བཛྲ་པྲ་ཀཱ་ར་ནི་མི་ཝརྡྷ་མཎྜ་ལ། བྷྲུྃ་ད་ཤ་ཨ་ར་ཙཀྲ་མཎྜལ། ཧཱུྃ་ལས་
ཡི་གེ་དེ་དག་སྤྲོས་པས་རྟེན་གྱི་དཀྱིལ་འཁོར་དུ་གྱུར། ཨེ་ལས་མཁའ་དབྱིངས་དག་པ་ནམ་མཁའི་དཀྱིལ། །ཡཾ་ལས་རླུང་ཆེན་རྒྱ་གྲམ་སྲ་ཞིང་བརྟན། །དེ་སྟེང་ཝཾ་ལས་
བྱུང་བའི་ཆུ་དཀྱིལ་དཀར། །རཾ་ལས་མེ་བྱུང་སྤྱོད་པ་དེ་ཡི་ཕྱེད། །ལཾ་ལས་ས་ཡི་དཀྱིལ་འཁོར་བརྟན་པར་གྱུར། །དེ་སྟེང་རཀྟའི་རྒྱ་མཚོ་རྦ་རླབས་འཁྲུགས། །དབུས་
སུ་ཀེང་རུས་རི་རབ་བརྩེགས་པའི་སྟེང་། །བྷྲུྃ་ལས་རིན་ཆེན་སྣ་ལྔའི་རང་བཞིན་ལས། །ལེགས་གྲུབ་དྭངས་ཤིང་ཐོགས་མེད་གཞལ་ཡས་ཁང་། །ཕྱོགས་བཞི་ཤེལ་།

༄༅། །གསེར་བྱུ་རུ་མརྒད་མདོག །ལྟེ་བ་བཻཌཱུཪྻ་ཡི་རང་བཞིན་ཅན། །སྟེང་ལོགས་རྩིག་པ་ཀ་བ་གདུང་ལ་སོགས། །ཀུན་ཀྱང་རིན་ཆེན་ལྔ་ལས་ལེགས་གྲུབ་
ཅིང་༑ །འཁོར་ལོ་རིན་ཆེན་པད་རལ་རྡོ་རྗེས་མཚན། །རྒྱ་ཕིགས་རྩེ་མོར་རྡོ་རྗེ་ནོར་བུའི་ཏོག །སྒོ་བཞི་རིན་ཆེན་སྣ་ལྔའི་རང་བཞིན་ལ། །རབ་མཛེས་རྟ་བབས་བཞི་
ཡིས་རྣམ་པར་བརྒྱན། །སྟེང་གི་ཁ་ཁྱེར་རིན་ཆེན་དུ་མས་སྤྲས། །བྱ་འདབས་ལས་འཕྱང་གསེར་གྱི་སྐུད་པས་བརྒྱུས། །རྔ་ཡབ་ཟླ་བ་རྡོ་རྗེ་ཕྱེད་པ་དང་། །དར་
དཔྱངས་སོགས་ཀྱིས་བརྒྱན་པའི་དོ་ཤལ་དང་། །དོ་ཤལ་ཕྱེད་པས་ཁོར་ཡུག་ཀུན་ཏུ་སྤྲས། །སྟེང་དུ་མདའ་ཡབ་པདྨ་ཕྱེད་པའི་དབྱིབས། །ཐུར་དུ་རིན་ཆེན་ཤར་བུས་
རྣམ་པར་སྤྲས། །འོག་གི་སྟེགས་བུར་གཟུགས་མས་མེ་ལོང་ཐོགས། །སྒྲ་མས་གླིང་བུ་དྲི་མས་དུང་ཆོས་ཐོགས། །རོ་མས་ཞལ་ཟས་རེག་མས་ན་བཟའ་དང་། །
དབྱིངས་མས་ཆོས་འབྱུང་སྒེག་མོས་རྡོ་རྗེ་དང་། །ཕྲེང་མས་ཕྲེང་བ་གླུ་མས་པི་ཝཾ་བསྣམས། །གར་མས་རྡོ་རྗེ་མེ་ཏོག་མེ་ཏོག་སྣོད། །སྤོས་མས་སྤོས་དང་མར་མེས་སྒྲོན་།

མེའི་སྣོད། །རྫ་རྔ་རྫ་རྔ་ཆེན་མོས་རྫ་རྔས་མཆོད། །གཞལ་ཡས་དབུས་སུ་གྲུ་གསུམ་མཐིང་ནག་འབར། །མུ་ཁྱུད་རྡོ་རྗེ་ར་བས་རྣམ་པར་སྤྲས། །དེ་ཡི་ཕྱི་རོལ་ཕྱོགས་
མཚམས་སྟེང་འོག་བཅུ། །གསེར་མདོག་འཁོར་ལོ་རྩིབས་བཅུ་རབ་ཏུ་འབར། །ཕྱི་རོལ་དུར་ཁྲོད་ཕྱོགས་སྐྱོང་ཞིང་སྐྱོང་ཀླུ། །ཤིང་མེ་མཆོད་རྟེན་ཆུ་བོ་གྲུབ་པ་བརྒྱད།།
དཔའ་བོ་མཁའ་འགྲོ་གནོད་སྦྱིན་སྲིན་པོ་དང་། །ཤ་ཟ་སྨྱོ་བྱེད་བརྗེད་བྱེད་རོ་ལོངས་དང་། །མདུང་དང་གསལ་ཤིང་རྩེ་ཡིས་ཕུགས་པའི་རོ། །རོ་དུམ་ཐོད་ཚལ་ཤ་ཁྲག་
རུས་པས་དཀྲིགས། །ཝ་དང་ལྕེ་སྤྱང་ཁྲ་འུག་བྱ་རྒོད་དང་། །ཀང་ཀ་ལ་སོགས་ཕེཾ་སྒྲ་སྒྲོགས་པས་གང་། །ཛཝཔཾ་པདྨ་མཎྜ་ལ། མ་སཱུཪྻ་མཎྜ་ལ། ཨ་ཙནྡྲ་མཎྜ་ལ།
མ་ཧཱ་དེ་ཝ་ཛ༔ ཨུ་མ་དེ་ཝཱི་ཛ༔ བྲ་ཧྨ་ཛ༔ ཨིནྡྲ་ཛ༔ ཨགྣཱི་ཛ༔ ཡ་མ་ཛ༔ ནི་རི་ཏེ་ཛ ཝ་རུ་ཎི་ཛ བ་ཡ་ཝེ་ཛ༔ ཀུ་ཝེ་ར་ཛ༔ ཨི་ཤྭ་ར་ཛ༔ བྷུ་མི་པ་
ཏི་ཛ༔ མ་ཏྲ་ཛ༔ མ་ཏྲ་ཛ༔ མ་ཏྲ་ཛ༔ མ་ཏྲ་ཛ༔ གདན་དེ་རྣམས་ཀྱི་སྟེང་དུ་ཧཱུཾ་སྒྲིལ་མ་བཅུ་གཅིག །ཛཿཧཱུྃ་བྃ་ཧོ་རྣམས་ལས་འོད་འཕྲོས། དོན་གཉིས་བྱས། །

༄༅། །ཚུར་འདུས་པ་ལས་དཀྱིལ་འཁོར་གྱི་ལྷ་ཚོགས་སུ་གྱུར་པ་ནི། ཧཱུྃ་སྤ་ར་ཎ་ཕཊ། སཾ་ཧ་ར་ཎ་ཧཱུཾ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། གསུམ་
བརྗོད། དཀྱིལ་འཁོར་དབུས་སུ་ཁྲོ་བོའི་རྒྱལ། །བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་ནག་ཞལ་གསུམ་ཕྱག་དྲུག་པ། །གཡས་དཀར་གཡོན་དམར་དབུས་མཐིང་
ཞལ༑ །རྡོ་རྗེ་རྩེ་དགུ་རྩེ་ལྔ་དང༌། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །
མཆེ་གཙིགས་སྤྱན་གསུམ་ཟླུམ་ཞིང་དམར། །རལ་པ་ཁམ་པ་གྱེན་དུ་བརྗེས། །གླང་ལྤགས་ཞིང་ཆེན་གཡང་གཞི་གསོལ། །སྟག་གི་པགས་པའི་འོག་པག་ཅན། །
དཀར་དམར་ལྗང་ནག་སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་ཆིངས་དང་། །ཕྱག་དང་ཞབས་རྣམས་རྣམ་པར་སྤྲས། །ཐོད་སྐམ་ལྔ་ཡིས་དབུ་ལ་བརྒྱན། །རློན་པ་
ལྔ་བཅུའི་དོ་ཤལ་ཅན། །རཀྟ་ཞག་དང་ཐལ་ཆེན་གྱིས། །ཐིག་ལེ་ཟོ་རིས་ཚོམ་བུར་བྱས། །སྣ་ཚོགས་རིན་ཆེན་རྒྱན་གྱིས་སྤྲས། །ཞབས་བཞི་གཡས་བསྐུམ་གཡོན་

བརྐྱངས་ནས། །དབང་ཕྱུག་ཁ་སྦུབས་མགོ་བོ་དང་། །ཨུ་མའི་ནུ་མ་རབ་བརྫིས་ཤིང་། །ཡེ་ཤེས་མེ་དཔུང་དབུས་ན་བཞུགས། །ཨོཾ་དཱིཔྟ་ཙཀྲ་ཧ་ན་ཧ་ན་ཧཱུྃ་ཕཊ།
ཡུམ་ཆེན་འཁོར་ལོ་རྒྱས་འདེབས་སྔོ། །ཞལ་གཅིག་ཕྱག་གཉིས་གཡས་འཁོར་ལོ། །གཡོན་པས་ཐོད་ཁྲག་ཡབ་ལ་སྟོབས། །གཟིག་གི་པགས་པའི་ཤམ་ཐབས་ཅན། །
རུས་པའི་རྒྱན་ལྔས་སྐུ་ལ་བརྒྱན། །ཐོད་སྐམ་ལྔ་ཡིས་དབུ་ལ་བརྒྱན། །སྐམ་པོ་ལྔ་བཅུའི་དོ་ཤལ་བྱས། །སྦྲུལ་དང་རིན་ཆེན་རྒྱན་གྱིས་བརྒྱན། །རཀྟ་ཞག་དང་ཐལ་
ཆེན་གྱིས། །ཐིག་ལེ་ཟོ་རིས་ཚོམ་བུར་བྱས། །ཞབས་གཉིས་གཡས་གཡོན་བརྐྱངས་བསྐུམ་གྱིས། །ཡབ་ཀྱི་གཡོན་ནས་འཁྱུད་པས་བཞུགས། །ཨོཾ་བཛྲ་ཀྲོ་དྷ་ཧཱུྃ་ཀ་ར་
ཧཱུྃ་གརྫ་གརྫ་ཧཱུཾ་ཕཊ། སྟེང་གི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་ཧཱུཾ་ཀ་ར། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒྲ་འབྱིན་སྐུ་ལ་འཁྲིལ། །སྤྲུལ་
པ་ཕག་དང་སྨིག་བུའི་མགོ །ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཤར་གྱི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་རྣམ་པར་རྒྱལ། །དབུ་གསུམ་ཕྱག་དྲུག་

༄༅། །ཞབས་བཞི་བགྲད། །རྡོ་རྗེ་སྒེག་མོ་སྐུ་ལ་འཁྲིལ། །སྤྲུལ་པ་སྟག་དང་བྱ་རྒོད་མགོ །ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། མེ་ཡི་མཚམས་ཀྱི་
གདན་སྟེང་དུ། །ཁྲོ་བོ་ཆེན་པོ་དབྱུག་སྔོན་ཅན། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྡེར་མོ་སྐུ་ལ་འཁྲིལ། །སྤྲུལ་པ་གཡག་དང་བྱ་རོག་མགོ །ཨོ་
བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ལྷོ་ཡི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་གཤིན་རྗེ་གཤེད། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་དུར་
ཁྲོད་སྐུ་ལ་འཁྲིལ། །སྤྲུལ་པ་ཤ་བ་འུག་པའི་མགོ །ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུཾ་བནྡྷ་བནྡྷ་ཧཱུྃ་ཕཊ། ལྷོ་ནུབ་མཚམས་ཀྱི་གདན་སྟེང་དུ། །ཁྲོ་བོ་ཆེན་པོ་མི་གཡོ་
མགོན༑ །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གཏུན་ཁུང་སྐུ་ལ་འཁྲིལ། །སྤྲུལ་པ་གཟིག་དང་ཁྭ་ཏའི་མགོ །ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ།
ནུབ་ཀྱི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་རྟ་མགྲིན་དཔལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གཏུམ་མོ་སྐུ་ལ་འཁྲིལ། །སྤྲུལ་པ་བྱི་ལ་པུ་ཤུད་།

མགོ ༑ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུྃ་ཕཊ། ནུབ་བྱང་མཚམས་ཀྱི་གདན་སྟེང་དུ། །ཁྲོ་ཆེན་གཞན་གྱིས་མི་ཐུབ་པ། །དབུ་གསུམ་ཕྱག་དྲུག་ཞབས་བཞི་
བགྲད༑ །རྡོ་རྗེ་མདའ་སྙེམས་སྐུ་ལ་འཁྲིལ། །སྤྲུལ་པ་ཅེ་སྤྱང་ཁྲ་ཡི་མགོ །ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། བྱང་གི་ཕྱོགས་ཀྱི་གདན་སྟེང་དུ། །
ཁྲོ་བོ་ཆེན་པོ་བདུད་རྩི་འཁྱིལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒྲ་མཛད་སྐུ་ལ་འཁྲིལ། །སྤྲུལ་པ་སེང་གེ་ཕ་ཝཾ་མགོ །ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་
ཡ་ཧཱུྃ་བིན་བིནྡྷ་ཧཱུྃ་ཕཊ། བྱང་ཤར་མཚམས་ཀྱི་གདན་སྟེང་དུ། །ཁྲོ་ཆེན་ཁམས་གསུམ་རྣམ་པར་རྒྱལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གསོད་མ་
སྐུ་ལ་འཁྲིལ། །སྤྲུལ་པ་དྲེད་དང་སྲེ་མོང་མགོ །ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུཾ་སྤོ་ཊ་སྤོ་ཊ་ཧཱུྃ་ཕཊ། འོག་གི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་སྟོབས་པོ་ཆེ། །
དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་རིག་བྱེད་སྐུ་ལ་འཁྲིལ། །སྤྲུལ་པ་དོམ་དང་བྱི་བའི་མགོ །ཁྲོ་ཆེན་ཡབ་རྣམས་ཐམས་ཅད་ནི། །རྩ་ཕྱག་རྡོ་རྗེ་ཐོད་།

༄༅། །ཁྲག་དང་། །བར་པས་རང་རང་ཕྱག་མཚན་འཛིན། །ཐ་མས་ཕུར་འདྲིལ་ཡུམ་ལ་འཁྱུད། །ཡུམ་རྣམས་ཕྱག་གཡས་དྲིལ་བུ་འཛིན། །གཡོན་པས་ཐོད་།
ཁྲག་ཡབ་ལ་སྟོབས། །སྤྲུལ་པའི་ཕྲ་ཐབས་ཉི་ཤུ་པོ། །གཡས་པས་རང་རང་ཕྱག་མཚན་འཛིན། །གཡོན་པས་ཕུར་བསྒྲིལ་རོ་སྟེང་བཞུགས། །ཨོཾ་བཛྲ་ཡཀྵ་ས་ད་ཧཱུྃ་
ཛ ཿཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུཾ་བྃ། ཨོ་བཛྲ་མཱ་ར་ཎི་ཧཱུཾ་ཧོ༔ ཤར་སྒོར་པུ་ཤུད་མགོ་ཅན་ནི། །མདོག་དཀར་འཛིན་པའི་ལྕགས་ཀྱུ་བསྣམས། །ལྷོ་
སྒོར་བྱ་རོག་མགོ་ཅན་ནི། །མདོག་སེར་འཆིང་བའི་ཞགས་པ་བསྣམས། །ནུབ་སྒོར་སྲིན་བྱའི་མགོ་ཅན་ནི། །མདོག་དམར་སྡོམ་བྱེད་ལྕགས་སྒྲོག་བསྣམས། །བྱང་
སྒོར་ཁྲ་ཡི་མགོ་ཅན་ནི། །ལྗང་གུ་མྱོས་བྱེད་དྲིལ་བུ་བསྣམས། །ཁྲོ་ཆེན་འཁོར་བཅས་ཡབ་ཡུམ་རྣམས། །རྒྱན་རྣམས་ཡབ་ཡུམ་ཚུལ་བཞིན་ཏེ། །ཀུན་ཀྱང་རྡོ་རྗེའི་
གཤོག་པ་ཅན། །མེ་དཔུང་འབར་བའི་དབུས་ན་བཞུགས། །ཨོཾ་བཛྲ་ཡོ་གི་ཤྭ་རི་ཨཊྚ་བིཾ་ཤ་ཏི་ཧཱུྃ་ཕཊ། ཨོཾ་བཛྲ་ཀཱི་ལི་ཀཱི་ལ་ཡ་དྷ་ཏི་མ་མ་ཤྲཱི་གྷྲཾ་ཀརྨ་ཀཱ་ར་མཱ་ར་སེ་ན་པྲ་

མརྡ་ནི་ཧཱུྃ་ཕཊ། དཀྱིལ་འཁོར་ཕྱི་རིམ་ཁོར་ཡུག་ན། །དབང་ཕྱུག་ཉི་ཤུ་རྩ་བརྒྱད་དང་། །དམ་ཅན་བཀའ་སྲུང་བཅུ་གཉིས་སོགས། །དམ་ཚིག་ལ་དགོངས་འཁོད་།
པར་གྱུར། །ཡེ་ཤེས་པ་སྤྱན་འདྲེན་པ་ནི། རང་གི་ཐུགས་ཀའི་ཧཱུྃ་ལས་འོད་འཕྲོས་ཡེ་ཤེས་པའི་ལྷ་ཚོགས་བཛྲ་ས་མཱ་ཛ༔ འཁོར་བ་ཕུར་བུ་བསྒྲུབ་དོན་དུ། །དབང་དང་བྱིན་
རླབས་ཞུ་བའི་ཕྱིར། །ཡེ་ཤེས་ཁྲོ་བོ་གཤེགས་སུ་གསོལ། །ཡེ་ཤེས་ཁྲོ་བོ་གཤེགས་ནས་ཀྱང་། །རྟགས་དང་མཚན་མ་བསྟན་པ་དང་། །ཕུར་པའི་དངོས་གྲུབ་སྩལ་དུ་
གསོལ༑ །ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀཱ་དྲྀ་བྱེ་ཧོས་མ་ཡ་ཧོ༔ ས་མ་ཡ་སྟྭཾ། ཛཧཱུྃ་བཾ་ཧོ༔ པྲ་ཝེ་ཤ་ཡ་ཕཊ། ཨཱ་ཝེ་ཤ་ཡ་ཨ། ཨ་ཏི་པཱུ་ཧོ༔ པྲ་ཏི་
ཛཧོ༔ ཨོཾ་བཛྲ་ཀཱི་ལི་ཀཱི་ལ་ཡ་ས་པ་རི་ཝཱ་ར་པ་དཱ་བྷནྡྷ་ནཾ་ཀ་རོ་མི། དམ་ཚིག་པས་ཡེ་ཤེས་པ་ལ་ཕྱག་བྱས། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཧསྟ་ཙ་པཱ་ཏྱྃ་པྲ་ཏིཙྪ་བཛྲ་ཨཱ་ས་ན་ཏིཥྛནྟ།
ཞེས་པས་ཞབས་བསིལ། གདན་ལ་བཞུགས། ན་མཿསརྦ་ཏ་ཐཱ་ག་ཏ་བྷོབི་ཤྭ་མུ་ཁེ་བྷསརྦ་ཐཏྠཾ་ཨུཏྒ་ཏེ་སྤ་ར་ཎ་ཨི་མཾ་ག་ག་ཎ་ཁཾ་སྭཱ་ཧཱ། ཞེས་མཆོད་པ་ཐམས་ཅད་ཀྱིས་མཆོད། ཨོཾ་བཛྲ་ཀཱི་ལི་ཀཱི་

༄༅། །ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་བཛྲ་ས་མཱ་ཛ༔ ཡེ་ཤེས་པ་སྤྱན་དྲངས། ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་
མཱ་ར་ཎི་ཧཱུཾ་ཧོ༔ ཞེས་དགུག་གཞུག་བྱ། སངས་རྒྱས་ཀུན་གྱི་ཡེ་ཤེས་སྐུ། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་
པ༑ །སྐུ་ཡི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། སངས་རྒྱས་ཀུན་གྱི་ཡེ་ཤེས་གསུང་། །རྡོ་རྗེའི་དེ་ཉིད་རང་བཞིན་
ལས༑ །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །གསུང་གི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ།
སངས་རྒྱས་ཀུན་གྱི་ཡེ་ཤེས་ཐུགས། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །ཐུགས་ཀྱི་གཏེར་དུ་བདག་
བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། ཞེས་པས་སྐུ་གསུང་ཐུགས་བྱིན་གྱིས་བརླབས། ཐབས་ཀྱིས་སྤྱོད་པས་སེམས་ཅན་དོན། །བྱམས་དང་སྙིང་རྗེས་གང་

འདུལ་བ། །སངས་རྒྱས་ཕྲིན་ལས་རྫོགས་པར་མཛད། །དབང་དང་བྱིན་རླབས་འདིར་སྩོལ་ཅིག །ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་།
དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨཱ༔ ཞེས་དབང་བསྐུར། གཙོ་བོ་ལ་མི་
བསྐྱོད་པ། འཁོར་རྣམས་ལ་གཙོ་བོ་ཉིད་ཀྱིས་དབུ་བརྒྱན། མཆོད་བསྟོད་ནི། བདག་མདུན་གཉིས་ཀ་ལ་ཐུན་མོང་དུ་ཡིན་པས། མཆོད་པ་བྱིན་རླབས་ནི། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་
ཚིནྡྷ་ཧཱུྃ་ཕཊ། ཨོཾ་སྭ་བྷཱ་ཝ་སོགས། སྟོང་པའི་ངང་ལས་ཨཱ་ལས་བྷནྡྷ་འབར་བའི་སྣོད་ཡངས་ཤིང་རྒྱ་ཆེ་བར་ཧཱུྃ་ལས་བྱུང་བའི་མཆོད་ཡོན། ཞབས་བསིལ། མེ་ཏོག །
བདུག་སྤོས། མར་མེ། དྲི། ཞལ་ཟས། རོལ་མོ་ལ་སོགས་པ་མཆོད་རྫས་བསམ་གྱིས་མི་ཁྱབ་པ། དཔལ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་
མཆོད་པའི་སྤྲིན་གྱི་ཕུང་པོ་བསམ་གྱིས་མི་ཁྱབ་པར་གྱུར། ཨོཾ་བཛྲ་ཨ་ཧ་ར་ལི་ཧཱུྃ་ཕཊ། ཨོཾ་བཛྲ་པུཥྤེ་ཨཱཿཧཱུཾ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུཾ། ཨོཾ་བཛྲ་།

༄༅། །གནྡྷེ་ཨཱཿཧཱུྃ། ཨོཾ་བཛྲ་ནེེ་ཝིདྱ་ཨཱཧཱུཾ། ཨོཾ་བཛྲ་ཤབྡ་ཨཱཿཧཱུྃ། ཨོཾ་བཛྲ་ཨུཏྟ་ཕ་ལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཅེས་བརྗོད། མཆོད་པ་བྱིན་རླབས་བསྡུས་
པ་དགོས་པ་རྣམས་འདི་བཞིན་ནོ། །སྒེག་ཕྲེང་གླུ་གར་བདུག་པ་མེ་ཏོག་མ། །མར་མེ་དྲི་མ་ཉེར་སྤྱོད་རོལ་མོའི་སྒྲ། །ཕྱོགས་བཅུའི་འཇིག་རྟེན་ནམ་མཁའི་ཁམས་བཀང་སྟེ། །བླ་
མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡིས་མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །བཛྲ་ལཱ་སྱ་ཧཱུྃ། བཛྲ་མཱ་ལེ་ཏྲཱྃ།
བཛྲ་གཱིརྟི་ཧྲཱིཿ བཛྲ་ནིརྟི་ཨཱ༔ བཛྲ་དྷུཔྤེ་ཧཱུྃ། བཛྲ་པུཥྤེ་ཏྲཱྃ། བཛྲ་ཨཱ་ལོ་ཀེ་ཧཱུྃ༔ བཛྲ་གྷནྡྷེ་ཨཱ ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ༔ ཨོཾ་བཛྲ་ཨཱ་ལོ་ཀེ ཨོཾ་བཛྲ་
གྷནྡྷེ༔ ཨོཾ་བཛྲ་ནེེ་ཝི༴ ཨོཾ་བཛྲ་ཤབྡ་ཨཱཧཱུཾ། རོལ་ཆེན་དང་། ༀ་བཛྲ་གཎྜེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙ་ལི་ཏེ་པྲཛྙཱ་པཱ་ར་མི་ཏ་ནཱ་ད་སཾ་བྷ་
ཝཱན་བཛྲ་དྷརྨ་ཧྲི་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། མཆོད་པ་བསྡུས་པ་རྣམས་འདི་བཞིན་མཛད། དེ་ལྟར་ཕྱིའི་མཆོད་པ་སོང་ནས། ནང་མཆོད་ནི། རང་བྱུང་གདོད་ནས་དག་པ་ཡི། །རྩ་

བརྒྱད་སྟོང་ལ་སྦྱར་བའི་སྨན། །རིགས་ལྔ་དམ་ཚིག་ལྔ་ཡི་དངོས། །ཡེ་ཤེས་ལྔ་རྫོགས་གྲུབ་པའི་རྫས། །རྒྱུད་ལྔའི་སེམས་ཅན་ཀུན་སྒྲོལ་ཕྱིར། །དུག་ལྔ་སེལ་བའི་
བདུད་རྩི་འདི། །ཇི་སྙེད་སངས་རྒྱས་ཐམས་ཅད་དང་། །བྱང་ཆུབ་སེམས་དཔའི་ཚོགས་ཆེན་པོ། །ཐུགས་དམ་དབྱིངས་ཉིད་བསྐུལ་བའི་ཕྱིར། །ཕྱོགས་བཅུའི་སངས་
རྒྱས་སྲས་བཅས་ལ། །སྐུ་གསུང་ཐུགས་ཀྱི་ངང་ཉིད་དུ། །བདག་ཅག་དད་པས་འབུལ་ལགས་ཀྱིས། །བཞེས་ཏེ་ཀུན་ཏུ་དགྱེས་མཛོད་ལ། །འཕྲུལ་གྱི་དངོས་གྲུབ་
སྩལ་དུ་གསོལ། །ན་མསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། རྒྱལ་བ་ཀུན་དངོས་རྩ་བའི་བླ་མ་དང་། །རིག་འཛིན་རིག་པའི་བརྒྱུད་པ་མ་ལུས་
དང་༑ །དཔལ་ཆེན་རྡོ་རྗེ་གཞོན་ནུ་ཡབ་ཡུམ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་
ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། །འཇིགས་བྱེད་ཆེན་པོ་ཁྲོ་བཅུ་ཡབ་ཡུམ་དང་། །སྤྲུལ་པའི་ཁྲ་ཐབས་ཡབ་ཡུམ་ཉི་ཤུ་དང་། །སྒོ་མ་བཞི་དང་སྲས་མཆོག་ཕུར་པའི་ཚོགས། །

༄༅། །རྣམ་དག་བདུད་རྩིའི་དམ་རྫས༔ ཐུགས་རྗེ་ཆེར་དགོངས་དབང་དང་༔ མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཕྱི་ནང་མཁའ་འགྲོ་འཁོར་བཅས་ཐམས་ཅད་
དང་༑ །གིང་ཆེན་བཅོ་བརྒྱད་གིང་ཕྲན་འབུམ་སྡེ་དང་། །དཔག་བསམ་ཤིང་ལྷ་རེ་མ་ཏི་རྣམས་ལ། །རྣམ་དག་བདུད་རྩིའི་དམ་རྫས༔ ཐུགས་རྗེ་ཆེར་དགོངས་དབང་
དང་༔ མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཤྭ་ན་མུ་ཁ་བདག་ཉིད་ཆེན་མོ་དང་། །བསེ་ཡི་ལྷ་མོ་ཕྱོགས་བཅུའི་རྣལ་འབྱོར་ཚོགས། །དམ་སྲུང་མཆེད་ལྕམ་བརྟན་མ་བཅུ་
གཉིས་ལ། །རྣམ་དག་བདུད་རྩིའི་དམ་རྫ་ས༔ ཐུགས་རྗེ་ཆེར་དགོངས་དབང་དང་༔ མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། དྲིན་ཆེན་རྩ་བའི་བླ་མའི་ཞལ་དུ་ཁ་ཁ་ཁཱ་ཧི།
བརྒྱུད་པའི་བླ་མ་རྣམས་ཀྱི་ཞལ་དུ་ཁ་ཁ་ཁཱ་ཧི། ཆོས་སྐུ་ཀུན་ཏུ་བཟང་པོའི་ཞལ་དུ༔ ལོངས་སྐུ་རྡོ་རྗེ་སེམས་དཔའི་ཞལ་དུ༔ སྤྲུལ་སྐུ་པདྨ་འབྱུང་གནས་ཞལ་དུ༔
དཀྱིལ་འཁོར་ལྷ་ཚོགས་རྣམས་ཀྱི་ཞལ་དུ༔ ཁྱད་པར་ཆོས་སྐྱོང་སྲུང་མའི་ཞལ་དུ་ཁ་ཁ་ཁཱ་ཧི། རང་གི་ལྕེ་ལ་ནང་མཆོད་ནས་བཞག་ནས། བྱང་ཆུབ་མཆོག་ཏུ་ཐུགས་བསྐྱེད་ནས། །

དུས་གསུམ་རྒྱལ་བའི་གདུང་འཚོབ་པའི། །རིག་འཛིན་བདག་ཅག་འཁོར་བཅས་ལ། །སྐུ་གསུང་ཐུགས་ཀྱི་དངོས་གྲུབ་སྩོལ། །ཀཱ་ཡ་སིདྡྷི་ཨོ། ཝཱཀ་སིདྡྷི་ཨཱ ཙིཏྟ་།
སིདྡྷི་ཧཱུྃ། བསང་མཆོད་ནི། འཁྲིལ་བའི་མཆོད་ཆེན་མཉམ་སྦྱོར་བས། །ཐབས་དང་ཤེས་རབ་གཉིས་མེད་པའི། །པདྨོ་ལ་ནི་རྡོ་རྗེ་གཞུག །བདག་ཉིད་མཆོད་པས་མཉེས་
པར་བྱོས། །ས་མ་ཡ་ཧོ། ས་མ་ཡ་སྟྭཾ། རྭ་གོ་ཨ་ནུ་རཱ་ག་ཡ་མི་བོ་དྷི་ཙིཏྟ། དེ་ཁོ་ན་ཉིད་ཀྱི་མཆོད་པའམ་ཁམས་གསུམ་ཡོངས་སུ་བསྒྲལ་བའི་མཆོད་པ་ནི། མཉམ་པའི་སྒྲུབ་རྫས་ཆེན་པོ་སྟེ། །
བདག་དང་མཉམ་པའི་ཚོགས་ལ་འབུལ། །བཟའ་དང་བཅའ་དང་བཏུང་དང་བགོ །ལོངས་སྤྱོད་ལྔ་ལྡན་ཐམས་ཅད་ནི། །དཀྱིལ་འཁོར་ལ་ཡང་དཀྱིལ་འཁོར་ཐིམ། །ཨ་
ལ་ལ་ཏེ་དཀྱིལ་འཁོར་ཐིམ། །ཛཿཧཱུྃ་བྃ་ཧོ༔ ཤྲཱི་ཧེ་རུ་ཀ་མ་ཧཱ་བཛྲ་ཨཱ་ཝེ་ཤ་ཡ། ཨཱ་ཝེ་ཤ་ཡ། པྲ་ཝེ་ཤ་ཡ། པྲ་ཝེ་ཤ་ཡ། མ་ཧཱ་སུ་ཁ་པྲ་ཏིཙྪ་ཧོ༔ པྲ་ཏི་གྲྀཧྞ་ཁཱ་
ཧི༔ བསྒྲལ་མཆོད་ནི། རང་གི་ཐུགས་ཀ་ནས་ཁྲོ་བོ་ཁྲོ་མོ་ཕྲ་ཐབས་སྒོ་མ་སྲས་མཆོག་དམ་ཅན་བཅུ་གཉིས་ཀྱི་ཚོགས་དཔག་ཏུ་མེད་པ་སྤྲོས་ནས་དགྲ་བགེགས་གདུག་པ་ཅན་ཐམས་ཅད་བསྒྲལ་བར་བསམས་ཞིང་། ཛ དམ་ཚིག་

༄༅། །ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ༔ བདག་ཉིད་ཆེན་མོའི་དུས་ལ༔ ས་བདག་རྒྱལ་མོའི་དུས ཁྱི་
ཡི་གདོང་ཅན་དུས་ལ་བབ། །བསྒྲལ་བར་བྱ་བའི་དུས་ལ་བབ། །བྱང་ཆུབ་མཆོག་ཏུ་སེམས་བསྐྱེད་ནས། །དུས་གསུམ་སངས་རྒྱས་སྲས་བཞིན་དུ། །རིག་འཛིན་
བདག་ཅག་རྣམས་ལ་ནི། །གནོད་ཅིང་གདུག་པའི་དགྲ་དང་བགེགས། །བདུད་དང་བར་དུ་གཅོད་པ་རྣམས། །ཁྲོ་བོ་ཆེན་པོའི་བྱིན་རླབས་ཀྱིས། །ཡུད་ཙམ་གྱིས་ནི་
འདིར་ཁུག་ལ། །མངོན་སྤྱོད་ཚུལ་གྱིས་བསྒྲལ་བ་དང་། །ལུས་ངག་ཕྱེ་མར་མཛད་ནས་ཀྱང་། །སྡུག་བསྔལ་ཉམས་སུ་མྱོང་བར་མཛོད། །ཨོ་ལཾ། ཧཱུཾ་ལཾ། སྟྭ་མྦྷ་
ནཾ༔ མོ་ཧཾ། གྷ་ཏ་ཡ། བྷ་ག་ཝཱན། ཧྲཱིཿཥྚི་ཝི་ཀྲི་ཏ་བཛྲ་ཧཱུྃ་ཀ་ར་ཧཱུྃ། བཛྲ་ཀཱི་ལི་ཀཱི་ལ་ཡ། ཛཿཧཱུྃ་བྃ་ཧོ། སརྦ་བིགྷྣན་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཁ་ཏཾ་ཁ་ཏཾ་
ཁ་ཏཾ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི་ཧ་ཧ་ཧཱུཾ་ཧཱུཾ་ཕཊ་ཕཊ། དགྲ་བགེགས་བསྒྲལ་བའི་ཤ་ཁྲག་གིས་མཆོད་པར་བསམས་ལ། ཧེ་རུ་ཀ་ཡི་གནས་བཅུ་དང་། །

དུར་ཁྲོད་ཆེན་པོའི་གནས་བརྒྱད་ནས། །དཔལ་ཆེན་འཁོར་བཅས་སྤྱན་དྲངས་ཏེ། །དུར་ཁྲོད་མཆོག་གི་གནས་འདི་རུ། །ཞིང་ཆེན་གསར་རྙིང་ཏི་རར་བཅས། །
དམར་གྱི་ཨརྒྷཾ་རྒྱ་མཚོར་བསྐྱིལ། །ཁྲོ་བོ་འབར་བའི་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཿ་བྃ་ཧོ༔ ཤྲཱི་ཧེ་རུ་ཀ་མ་ཧཱ་ས་མ་ཡ།
རཀྟ་ས་མུ་དྲ་ཁ་ཁ་ཁཱ་ཧི་ཁཱ་ཧི། ཧྲྀ་ད་ཡ་པི་པ་ཐཱ་ཧཱུཾ་ཕཊ། ང་ནི་ཟ་བྱེད་ཆེན་པོ་སྟེ། །ཁམས་གསུམ་མ་ལུས་བསྒྲལ་བ་དང༌། །གདུལ་དཀའ་མཐའ་དག་འདུལ་བའི་
ཕྱིར༑ །ཤ་རུས་ལ་སོགས་བཟའ་བར་བྱ། །ང་ནི་ཁྲག་འཐུང་ཆེན་པོ་སྟེ། །དམར་གྱི་ཨརྒྷཾ་རྒྱ་མཚོར་བསྐྱིལ། །འཁོར་བའི་དྲྭ་བ་གཅོད་པའི་ཕྱིར། །འཁོར་གྱི་ཕྲ་
མེན་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཿཧཱུྃ་བྃ་ཧོ༔ ཤྲཱི་ཧེ་རུ་ཀ་མ་ཧཱ་རུ་དྷི་ར་ཁཱ་ཧི། མ་ཧཱ་མཱཾ་ས་ཁཱ་ཧི། མ་ཧཱ་མསྟ་ཀ་ཁཱ་ཧི། མ་
ཧཱ་ཨམྠི་ཁཱ་ཧི། དེ་ཐམས་ཅད་ལ་གཏོར་མའི་སྟེང་དུ་རཀྟ་སྦྲེང་། རྡོ་རྗེ་གཞོན་ནུ་ཡབ་ཡུམ་གྱི་ལྗགས་ཧཱུྃ་ལས་བྱུང་བའི་འོད་ཟེར་གྱིས་སྦུ་གུས་གཏོར་མ་གསོལ་བར་བསམ་ཞིང་། བླ་མེད་མཆོག་གི་མཆོད་པ་དམ་པ་འདི། །ཡེ་།

༄༅། །ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །ཐུགས་དམ་བཞིན་དུ་ཅི་བདེར་བཞེས་སུ་གསོལ། ། ཧཱུྃ་བཾ་ཧོ༔
ཤྲཱི་ཧེ་རུ་ཀ །ཨི་དཾ། པུཥྤཾ། དྷགཾ། དཱི་པཾ། གནྡྷཾ། བ་ལིཾ་ཏ་པྲ་ཏིཙྪ་ཧོ༔ གྲཱྀཧྞ་ཁཱ་ཧི། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། ༣ ཞེས་གཏོར་མ་ཕུལ་བར་བྱའོ། །བསྟོད་
པ་ནི། སྒེག་ཅིང་དཔའ་དང་མི་སྡུག་ཚུལ་སྟོན་ཅིང་། །དགོད་དང་གཤེ་དང་འཇིགས་སུ་རུང་བ་དང་། །སྙིང་རྗེ་རྔམ་དང་ཞི་བ་ལ་སོགས་པ། །སྐུ་ཡི་དངོས་པོ་གར་དགུར་
བསྒྱུར་བ་ནི། །རྒྱན་དང་ཆ་ལུགས་ལྡན་པས་སྒེག་སྒེག་འདྲ། །བདུད་བཞི་གདན་དུ་བཏིང་པས་དཔའ་དཔའ་འདྲ། །སྐུ་ཆེ་ཡན་ལག་རགས་པས་འཇིགས་འཇིགས་འདྲ། །
ཞལ་གཡས་དཀར་ལ་བཞད་པས་དགོད་དགོད་འདྲ། །ཞལ་གཡོན་དམར་ལ་གདངས་པས་གཤེ་གཤེ་འདྲ། །ཞལ་དབུས་མཐིང་ལ་རྔམ་པས་ཁྲོ་ཁྲོ་འདྲ། །རྒྱུད་དྲུག་
ཐུགས་རྗེས་འཛིན་པས་བརྩེ་བརྩེ་འདྲ། །གདུག་པ་ཞལ་དུ་འདྲེན་པས་རྔམ་རྔམ་འདྲ། །ཆོས་སྐུ་མཚན་མ་མེད་པས་ཞི་ཞི་འདྲ། །རྡོ་རྗེ་རྩེ་དགུས་ས་དགུའི་རྟོག་པ་

འཇོམས༑ །རྡོ་རྗེ་རྩེ་ལྔས་དུག་ལྔ་དབྱིངས་སུ་སྒྲོལ། །མེ་དཔུང་འབར་བས་འཁོར་བའི་ཉོན་མོངས་སྲེག །ཁ་ཊཾ་རྩེ་གསུམ་དུག་གསུམ་རྩད་ནས་གཅོད། །རི་རབ་ཕུར་།
པས་དགྲ་བགེགས་གཟིར་བར་བྱེད། །དེ་འདྲའི་ཁྲོ་བོ་འཇིགས་པའི་སྐུར་སྟོན་པ། །ཚུར་བྱོན་མཆོད་སྤྲིན་རྒྱ་མཚོ་འདི་བཞེས་ལ། །ཐུགས་རྗེ་ཆེར་དགོངས་དབང་དང་
དངོས་གྲུབ་སྩོལ། །དེ་དང་གཉིས་མེད་སྦྱོར་བའི་ཡུམ་མཆོག་ནི། །ཨེ་ཀ་ཛ་ཊི་གུ་ཧྱ་གསང་བའི་ཡུམ། །ཚུར་བྱོན་མཆོད་སྤྲིན་རྒྱ་མཚོ་འདི་བཞེས་ལ། །ཐུགས་རྗེ་ཆེར་
དགོངས་དབང་དང་དངོས་གྲུབ་སྩོལ། །ཧཱུྃ་མཛད་སྒྲ་འབྱིན་ཕག་དང་རྨིགས་བུའི་མགོ །རྣམ་རྒྱལ་སྒེག་མོ་སྟག་དང་བྱ་རྒོད་མགོ །དབྱུག་སྔོན་སྡེར་མོ་གཡག་དང་བྱ་རོག་
མགོ ་གཤིན་རྗེ་དུར་ཁྲོད་ཤ་བ་འུག་པའི་མགོ །མི་གཡོ་གཏུན་ཁུང་གཟིག་དང་ལཱ་ཏའི་མགོ །རྟ་མགྲིན་གཏུམ་མོ་བྱི་ལ་པུ་ཤུད་མགོ །གཞན་གྱིས་མི་ཐུབ་མདའ་
སྙེམས་སྤྱང་ཁྲའི་མགོ །འཁྱིལ་པ་སྒྲ་མཛད་སེང་གེ་ཕ་ཝཾ་མགོ །ཁམས་གསུམ་གསོད་མ་དྲེད་དང་སྲེ་མོང་མགོ །སྟོབས་ཆེན་རིག་བྱེད་དོམ་དང་བྱི་བའི་མགོ །གནོད་།

༄༅། །སྦྱིན་འཇིགས་མ་བདུད་རྩི་གསོད་བྱེད་མ། །དེ་འདྲའི་ལྷ་ཚོགས་འཇིགས་པའི་སྐུར་སྟོན་པ། །ཚུར་བྱོན་མཆོད་སྤྲིན་རྒྱ་མཚོ་འདི་བཞེས་ལ། །ཐུགས་རྗེ་
ཆེར་དགོངས་དབང་དང་དངོས་གྲུབ་སྩོལ། །དཀྱིལ་འཁོར་ཆེན་པོའི་བཀའ་སྲུང་དམ་ཅན་རྣམས། །རྣལ་འབྱོར་དབང་ཕྱུག་ཉི་ཤུ་རྩ་བརྒྱད་དང་། །བདག་ཉིད་ཆེན་མོ་ཤཱ་
ན་མུ་ཁ་དང་། །ས་བདག་ཆེན་མོ་བསེ་ཡི་ལྷ་མོ་བཞི། །སྦྱིན་བྱིན་ཡ་བྱིན་བསེ་བྱིན་ཕག་བྱིན་མ། །ཚུར་བྱོན་མཆོད་སྤྲིན་རྒྱ་མཚོ་འདི་བཞེས་ལ། །ཐུགས་རྗེ་ཆེར་
དགོངས་དབང་དང་དངོས་གྲུབ་སྩོལ། །དེ་ནས། འདོད་ཆགས་ཁྲོས་པའི་མེ་ནི་དམར་ནག་འབར། །ཞེ་སྡང་ཁྲོས་པའི་མེ་ནི་མཐིང་ནག་འབར། །གཏི་མུག་ཁྲོས་པའི་མེ་
ནི་སྨུག་ནག་འབར། །ང་རྒྱལ་ཁྲོས་པའི་མེ་ནི་སེར་ནག་འབར། །ཕྲག་དོག་ཁྲོས་པའི་མེ་ནི་ལྗང་ནག་འབར། །གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །ཁྲོ་
རྒྱལ་འདུས་པའི་སྲས་མཆོག་ཀཱི་ལ་ཡ། །ལྷ་མཆོག་རྡོ་རྗེ་གཞོན་ནུ་སྐུར་བཞེངས་ཤིག །བདུད་དང་ལོག་འདྲེན་ཚོགས་རྣམས་འདུལ་བའི་ཕྱིར། །དྲག་པོ་ཕུར་བུའི་ཚུལ་

དུ་སྐུར་བཞེངས་ཤིང་། །དབུ་ལ་རྒྱ་མདུད་ཁྲོ་རྒྱལ་རིགས་ལྔའི་གཙོ། །ཕྱོགས་བཞི་མཚམས་བཞི་སྟེང་འོག་ཁྲོ་རྒྱལ་བཅུ། །སྟེང་གི་རྒྱ་མདུད་ཁྲོ་ཆེན་ཧཱུཾ་ཀ་ར། །ཕྱོགས་
བཞི་མཚམས་བཞི་ཕྱོགས་མཚམས་ཁྲོ་ཆེན་བརྒྱད། །འོག་གི་རྒྱ་མདུད་ཁྲོ་ཆེན་སྟོབས་པོ་ཆེ། །ཟུར་བཞིའི་རྒྱ་མདུད་སྒོ་མ་རྣམ་པ་བཞི། །རྩེ་མོ་གྲུ་གསུམ་གདུག་པའི་
དགྲ་བགེགས་འདུལ། །ཁོང་སྟོང་བྱང་ཆུབ་སེམས་ལ་ཕྱག་འཚལ་ལོ། །ཞེས་པས་བསྟོད་ལ་གཙོ་འཁོར་རྣམས་ཀྱི་བཟླས་པ་བྱ་བ་ནི། ཧཱུྃ་བཛྲ་ཛྷཱ་ན་ཀཱི་ལི་ཀཱི་ལ་ཡ། ཞེས་བརྗོད་པས་རང་གི་ཏིང་ངེ་
འཛིན་སེམས་དཔའི་ཧཱུྃ་ལས་ཡེ་ཤེས་སེམས་དཔའ་རང་གི་སྙིང་གར་གནས་པ་དེ་འདྲ་བ་གཅིག་མདུན་དུ་བྱུང་། ཛྙཱ་ན་ས་ཏཱ་ཨེ་ཏྲི་ཀོ་ཎ་བི་མ་ན། པཾ་པདྨ་མཎྜ་ལ། མ་སཱུརྱ་མཎྜ་ལ། ཨ་ཙནྡྲ་མཎྜ་ལ།
ཧཱུཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཅེས་པས་སེམས་དཔའ་སུམ་བརྩེགས་སུ་བསྐྱེད་པའི་ཧཱུྃ་གི་མཐར་སྔགས་ཀྱི་ཕྲེང་བས་བསྐོར་བ་བསམས་ལ། གྲུ་གསུམ་མཐིང་ནག་འབར་བའི་དཀྱིལ་
འཁོར་དུ། །དབང་ཕྱུག་ཕོ་མོ་བསྣོལ་བའི་གདན་སྟེང་ན། །བཅོམ་ལྡན་དཔལ་ཆེན་རྡོ་རྗེ་གཞོན་ནུ་ནི། །སྐུ་མདོག་མཐིང་ནག་འཇིགས་པའི་སྐུར་སྟོན་པ། །ཡབ་ཡུམ་

༄༅། །ཐབས་དང་ཤེས་རབ་གཉིས་སུ་མེད། །འཁོར་གྱི་ཕྲ་མེན་ཕོ་ཉའི་ཚོགས་ལ་སོགས། །ཡུན་རིང་དུས་ནས་བསྙེན་ཅིང་བསྒྲུབ་པའི་ལྷ། །དྲག་པོ་རང་བྱུང་
དབང་དང་དངོས་གྲུབ་སྩོལ། །ཞེས་བརྗོད་ལ་སྔགས་བཟླས་པའི་ཚེ། སྔགས་ཀྱི་ཕྲེང་བ་འགལ་མེ་ལྟར་འཁོར་བའི་འོད་ལས་རང་འདྲའི་སྐུ་འཕྲོས། འདས་པ་རྣམས་མཆོད་ཅིང་དངོས་གྲུབ་རང་འདྲའི་སྐུར་གྱུར། རང་ལ་ཐིམ་པ་
དང་། སེམས་ཅན་གྱི་དོན་བྱེད་ཅིང་དགྲ་བགེགས་སྒྲོལ་བའི་ཏིང་ངེ་འཛིན་དང་ལྡན་པས་གཙོ་བོ་ལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། སྟོང་རྩ་བརྒྱད། འཁོར་རྣམས་ལ། ཨོཾ་དཱིཔྟ་ཙཀྲ་ཧ་ན་ཧ་ན་
ཧཱུྃ་ཕཊ། ཞེས་དང་། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་
དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུཾ་བནྡྷ་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ
ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིན་བིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུཾ་སྥོ་ཊ་སྤོ་ཊ་ཧཱུྃ་ཕཊ། ཞེས་

བརྒྱ་རྩ་བརྒྱད། སྒོ་མ་བཞི་ལ། ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་མཱ་ར་ཎི་ཧཱུཾ་ཧོ། ཉི་ཤུ་རེ། དབང་ཕྱུག་མ་ལ། བྷོ༔ བྷོ༔ བྷོ༔
བྷྱོ༔ བྷོ༔ བྷོ༔ བྷོ༔ ཞེས་དང༌། བཟླས་པ་བསྡུ་བ་ན། མ་རཀྨོ་ཡཀྨོ་ཀ་ལ་རཱུ་པ་སྙིང་རྩ་ལ་ཡཾ་ཡཾ། སྲོལ་རྩ་ལ་ཡཾ་ཡཾ། སྙིང་ལ་ཁྲིལ་ཁྲིལ། སྲོག་ལ་ཆུམ་ཆུམ།
ཙིཏྟ་སྲོག་ལ་ཏུཾ་ཏུཾ། ཐུཾ་རིལ་རིལ། སྙིང་ཁྲག་སྲོག་ལ་ཤན་ཤན། སྙིང་ཁྲག་ཚག་ཚག །འུར་འུར། ཤིག་ཤིག །གུལ་གུལ། ཉག་ཉག །སོད་སོད། དྷ་ཏི་
མ་མ་ཤྲིགྷྲཾ་ཀརྨ་ཀ་ར་མཱ་ར་སེ་ན་པྲ་མརྡྷ་ནི་ཡེ་ཧཱུྃ་ཕཊ། ཅེས་ཚར་གཅིག་བཟླས་པ་ཕྱག་ལེན་ལ་མཛད། བཟླས་པ་ཚར་བ་དང་། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་
ཕྲིན་ལས་ཐམས་ཅད་ཀྱི་སྒོ་ནས་བྱིན་གྱིས་བརླབ་ཏུ་གསོལ། །མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་ཆེན་རྡོ་རྗེ་གཞོན་ནུའི་གོ་འཕང་ཚེ་འདི་ཉིད་ལ་ཐོབ་པར་
བྱིན་གྱིས་བརླབ་ཏུ་གསོལ། །ཞེས་བརྗོད་ཅིང་ཕྲེང་བ་ལ་ཁ་རླངས་ཕོག་པ་རང་གི་མགོ་ཐོག་ཏུ་བཞག་པས་བྱིན་བརླབ་བསྟིམ། མདུན་གྱི་ཡེ་ཤེས་སེམས་དཔའ་འོད་དུ་ཞུ་ནས་རང་ལ་ཐིམ་པས་རང་ཉིད་

༄༅། །བཀྲག་མདངས་གཟི་བརྗིད་ནུས་མཐུ་ཕུན་སུམ་ཚོགས་པ་དང་ལྡན་པར་གྱུར། །ཞེས་དང་། ལྷ་ཚོགས་འཁོར་བཅས་མ་ལུས་ཀུན། །སྔོན་གྱི་ཐུགས་དམ་རྗེས་
དགོངས་ལ། །གདུག་པའི་དགྲ་བགེགས་བསྒྲལ་བ་དང་། །ཀཱི་ལ་ཡ་ཡི་དངོས་གྲུབ་སྩོལ། །ཞེས་པས་འདོད་དོན་གསོལ་བ་གདབ། དེ་ནས་སྙན་གསན་དབབ་པ་ནི། གཡས་རྡོ་རྗེ་དང་བཅས་པས་
སྤོས་བཟུང་། གཡོན་དྲིལ་བུ་བསིལ་ཞིང་གདངས་དང་བཅས་པས། བསྐལ་པ་མེ་ལྟར་འབར་བ་ཡི། །འོད་ཟེར་འཕྲོ་འདུས་ཀློང་དཀྱིལ་ནས། །དཔལ་ཆེན་རྡོ་རྗེ་གཞོན་ནུ་དང་། །ཁྲོ་བོ་
ཁྲོ་མོ་རྣམས་བཞུགས་པ། །བྲན་དང་བཀའ་ཉན་ཕོ་ཉའི་ཚོགས། །མ་ལུས་བདག་ལ་དགོངས་སུ་གསོལ། །སློབ་མ་རྣམས་ལ་ཕན་པ་དང་། །ཁྱེད་རྣམས་ལ་ཡང་
མཆོད་པའི་ཕྱིར། །རྡོ་རྗེ་ཅན་བདག་བདག་གིས་ནི། །ནང་པར་དཀྱིལ་འཁོར་བྲི་བར་བགྱིད། །རྗེས་སུ་བརྩེ་བས་འདིར་བཞུགས་ནས། །བྱིན་གྱིས་བརླབ་པར་
མཛད་དུ་གསོལ། །ཞེས་ལན་གསུམ་བརྗོད། གསུམ་པ་བུམ་པ་སྟ་གོན་ལ་བུམ་པ་རྣམས། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཀྱིས་བསངས། ཨོཾ་སྭ་བྷཱ་ཝ་སོགས་ཀྱིས་སྦྱངས། སྟོང་

པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གཉིས་ཀྱི་སྟེང་དུ་བྷྲཱུྃ་ལས་བྱུང་བའི་བུམ་པ་ཡངས་ཤིང་རྒྱ་ཆེ་བ། ལྟོ་བ་ལྡིར་བ། ཞབས་ཞུམ་པ། མགྲིན་།
པ་ཕྲ་བ། མཆུ་འཕྱང་བ། ཁ་གཡེལ་བ། ལྷའི་གོས་ཀྱི་མགུལ་པ་བཅིངས་པ་དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་
གང་བའི་རྣམ་རྒྱལ་བུམ་པའི་ནང་དུ་དབུས་དང་ཕྱོགས་བཅུ་དེའི་ཕྱིའི་ཕྱོགས་བཞི་རྣམས་སུ་པྃ་ལས་པདྨ་དང་ཨ་ལས་ཉི་མའི་དཀྱིལ་འཁོར་བཅོ་ལྔ། ལས་ཐམས་ཅད་པའི་
བུམ་པར་པདྨ་དང་ཉི་མའི་གདན། དེ་རྣམས་ཀྱི་སྟེང་དུ་ཧཱུྃ་བཅུ་གཅིག །ཛཧཱུྃ་བཾ་ཧོ༔ ཧཱུྃ་ལྗང་སྔོན་རྣམས་ཡོངས་སུ་གྱུར་པ་ལས།། ༈ རྣམ་རྒྱལ་བུམ་པའི་དབུས་སུ་
དཔལ་ཆེན་ཁྲོ་བོའི་རྒྱལ། །བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་ནག་ཞལ་གསུམ་ཕྱག་དྲུག་པ། །གཡས་དཀར་གཡོན་དམར་དབུས་མཐིང་ཞལ། །རྡོ་རྗེ་རྩེ་དགུ་
རྩེ་ལྔ་དང་། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །མཆེ་གཙིགས་སྤྱན་

༄༅། །གསུམ་ཟླུམ་ཞིང་དམར། །རལ་པ་ཁམ་པ་གྱེན་དུ་བརྗེས། །གླང་ལྤགས་ཞིང་ཆེན་གཡང་གཞི་གསོལ། །སྟག་གི་པགས་པའི་འོག་པག་ཅན། །དཀར་
དམར་ལྗང་ནག་སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་ཆིངས་དང་། །ཕྱག་དང་ཞབས་རྣམས་རྣམ་པར་སྤྲས། །ཐོད་སྐམ་ལྔ་ཡིས་དབུ་ལ་བརྒྱན། །རློན་པ་ལྔ་
བཅུའི་དོ་ཤལ་ཅན། །རཀྟ་ཞག་དང་ཐལ་ཆེན་གྱིས། །ཐིག་ལེ་ཟོ་རིས་ཚོམ་བུར་བྱས། །སྣ་ཚོགས་རིན་ཆེན་རྒྱན་གྱིས་སྤྲས། །ཞབས་བཞི་གཡས་བསྐུམ་གཡོན་
བརྐྱངས་ནས། །དབང་ཕྱུག་ཁ་སྦུབས་མགོ་བོ་དང་། །ཨུ་མའི་ནུ་མ་རབ་བརྫིས་ཤིང་། །ཡེ་ཤེས་མེ་དཔུང་དབུས་ན་བཞུགས།། ༈ དེའི་པང་ན་ཡུམ་ཆེན་འཁོར་ལོ་
རྒྱས་འདེབས་སྔོ། །ཞལ་གཅིག་ཕྱག་གཉིས་གཡས་འཁོར་ལོ། །གཡོན་པས་ཐོད་ཁྲག་ཡབ་ལ་སྟོབས། །གཟིག་གི་པགས་པའི་ཤམ་ཐབས་ཅན། །རུས་པའི་རྒྱན་
ལྔས་སྐུ་ལ་བརྒྱན། །ཐོད་སྐམ་ལྔ་ཡིས་དབུ་ལ་བརྒྱན། །སྐམ་པོ་ལྔ་བཅུའི་དོ་ཤལ་བྱས། །སྦྲུལ་དང་རིན་ཆེན་རྒྱན་གྱིས་བརྒྱན། །རཀྟ་ཞག་དང་ཐལ་ཆེན་གྱིས། །

ཐིག་ལེ་ཟོ་རིས་ཚོམ་བུར་བྱས། །ཞབས་གཉིས་གཡས་གཡོན་བརྐྱངས་བསྐུམ་གྱིས། །ཡབ་ཀྱི་གཡོན་ནས་འཁྱུད་པས་བཞུགས། །ཤར་གྱི་གཡས་ཀྱི་གདན་སྟེང་དུ། ། །
ཁྲོ་བོ་ཆེན་པོ་ཧཱུྃ་ཀ་ར། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒྲ་འབྱིན་སྐུ་ལ་འཁྲིལ། །ཤར་གྱི་གཡོན་གྱི་གདན་སྟེང་དུ། །ཁྲོ་བོ་ཆེན་པོ་རྣམ་པར་རྒྱལ། །
དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒེག་མོ་སྐུ་ལ་འཁྲིལ། །མེ་ཡི་མཚམས་ཀྱི་གདན་སྟེང་དུ། །ཁྲོ་བོ་ཆེན་པོ་དབྱུག་སྔོན་ཅན། །དབུ་གསུམ་ཕྱག་དྲུག་
ཞབས་བཞི་བགྲད། །རྡོ་རྗེ་སྡེར་མོ་སྐུ་ལ་འཁྲིལ། །ལྷོ་ཡི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་གཤིན་རྗེ་གཤེད། །དབུ་གསུམ་ཕྱག་དྲུག་ཞབས་བཞི་བགྲད། །
རྡོ་རྗེ་དུར་ཁྲོད་སྐུ་ལ་འཁྲིལ། །ལྷོ་ནུབ་མཚམས་ཀྱི་གདན་སྟེང་དུ། །ཁྲོ་བོ་ཆེན་པོ་མི་གཡོ་མགོན། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གཏུན་ཁུང་སྐུ་
ལ་འཁྲིལ། །ནུབ་ཀྱི་གཡས་ཀྱི་གདན་སྟེང་དུ། །ཁྲོ་བོ་ཆེན་པོ་རྟ་མགྲིན་དཔལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གཏུམ་མོ་སྐུ་ལ་འཁྲིལ། །ནུབ་

༄༅། །ཀྱི་གཡོན་གྱི་གདན་སྟེང་དུ། །ཁྲོ་བོ་ཆེན་པོ་སྟོབས་པོ་ཆེ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་རིག་བྱེད་སྐུ་ལ་འཁྲིལ། །ནུབ་བྱང་
མཚམས་ཀྱི་གདན་སྟེང་དུ། །ཁྲོ་ཆེན་གཞན་གྱི་མི་ཐུབ་པ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་མདའ་སྙེམས་སྐུ་ལ་འཁྲིལ། །བྱང་གི་ཕྱོགས་ཀྱི་གདན་
སྟེང་དུ། །ཁྲོ་བོ་ཆེན་པོ་བདུད་རྩི་འཁྱིལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒྲ་མཛད་སྐུ་ལ་འཁྲིལ། །བྱང་ཤར་མཚམས་ཀྱི་གདན་སྟེང་དུ། །ཁྲོ་
ཆེན་ཁམས་གསུམ་རྣམ་པར་རྒྱལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གསོད་མ་སྐུ་ལ་འཁྲིལ། །ཁྲོ་ཆེན་ཡབ་རྣམས་ཐམས་ཅད་ནི། །རྩ་ཕྱག་རྡོ་རྗེ་
ཐོད་ཁྲག་དང་། །བར་པས་རང་རང་ཕྱག་མཚན་འཛིན། །ཐ་མས་ཕུར་འདྲིལ་ཡུམ་ལ་འཁྱུད། །ཡུམ་རྣམས་ཕྱག་གཡས་དྲིལ་བུ་འཛིན། །གཡོན་པས་ཐོད་ཁྲག་ཡབ་
ལ་སྟོབས།། ༈ ཤར་ཕྱོགས་པུ་ཤུད་མགོ་ཅན་ནི། །མདོག་དཀར་འཛིན་པའི་ལྕགས་ཀྱུ་བསྣམས། །ལྷོ་ཕྱོགས་བྱ་རོག་མགོ་ཅན་ནི། །མདོག་སེར་འཆིང་བའི་

ཞགས་པ་བསྣམས། །ནུབ་ཕྱོགས་སྲིན་བྱའི་མགོ་ཅན་ནི། །མདོག་དམར་སྡོམ་བྱེད་ལྕགས་སྒྲོག་བསྣམས། །བྱང་ཕྱོགས་ཁྲ་ཡི་མགོ་ཅན་ནི། །ལྗང་གུ་མྱོས་བྱེད་དྲིལ་
བུ་བསྣམས།། ༈ ལས་ཀྱི་བུམ་པར། འཁྱིལ་པ་དཀར་དམར་དབུས་ལྗང་ཞལ། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རྒྱ་གྲམ་བེ་ཅོན་བསྣམས། །ཐ་མས་ཕུར་
འདྲིལ་ཡུམ་ལ་འཁྱུད། །ལྷ་མོ་རྡོ་རྗེ་སྒྲ་མཛད་ལྗང་། །ཞལ་གཅིག་ཕྱག་གཡས་དྲིལ་བུ་བསྣམས། །གཡོན་པས་ཐོད་ཁྲག་ཡབ་ལ་སྟོབས། །བརྐྱངས་བསྐུམ་གར་གྱིས་
གཉིས་མེད་རོལ། །ཁྲོ་ཆེན་འཁོར་བཅས་ཡབ་ཡུམ་རྣམས། །རྒྱན་སོགས་ཡབ་ཡུམ་ཚུལ་བཞིན་ཏེ། །ཀུན་ཀྱང་རྡོ་རྗེའི་གཤོག་པ་ཅན། །མེ་དཔུང་འབར་བའི་དབུས་
ན་བཞུགས། །རང་གི་སྙིང་གའི་ཧཱུྃ་ལས་འོད་འཕྲོས་ཡེ་ཤེས་པ་འཁོར་དང་བཅས་པ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་བཛྲ་ས་མཱ་ཛ༔ ཛཿཧཱུྃ་བྃ་ཧོཿ
ལྷ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀྐ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཐབས་ཀྱི་སྤྱོད་པས་སེམས་ཅན་

༄༅། །དོན༑ །བྱམས་དང་སྙིང་རྗེས་གང་འདུལ་བ། །སངས་རྒྱས་ཕྲིན་ལས་རྫོགས་པར་མཛད། །དབང་དང་བྱིན་རླབས་འདིར་སྩོལ་ཅིག །ཨོཾ་བཛྲ་ཤྲཱི་ཧེ་རུ་
ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་ཀརྨ་
ཀྲོ་དྷི་ཤྭ་རི་ཨཱ༔ གཙོ་འཁོར་ཐམས་ཅད་ལ་ཁྲོ་བོ་རིགས་ལྔས་དབུ་བརྒྱན། སྒེག་ཕྲེང་གླུ་གར་བདུག་པ་མེ་ཏོག་མ། །མར་མེ་དྲི་མ་ཉེར་སྤྱོད་རོལ་མོའི་སྒྲ། །ཕྱོགས་བཅུའི་འཇིག་རྟེན་ནམ་
ཡཾ མཁའི་ཁམས་བཀང་ནས། །བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡིས་མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །
བཛྲ་ལཱ་སྱ་ཧཱུྃ། བཛྲ་མཱ་ལེ་ཏྲཱཾ། བཛྲ་གཱིརྟི་ཧྲཱིཿ བཛྲ་ནིརྟི་ཨཱ༔ བཛྲ་དྷུ་པེ་ཧཱུྃ། བཛྲ་པུཥྤེ་ཏྲཱྃ། བཛྲ་ཨཱ་ལོ་ཀེ་ཧཱུྃ༔ བཛྲ་གནྡྷེ་ཨཱཿ ཨོཾ་བཛྲ་པུཤྤེ་ཨཱཿཧཱུྃ། ཨོཾ་བཛྲ་དྷ་
པེ༴ ཨོཾ་བཛྲ་ཨཱ་ལོ་ཀེ༴ ཨོཾ་བཛྲ་གནྡྷེ ཨོཾ་བཛྲ་ནེེ་ཝིདྱ༴ ཨོཾ་བཛྲ་ཤབྡ་ཨཱཿཧཱུྃ། ཨོཾ་བཛྲ་དྷརྨ་ར་ཎི་ཏ། པྲ་ར་ཎི་ཏ། སོགས་ལན་གཅིག་དང་། བདུད་རྩི་སྨན་མཆོད་ནི། རང༌

བྱུང་གདོད་ནས་དག་པ་ཡི། །རྩ་བརྒྱད་སྟོང་ལ་སྦྱར་བའི་སྨན། །བཞེས་ཏེ་ཀུན་ཏུ་དགེས་མཛད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །ན་མསརྦ་ཏ་ཐཱ་ག་ཏ་
ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། ༈ བསྐལ་པ་མེ་ལྟར་འབར་བའི་ཀློང་དཀྱིལ་ན། །ཤིན་ཏུ་མི་བཟད་དཔལ་ཆེན་ཧེ་རུ་ཀ །ཕྱོགས་བཅུའི་ཁྲོ་བོའི་
ཚོགས་རྣམས་ཐུགས་ལས་སྤྲུལ། །རྡོ་རྗེ་གཞོན་ནུ་ཡབ་ཡུམ་ཕྱག་འཚལ་བསྟོད། །ཕྱོགས་སྐྱོང་དྲེགས་པ་བསྣོལ་བའི་གདན་སྟེང་དུ། །བདུད་འདུལ་ཁྲོ་ཆེན་ཡེ་ཤེས་ཁྲོ་བོ་
བཅུ༑ །ཧཱུཾ་དང་ཕཊ་ཀྱིས་སྲིད་གསུམ་འགྲོ་བ་སྒྲོལ། །ཁྲོ་རྒྱལ་ཡབ་ཡུམ་རྣམས་ལ་ཕྱག་འཚལ་བསྟོད། །བྱམས་སོགས་ཚད་མེད་བཞི་ཡི་ངོ་བོ་ཉིད། །ཕྱོགས་བཞིའི་སྒོ་
མ་རྣམས་ལ་ཕྱག་འཚལ་བསྟོད། །འཁོར་བའི་ཉོན་མོངས་དུག་དང་འདྲ་བ་ལ། །ཡེ་ཤེས་བདུད་རྩི་སྨན་གྱི་རྩི་གཏོང་ཞིང་། །ཐུགས་རྗེ་ཀུན་ལ་ཁྱབ་པའི་དབྱིངས་སུ་
འཁྱིལ༑ །ཁྲོ་རྒྱལ་བདུད་རྩི་འཁྱིལ་ལ་ཕྱག་འཚལ་བསྟོད། །ཅེས་པས་བསྟོད། པད་སྐོར་གྱིས་གཟུངས་ཐག་བླངས་ལ། རང་གི་སྙིང་ག་ནས་སྔགས་ཀྱི་ཕྲེང་བ་གཟུང་ཐག་ལ་བརྟེན་ཏེ་

༄༅། །སོང་བས་ལྷ་རྣམས་ཀྱི་ཐུགས་རྒྱུད་བསྐུལ། སྐུ་ལུས་ལས་བདུད་རྩིའི་རྒྱུན་བབས་པས་བུམ་པ་གང་བར་བསམས་ལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱ་ན་བྷནྡྷ་ཧཱུྃ་
ཕཊ༑ ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་
ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུྃ་བན་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུྃ་ཕཊ།
ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུཾ་སྤོ་ཊ་སྤོ་ཊ་ཧཱུྃ་ཕཊ། ཅེས་བརྒྱ་རྩ་བརྒྱད།
སྒོ་མ་བཞི་ལ། ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུྃ་ཧཱུྃ། ཨོཾ་བཛྲ་མཱ་ར་ཎི་ཧཱུྃ་ཧོ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ།
ཅེས་ཅི་རིགས་སམ་བརྒྱ་རྩ་བརྒྱད་བཟླས་ཏེ། མཆོད་བསྟོད་བྱ་བ་ནི། སྒེག་ཕྲེང་གླུ་གར་བདུག་པ་མེ་ཏོག་མ། །མར་མེ་དྲི་མ་ཉེར་སྤྱོད་རོལ་མོའི་སྒྲ། །ཕྱོགས་བཅུའི་འཇིག་རྟེན་ནམ་མཁའི་

ཁམས་བཀང་ནས། །བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡིས་མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །བཛྲ་ལཱ་།
སྱ་ཧཱུྃ། བཛྲ་མཱ་ལེ་ཏྲཱྃ། བཛྲ་གཱིརྟི་ཧྲཱིཿབཛྲ་ནིརྟི་ཨཱ༔ བཛྲ་དྷུ་པེ་ཧཱུྃ། བཛྲ་པུཥྤེ་ཏྲཱུྃ། བཛྲ་ཨཱ་ལོ་ཀེ་ཧཱུྃ༔ བཛྲ་གནྡྷེ་ཨཱ ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ
ཨོཾ་བཛྲ་ཨཱ་ལོ་ཀེ ཨོཾ་བཛྲ་གྷནྡྷེ༔ ཨོ་བཛྲ་ནེེ་ཝིདྱ༴ ཨོཾ་བཛྲ་ཤབྡ་ཨཱཧཱུཾ། ཨོཾ་བཛྲ་དྷརྨ་ར་ཎི་ཏ་སོགས་ལན་གཅིག་བརྗོད། སྨན་མཆོད་ནི། རང་བྱུང་གདོད་ནས་དག་པ་ཡི། །
རྩ་བརྒྱད་སྟོང་ལ་སྦྱར་བའི་སྨན། །བཞེས་ཏེ་ཀུན་ཏུ་དགེས་མཛད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །ན་མསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་
ཏ་ཁ་ཁ་ཁཱ་ཧི། བསྐལ་པ་མེ་ལྟར་འབར་བའི་ཀློང་དཀྱིལ་ན། །ཤིན་ཏུ་མི་བཟད་དཔལ་ཆེན་ཧེ་རུ་ཀ །ཕྱོགས་བཅུའི་ཁྲོ་བོའི་ཚོགས་རྣམས་ཐུགས་ལས་སྤྲུལ། །རྡོ་རྗེ་
གཞོན་ནུ་ཡབ་ཡུམ་ཕྱག་འཚལ་བསྟོད། །ཕྱོགས་སྐྱོང་དྲེགས་པ་བསྣོལ་བའི་གདན་སྟེང་དུ། །བདུད་འདུལ་ཁྲོ་ཆེན་ཡེ་ཤེས་ཁྲོ་བོ་བཅུ། །ཧཱུཾ་དང་ཕཊ་ཀྱིས་སྲིད་གསུམ་

༄༅། །འགྲོ་བ་སྒྲོལ། །ཁྲོ་རྒྱལ་ཡབ་ཡུམ་རྣམས་ལ་ཕྱག་འཚལ་བསྟོད། །བྱམས་སོགས་ཚད་མེད་བཞི་ཡི་ངོ་བོ་ཉིད། །ཕྱོགས་བཞིའི་སྒོ་མ་རྣམས་ལ་ཕྱག་འཚལ་
བསྟོད་༑ །འཁོར་བའི་ཉོན་མོངས་དུག་དང་འདྲ་བ་ལ། །ཡེ་ཤེས་བདུད་རྩི་སྨན་གྱི་རྩི་གཏོང་ཞིང་། །ཐུགས་རྗེ་ཀུན་ལ་ཁྱབ་པའི་དབྱིངས་སུ་འཁྱིལ། །ཁྲོ་རྒྱལ་བདུད་
རྩི་འཁྱིལ་ལ་ཕྱག་འཚལ་བསྟོད། །ཞེས་དང་། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ་དྲྀ་ཌྷོ་མེ་བྷ་ཝ། སུ་ཏོཁྱོ་མེ་བྷ་ཝ། ཨ་ནུ་རཀྟ་མེ་བྷ་ཝ།
སུ་པོཁྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། །ཙིཏྟཾ་ཤྲེ་ཡཿ ཀུ་རུ་ཧཱུཾ། ཧ་ཧ་ཧ་ཧ་ཧོ་བྷ་ག་ཝན། བཛྲ་ཧེ་རུ་ཀ མ་མེ་མུཉྩ་ཧེ་རུ་ཀོ་བྷ་ཝ། མ་
ཧཱ་ས་མ་ཡ་སཏྭ་ཨཱཿཧཱུཾ་ཕཊ། ཚར་གསུམ་གྱི་མཐར། མ་འབྱོར་པ་དང་ཉམས་པ་དང༌། །གང་ཡང་བདག་རྨོངས་བློ་ཡིས་ནི། །བགྱིད་པ་དང་ནི་བགྱིད་སྩལ་བ། །དེ་ཀུན་
བཟོད་པར་མཛད་དུ་གསོལ། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཅེས་བརྗོད་ཅིང་དུང་ཆོས་ཀྱི་ཆུ་བླུགས་པས། ལྷ་རྣམས་འོད་དུ་ཞུ་བས་ཡེ་ཤེས་ཀྱི་བདུད་རྩིར་གྱུར། །

དེ་ནས་ཡི་དམ་ཆོས་སྲུང་རྣམས་ལ་གཏོར་བསྔོ་བཤགས་པ་བསྐང་བ་བསྟོད་པ་རྣམས་རྒྱས་བསྡུས་སྐབས་དང་སྦྱར་བར་བྱ། མདུན་དུ་ཚོགས་ཅི་འབྱོར་བཤམས་ལ་བྱིན་རླབས་ནི། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་
ཕཊ༑ རང་གི་ཐུགས་ཀ་ནས་རཾ་དམར་པོ་སྤྲོས་པའི་མེས་ཚོགས་ཀྱི་སྣོད་ལ་རེག་པས་མི་གཙང་བ་བསྲེགས། ཡཾ་སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས།
སྐྱོན་ཐམས་ཅད་དག་པར་བྱས། བྷྲཱུྃ་སྤྲོས་པས་བྷནྡྷ་འབར་བའི་སྣོད་ཆེན་པོར་གྱུར། ཨོཾ་སྤྲོས་པས་འདོད་པའི་ཡོན་ཏན་བསམ་གྱིས་མི་ཁྱབ་པས་གང་བར་གྱུར། ཨོཾ་སྭ་བྷཱ་
ཝ་སོགས། སྟོང་པར་གྱུར། སྟོང་པའི་ངང་ལས་ཡཾ་ལས་རླུང་། རཾ་ལས་མེ། ཀཾ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་བྱུང་བའི་ཐོད་པ་ཡངས་པར། ཧཱུྃ་
ཨོཾ་ཏྲཱྃ་ཧྲཱིཿཨཱཿལས་ཤ་ལྔ་བདུད་རྩི་ལྔ་ཡེ་ཤེས་ལྔའི་ངོ་བོར་གྱུར། རླུང་གཡོས་མེ་སྦར་རྫས་རྣམས་འོད་དུ་ཞུ་བའི་རླངས་པ་ཧཱུྃ་ཨོཾ་སྭཱ་ཨཱཋཧཱ་ལས་ཕྱག་མཚན་ལྔར་གྱུར། ཧཱུྃ་བཛྲ་
དྷྲྀཀ ཨོ་ཛི་ན་ཛིཀ སྭཱ་རཏྣ་དྷྲྀཀ ཨཱཿཨ་རོ་ལི་ཀ ཧཱ་པྲཛྙཱ་ཐཱིཀ ཅེས་བརྗོད། ཧེ་རུ་ཀ་ཡབ་ཡུམ་བཅུར་གྱུར། ས་མ་ཡ་སྟྭཾ། ཞེས་བརྗོད། སྦྱོར་བའི་མེས་འོད་དུ་ཞུ།

༄༅། །ཨོཾ་ཨཱཿཧཱུྃ་དུ་གྱུར། དེ་ལས་འོད་འཕྲོས་པས་འཇིག་རྟེན་དང་འཇིག་རྟེན་ལས་འདས་པའི་བདུད་རྩི་བཀུག་ནས་བསྟིམ། འོག་གི་ཚོགས་དང་འདྲེས་པས་ཁ་
དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམ་ལ། ཨོཾ་ཨཱཿཧཱུྃ་ཧ་ཧོ་ཧཱི༔ ལན་གསུམ་བརྗོད་ཅིང་བྱིན་གྱིས་རླབས། ཚོགས་ཀྱི་ཞིང་སྤྱན་དྲངས་པ་ནི།
དམིགས་མེད་མཁའ་ལྟར་དག་ཅིང་ཁྱབ་པའི་སྐུ། །སྤྱན་དྲངས་གཤེགས་སུ་གསོལ་བར་མི་དམིགས་ཀྱང༌། །ཐུགས་རྗེའི་ངང་ཉིད་ཆོས་སྐུར་དག་པ་ལས། །ཡེ་ཤེས་སྒྱུ་
མར་རོལ་ཏེ་གཤེགས་སུ་གསོལ། །ཨོཾ་ཨེ་ཧེ་ཧེ་བྷ་ག་ཝཱན་མ་ཧཱ་ཀཱ་རུ་ཎི་ཀ་ས་པ་རི་ཝཱ་ར་དྲི་བྱ་ཧོ༔ ས་མ་ཡ་སྟྭྃ། ཨེ་ཨ་རལླི་ཧྲཱིཾ་ཧྲིཾ། ཞེས་བརྗོད་ཅིང་རང་འདྲའི་དཀྱིལ་འཁོར་སྤྱན་
དྲངས་ལ། གཟུགས་ཀྱི་མཆོད་པ་ཁྱད་པར་ཆེ། །སྒྲ་ཡི་མཆོད་པ་ཡིད་འོང་ལྡན། །དྲི་ཡིས་མཆོད་པས་ཚིམ་པར་བྱེད། །རོ་ཡིས་མཆོད་པས་བདེ་མཆོག་ལྡན། །རེག་
བྱའི་མཆོད་པ་བླ་ན་མེད། །མཆོད་པ་རྣམ་པ་ལྔ་རྣམས་ཀྱིས། །ཕྱོགས་བཅུ་ནམ་མཁའི་ཁམས་བཀང་ནས། །དཀྱིལ་འཁོར་ཀུན་ལ་རྒྱས་པར་འབུལ། །བླ་མེད་

མཆོག་གི་མཆོད་པ་དམ་པ་འདི། །ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །ཐུགས་དམ་བཞིན་དུ་ཅི་བདེར་བཞེས་སུ་།
གསོལ༑ །ཛཿཧཱུྃ་བྃ་ཧོ༔ ཤྲཱི་ཧེ་རུ་ཀ་ཨི་དཾ་པུཥྤཾ དྷཔྤཾ། དཱི་པཾ། གྷཎྡྷཾ། བ་ལིཾ་ཏ་པྲ་ཏིཙྪ་ཧོ་གྲྀཧྞཁཱ་ཧི། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། སྔགས་འདི་གསུམ་མམ་
བདུན་བརྗོད་ཅིང་འབུལ་ལོ། །བཤགས་པས་མཆོད་པ་ནི། ལུས་ཀྱི་སྡིག་པ་བགྱིས་པ་མངོན་སུམ་བགྱིས། ངག་གི་ངག་འཁྱལ་སྨྲས་པ་ངག་ཏུ་བརྗོད། །སེམས་ཀྱི་བློ་ནོར་ལོག་པར་
བསམ་ལ་སོགས། །འདོད་ཁྲོ་གཏི་མུག་དབང་གིས་ནོངས་བགྱིས་པ། །བཀྲ་བའི་ལྷ་ཚོགས་ཁྱེད་ལ་བཟོད་པར་གསོལ། །བཟོད་པར་གསོལ་ལོ་ཚངས་པར་སྩལ་དུ་
གསོལ༑ །ཡེ་ཤེས་ལྷ་ལ་རྟོག་པ་མི་མངའ་ཡང་། །དེ་ཡི་འཁོར་དུ་གཏོགས་པའི་དམ་ཅན་རྣམས། །མི་ཡི་སྐྱོན་མཐོང་ཙམ་ན་བརླག་པར་མཛད། །ཆགས་ཉམས་
འགལ་འཁྲུལ་ཅི་མཆིས་མཐོལ་ལོ་བཤགས། །མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ། །ཞེས་བརྗོད་པ་ནི་ཚོགས་ཀྱི་མཆོད་པའོ། །སྐབས་འདིར་ཐུན་གཏོར་འབུལ་བ་སོགས་བྱའོ། ། །

༄༅། །དེ་ནས་མཆོད་པ་རྣམས་ཁ་གསོས་ལ་བྱིན་རླབས་བསྡུས་པ་འདི་ཙམ་བྱ་སྟེ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུན་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ་ཀྱིས་བསང་། ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་ཨ་
ལས་བྷནྡྷ་འབར་བའི་སྣོད་ཡངས་ཤིང་རྒྱ་ཆེ་བར་ཧཱུྃ་ལས་བྱུང་བའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི། ཞལ་ཟས། རོལ་མོ་
ལ་སོགས་པ་མཆོད་རྫས་བསམ་གྱིས་མི་ཁྱབ་པ་དཔལ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་བསམ་གྱིས་མི་ཁྱབ་པར་གྱུར། ཨོཾ་བཛྲ་
ཨ་ཧ་ར་ལི་ཧཱུྃ་ཕཊ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནེེ་ཝིདྱ་ཨཱཧཱུཾ། ཨོཾ་བཛྲ་ཤཔྡ་ཨཱཿཧཱུྃ། ཨོཾ་
བཛྲ་ཨུཏྟ་ཕ་ལ་ཡ་ཧཱུྃ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། སྒེག་ཕྲེང་གླུ་གར་བདུག་པ་མེ་ཏོག་མ། །མར་མེ་དྲི་མ་ཉེར་སྤྱོད་རོལ་མོའི་སྒྲ། །ཕྱོགས་བཅུའི་འཇིག་རྟེན་ནམ་
མཁའི་ཁམས་བཀང་ནས། བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡིས་མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །། །

བཛྲ་ལཱ་སྱ་ཧཱུྃ། བཛྲ་མཱ་ལེ་ཧཱུྃ། བཛྲ་གཱིརྟི་ཧྲཱིཿབཛྲ་ནིརྟི་ཨཱ༔ བཛྲ་དྷུཔེ་ཧཱུྃ། བཛྲ་པུཋེ་ཧཱུྃ། བཛྲ་ཨཱ་ལོ་ཀེ་ཧྲཱིཿབཛྲ་གྷནྡྷེ་ཨཱ༔ ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་
པེ༔ ཨོཾ་བཛྲ་ཨཱ་ལོ་ཀེ ཨོཾ་བཛྲ་གྷནྡྷེ༔ ཨོཾ་བཛྲ་ནེེ་ཝིདྱ༴ ཨོཾ་བཛྲ་ཤཔྟ་ཨཱཿཧཱུྃ་གིས་བར་བརྗོད། རོལ་ཆེན་བྱ། ཨོཾ་བཛྲ་གཎྜེ་ར་ཎི་ཏ་སོགས་དང་། བདུད་རྩི་སྨན་མཆོད་ནི། རང་བྱུང་
གདོད་ནས་དག་པ་ཡི། །རྩ་བརྒྱད་སྟོང་ལ་སྦྱར་བའི་སྨན། །བཞེས་ཏེ་ཀུན་ཏུ་དགེས་མཛོད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །ན་མསརྦ་ཏ་ཐཱ་ག་ཏ་ཤྲཱི་ཀ་
པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། ཞེས་དང་། བསྟོད་པ་ནི། སྒེག་ཅིང་དཔའ་དང་མི་སྡུག་ཚུལ་སྟོན་ཅིང་། །དགོད་དང་གཤེ་དང་འཇིགས་སུ་རུང་བ་དང་། །སྙིང་རྗེ་
རྔམ་དང་ཞི་བ་ལ་སོགས་པ། །གར་དགུའི་རོལ་མཛད་རྡོ་རྗེ་གཞོན་ནུའི་སྐུ། །ཨེ་ཀ་ཛ་ཊཱི་གུ་ཧྱ་གསང་བའི་ཡུམ། །ཧཱུྃ་མཛད་སྒྲ་འབྱིན་ཕག་དང་སྨིག་བུའི་མགོ །རྣམ་
རྒྱལ་སྒེག་མོ་སྟག་དང་བྱ་རྒོད་མགོ །དབྱུག་སྔོན་སྡེར་མོ་གཡག་དང་བྱ་རོག་མགོ །གཤིན་རྗེ་དུར་ཁྲོད་ཤ་བ་འུག་པའི་མགོ །མི་གཡོ་གཏུན་ཁུང་གཟིག་དང་ཁྭ་ཏའི་མགོ །

༄༅། །རྟ་མགྲིན་གཏུམ་མོ་བྱི་ལ་པུ་ཤུད་མགོ །གཞན་གྱིས་མི་ཐུབ་མདའ་སྙེམས་སྤྱང་ཁྲའི་མགོ །འཁྱིལ་པ་སྒྲ་མཛད་སེང་གེ་ཕ་ཝཾ་མགོ །ཁམས་གསུམ་གསོད་
མ་དྲེད་དང་སྲེ་མོང་མགོ །སྟོབས་ཆེན་རིག་བྱེད་དོམ་དང་བྱི་བའི་མགོ །གནོད་སྦྱིན་འཇིགས་མ་བདུད་རྩི་གསོད་བྱེད་མ། །དངོས་གྲུབ་མཆོག་སྩོལ་ཡེ་ཤེས་ཆེན་པོའི་སྐུ། །
དཀྱིལ་འཁོར་ཆེན་པོའི་བཀའ་སྲུང་དམ་ཅན་ཚོགས། །ཕྲིན་ལས་བཞི་སྒྲུབ་དམ་ཚིག་རྗེས་གཅོད་པའི། །དཀྱིལ་འཁོར་ལྷ་ཚོགས་རྣམས་ལ་ཕྱག་འཚལ་བསྟོད། །གྲུ་
གསུམ་མཐིང་ནག་འབར་བའི་དཀྱིལ་འཁོར་ནས། །ཁྲོ་རྒྱལ་འདུས་པའི་སྲས་མཆོག་ཀཱི་ལ་ཡ། །རིགས་ལྔ་ཁྲོ་བཅུ་སྒོ་མ་རྣམ་པ་བཞི། །བགེགས་འདུལ་བྱང་ཆུབ་
སེམས་ཀྱི་དངོས་ལ་བསྟོད། །ཅེས་དང་། ཡེ་ཤེས་ལྔ་ལྡན་རིགས་ལྔ་བདེ་བར་གཤེགས། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི། །འཁོར་ལོ་རབ་བསྐོར་ཞི་ཁྲོའི་
སྐུར་སྟོན་པ། །ཐུགས་དམ་བཞིན་དུ་བདག་ལ་བརྩེར་དགོངས་ནས། །དྲག་པོའི་སྟོབས་ཀྱིས་དགྲ་བགེགས་བསྒྲལ་བ་དང་། །མཆོག་དང་ཐུན་མོང་དངོས་གྲུབ་སྩལ་དུ་།

གསོལ༑ །ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། སོགས་ནས། ས་མ་ཡ་སཏྭ་ཨཱཿཧཱུཾ་ཕཊ། བར་བརྗོད། རྡོ་རྗེ་གཙུག་ཏོར་གྱི་ཕྱག་རྒྱ་དང་། ཧཱུྃ་བཛྲ་ཏི། སྟ་གོན་གྱི་དཀྱིལ་
འཁོར་པ་རྣམས་སོང་སྤྱན་མ་དྲངས་ཀྱི་བར་ནམ་མཁར་བཞུགས་ནས་དངོས་གྲུབ་སྩལ་དུ་གསོལ། སྒེག་ཕྲེང་གླུ་གར་བདུག་པ་མེ་ཏོག་མ། །མར་མེ་དྲི་མ་ཉེར་སྤྱོད་རོལ་
མོའི་སྒྲ། །ཕྱོགས་བཅུའི་འཇིག་རྟེན་ནམ་མཁའི་ཁམས་བཀང་ནས། །བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡིས་མོས་བློས་བདག་འབུལ་ན།།
བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །བཛྲ་ལཱ་སྱ་ཧཱུྃ། བཛྲ་མཱ་ལེ་ཏྲཱྃ། བཛྲ་གཱིརྟི་ཧྲཱིཿ བཛྲ་ནིརྟི་ཨཱ༔ བཛྲ་དྷུཔེ་ཧཱུྃ། བཛྲ་པུཥྤེ་ཏྲཱྃ། བཛྲ་ཨཱ་ལོ་ཀེ་ཧཱུྃ༔ བཛྲ་
གནྡྷེ་ཨཱ༔ ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ༔ ཨོཾ་བཛྲ་ཨཱ་ལོ་ཀེ༔ ཨོཾ་བཛྲ་གནྡྷེ༔ ཨོཾ་བཛྲ་ནེེ་ཝཱིདྱ༴ ཨོཾ་བཛྲ་ཤབྷཾ་ཨཱཧཱུཾ། རོལ་ཆེན། ཨོཾ་བཛྲ་གནྡྷེ་ར་ཎི་ཏ་སོགས་དང་།
བདུད་རྩི་སྨན་མཆོད་ནི། རང་བྱུང་གདོད་ནས་དག་པ་ཡི། །རྩ་བརྒྱད་སྟོང་ལ་སྦྱར་བའི་སྨན། །བཞེས་ཏེ་ཀུན་ཏུ་དགེས་མཛོད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །

༄༅། །ན་མསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། ཞེས་དང་། བསྟོད་པ་ནི། སྒེག་ཅིང་དཔའ་དང་མི་སྡུག་ཚུལ་སྟོན་ཅིང་། །དགོད་དང་གཤེ་།
དང་འཇིགས་སུ་རུང་བ་དང་། །སྙིང་རྗེ་རྔམ་དང་ཞི་བ་ལ་སོགས་པ། །གར་དགུའི་རོལ་མཛད་རྡོ་རྗེ་གཞོན་ནུའི་སྐུ། །ཨེ་ཀ་ཛ་ཊི་གུ་ཧྱ་གསང་བའི་ཡུམ། །ཧཱུྃ་མཛད་
སྒྲ་འབྱིན་ཕག་དང་སྒྲིག་བུའི་མགོ །རྣམ་རྒྱལ་སྒེག་མོ་སྟག་དང་བྱ་རྒོད་མགོ །དབྱུག་སྔོན་སྡེར་མོ་གཡག་དང་བྱ་རོག་མགོ །གཤིན་རྗེ་དུར་ཁྲོད་ཤ་བ་འུག་པའི་མགོ །མི་
གཡོ་གཏུན་ཁུང་གཟིག་དང་ཁྭ་ཏའི་མགོ །རྟ་མགྲིན་གཏུམ་མོ་བྱི་ལ་པུ་ཤུད་མགོ །གཞན་གྱིས་མི་ཐུབ་མདའ་སྙེམས་སྤྱང་ཁྲའི་མགོ །འཁྱིལ་པ་སྒྲ་མཛད་སེང་གེ་ཕ་ཝཾ་
མགོ །ཁམས་གསུམ་གསོད་མ་དྲེད་དང་སྲེ་མོང་མགོ །སྟོབས་ཆེན་རིག་བྱེད་དོམ་དང་བྱི་བའི་མགོ །གནོད་སྦྱིན་འཇིགས་མ་བདུད་རྩི་གསོད་བྱེད་མ། །དངོས་གྲུབ་
མཆོག་སྩོལ་ཡེ་ཤེས་ཆེན་པོའི་སྐུ། །དཀྱིལ་འཁོར་ཆེན་པོའི་བཀའ་སྲུང་དམ་ཅན་ཚོགས། །ཕྲིན་ལས་བཞི་སྒྲུབ་དམ་ཚིག་རྗེས་གཅོད་པའི། །དཀྱིལ་འཁོར་ལྷ་ཚོགས་

རྣམས་ལ་ཕྱག་འཚལ་བསྟོད། །གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །ཁྲོ་རྒྱལ་འདུས་པའི་སྲས་མཆོག་ཀཱི་ལ་ཡ། །རིགས་ལྔ་ཁྲོ་བཅུ་སྒོ་མ་རྣམ་པ་བཞི། །
བགེགས་འདུལ་བྱང་ཆུབ་སེམས་ཀྱི་དངོས་ལ་བསྟོད། །ཞེས་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །
དེ་ཀུན་བཟོད་པར་མཛད་དུ་གསོལ། །གང་ཡང་བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། སེམས་བྱིང་བ་དང་། རྒོད་
པ་དང་། སྔགས་མ་དག་པ་དང་། ཆོ་ག་ལྷག་ཆད་འགལ་འཁྲུལ་ནོངས་པའི་ཚོགས་ཅི་མཆིས་པ་དེ་དག་ཐམས་ཅད་བཟོད་པར་མཛད་ནས་ལུས་ངག་ཡིད་གསུམ་ལ་སྒྲིབ་པ་
མི་འབྱུང་ཞིང་ལྷག་ཆད་ཁ་སྐོང་བར་མཛད་དུ་གསོལ། ཞེས་ལྷག་ཆད་ཁ་བསྐངས་ཤིང་ནོངས་པ་བཟོད་པར་གསོལ། གཏོར་མགྲོན་གྱི་རྟེན་ཡོད་པ་རྣམས་ལ། ཕྱོགས་བཅུ་ན་བཞུགས་པའི་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་

༄༅། །པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་བླ་མ་ཡི་དམ་མཁའ་འགྲོ་ཆོས་སྐྱོང་
སྲུང་མའི་རྟེན་འདི་རྣམས་ལ་བསྐྱེད་ཅིང་སྤྱན་དྲངས་པའི་ཡེ་ཤེས་པ་རྣམས། ཇི་སྲིད་འབྱུང་བ་ཆེན་པོ་ས་ཆུ་མེ་རླུང་གི་གནོད་པས་མ་ཞིག་གི་བར་དུ་བརྟན་པར་བཞུགས་སུ་
གསོལ༑ བརྟན་པར་བཞུགས་ནས། བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩོལ་ཞིང་མགོན་དང་སྐྱབས་དང་དཔུང་གཉེན་
དམ་པ་མཛད་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་ནས་ལ་སོགས་པ་རྟེན་རྣམས་ལ་གཏོར། རྟེན་མེད་པ་རྣམས་ལ། ཨོ། ཁྱེད་ཀྱིས་སེམས་ཅན་དོན་ཀུན་མཛོད། །
རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །བཛྲ་མུ རྟེན་ལ་མ་བརྟེན་པའི་གཏོར་
མགྲོན་གྱི་ཡེ་ཤེས་པ་རྣམས་གཤེགས། དམ་ཚིག་པ་རང་ལ་གཉིས་སུ་མེད་པར་ཐིམ། ཞེས་བརྗོད། རང་གི་སྙིང་ག་ནས་འོད་ཟེར་འཕྲོས་པས་ཁམས་གསུམ་སྣོད་བཅུད་

ཐམས་ཅད་འོད་དུ་ཞུ་ནས་སྲུང་བའི་འཁོར་ལོ་ལ་ཐིམ། དུར་ཁྲོད་བརྒྱད་གཞལ་ཡས་ཁང་ལ་ཐིམ། གཞལ་ཡས་ཁང་སྒོ་མ་བཞི་ལ་ཐིམ། སྒོ་མ་བཞི་ཁྲོ་བཅུ་ཕྲ་ཐབས་
དང་བཅས་པ་ལ་ཐིམ། ཁྲོ་བཅུ་ཕྲ་ཐབས་དང་བཅས་པ་འོད་དུ་ཞུ་ནས་རང་གཙོ་བོ་ཡབ་ཡུམ་ལ་ཐིམ། ཡུམ་ཡབ་ལ་ཐིམ། རང་ཉིད་ཐུགས་ཀའི་ཧཱུྃ་ལ་ཐིམ། ཞེས་དང་།
ཨོཾ་ཤྲཱི་བཛྲ་ཀུ་མཱ་ར་ཀྲོ་དྷ་རཀྟ་ཧཱུྃ་ཕཊ། ཨོཾ་བཛྲ་ཀཱ་ཝཱ་ཙ་ཧཱུྃ་ཕཊ། ཅེས་པས་ལུས་བསྲུང་ཞིང་གོ་ཆ་བསྒོ། རང་བཞིན་སེམས་ཀྱི་ཆོས་ཉིད་ནི། །མ་བཅོས་ལྷུག་པར་གནས་པའི་དོན། །
རྟག་ཆད་ངོ་བོའི་མཐའ་སྤངས་ཤིང་། །བརྗོད་བྲལ་མུ་བཞི་ལས་འདས་པ། །རྩོལ་མེད་གནས་པའི་ཆོས་ཉིད་དེ། །ངོ་བོ་ཉིད་ཀྱིས་མཚོན་པའོ། །ཨོཾ་ཨཱཿཀཱ་རོ་མུ་ཁཾ་
སརྦ་དྷརྨཱ་ཎཾ་ཨདྱ་ནུཏྤནྣ་ཏྭ་ཏ། ཞེས་པས་ཆོས་ཐམས་ཅད་གདོད་མ་ནས་མ་སྐྱེས་པའི་དེ་ཁོ་ན་ཉིད། བདག་མེད་རྟོགས་པའི་ལྟ་བས་རྒྱས་གདབ་བོ། །སྨོན་ལམ་བྱ་བ་ནི། དགེ་བ་འདི་ཡིས་མཐའ་ཡས་སེམས་ཅན་
ཀུན༑ །བདུད་ལས་རྣམ་རྒྱལ་བར་ཆད་ཀུན་བཅོམ་ནས། །རྡོ་རྗེ་གཞོན་ནུ་མྱ་ངན་འདས་པ་ཡི། །འབྲས་བུ་བྱང་ཆུབ་ངེས་པར་འགྲུབ་གྱུར་ཅིག །དེ་ནས། རིགས་ལྔའི་

༄༅། །ཁྱབ་བདག་མ་དང་། དགེ་བ་འདི་ཡིས་ནམ་མཁའི་མཐའ་ཀླས་སོགས་བསྐང་བ་ལྟར་བརྗོད། དེ་ནས་ལྷག་མ་ནི། སྣོད་ཇི་ལྟར་རིགས་པར་ཚོགས་ཀྱི་ལྷག་མ་བསྡུས་ལ་ཆང་གིས་སྦྱངས་ཏེ་ལྷག་མ་
ཟ་བའི་བྱེ་བྲག་ཕོ་ཉ་ཕྲ་མེན་མ་འབར་མ་དབང་ཕྱུག་མ་བདུན་སྲིང་བཞི་སོགས་ཕོ་ཉ་སུམ་བརྒྱ་དྲུག་ཅུ་རྣམས་བློས་བཀུག་ལ་མཆོད་པར་བསམ་ཞིང་རྡོ་རྗེ་དྲིལ་བུ་འཛིན་པས་ངག་ཏུ། བཅོམ་ལྡན་རྡོ་རྗེ་གཞོན་ནུ་དང་། །ཡུམ་ཆེན་
འཁོར་ལོ་རྒྱས་འདེབས་མ། །སྤྲུལ་པའི་ཕོ་ཉ་དཔག་ཡས་ལས། །གྲུབ་པ་གསང་བ་འབར་མའི་ཚོགས། །ཚུར་གཤེགས་གཏོར་མ་འདི་བཞེས་ལ། །རྡོ་རྗེ་ལྕམ་དྲལ་
བསྲུང་བ་དང་། །རྐྱེན་ལས་བྱུང་བའི་དགྲ་བོ་རྣམས། །ཡུད་ཙམ་གྱིས་ནི་མེད་པར་མཛོད། །ཅེས་བརྗོད་པས་དམར་གྱི་ཨགྷཾ་སྦྲེང་། དཔལ་གྱི་མཁའ་འགྲོ་རྣམས་སྤྱན་དྲངས་ཤིང་མཆོད་པར་བསམ་སྟེ།
དཔལ་ཆེན་ཁྲོ་རྒྱལ་ཡབ་ཡུམ་གྱི། ཕོ་ཉ་འཇིག་རྟེན་འཇིག་རྟེན་འདས། །དེ་ཡི་བཀའ་ཉན་ཕོ་ཉའི་ཚོགས། །ཕྱོགས་བཅུ་དག་ནས་གཤེགས་སུ་གསོལ། །ཁྱེད་ཀྱི་
ཐུགས་དམ་དུས་ལ་བབ། །སྔོན་གྱི་ཐུགས་དམ་རྗེས་དགོངས་ཏེ། །མཆོད་པ་དམ་པ་འདི་བཞེས་ལ། །བཅོལ་པའི་ཕྲིན་ལས་གྲུབ་པར་མཛོད། །གཞན་ཡང་ཕྲ་མེན་

ཚོགས་དང་བཅས། །འབར་མ་ཆེན་མོ་ཁྱེད་རྣམས་ཀྱང་། །སྔོན་གྱི་ཐུགས་དམ་རྗེས་དགོངས་ལ། །བཅོལ་པའི་ཕྲིན་ལས་གྲུབ་པར་མཛོད། །ཨོཾ་བཛྲ་ཌཱ་ཀི་ནི་པྲ་ཏིཙྪ་།
ཨི་མཾ་བ་ལིཾ་ཧཱུྃ། ཨོཾ་བུདྡྷ་ཌཱ་ཀི་ནཱི་པྲ་ཏིཙྪ་ཨི་མཾ་བ་ལིཾ་ཨོཾ། ཨོཾ་རཏྣ་ཊཱ་ཀི་ནཱི་པྲ་ཏིཙྪ་ཨི་མཾ་བ་ལིཾ་ཏྲཱཾ། ཨོཾ་པདྨ་ཊཱ་ཀི་ནཱི་པྲ་ཏིཙྪ་ཨི་མཾ་བ་ལིཾ་ཧྲཱིཿཨོཾ་ཀརྨ་ཊཱ་ཀི་ནཱི་པྲ་ཏིཙྪ་ཨི་མཾ་
བ་ལིཾ་ཨཱ༔ ཞེས་པས་གཙོ་མོ་བརྒྱད་ལ་གཏོར་མ་སྦྱིན་ལ། ཨོཾ་ཨུཙྪིཥྚ་བ་ལིཾ་ཏ་བྷཀྵ་སི་སྭཱ་ཧཱ། ཞེས་ལྷག་མ་ལ་ཁ་ཕྲུ་བཏབ་ལ་སྟེགས་ཅུང་ཟད་དམའ་བར་བཞག་སྟེ་བསྔོ་བ་ནི། བྷོ༔ ཁྲོ་རྒྱལ་དཔལ་གྱི་ཕོ་ཉ་
མོ༑ །མ་མོ་བདུན་དང་སྲིང་མོ་བཞི། །དཔལ་ལྡན་ལྷ་མོ་རེ་མ་ཏི། །བདུད་འདུལ་ནག་པོ་མཆེད་བཞི་ཡང་། །སྔོན་གྱི་ཐུགས་དམ་རྗེས་དགོངས་ཤིང་། །ཤ་ཁྲག་
གཏོར་མ་འདི་བཞེས་ལ། །ཁྱོད་ཀྱི་ཐུགས་དམ་དུས་ལ་བབ། །བཅོལ་པའི་ཕྲིན་ལས་གྲུབ་པར་མཛོད། །སརྦ་ཨཱ་ན་ཡ་ཧཱུྃ་ཕཊ། ཏ་ཐཱ་ཡ་ཏ་ཐཱ་ཡ་ཧཱུྃ་ཕཊ། ཅེས་བརྗོད་
ཅིང་ལྷག་མ་ལ་བཏབ་བོ། །ཆང་ལྷག་མར་བྲན་ཅིང་ཉིན་མོ་ཡིན་ན་རེངས་བུ་བཙུགས། །མཚན་མོ་ཡིན་ན་དཔལ་འབར་བཙུགས་ལ་ཕྱིར་དོར། དེ་ནས། རྒྱལ་མཚན་རྩེ་མོ་སོགས་བཀྲ་ཤིས་ཅི་རིགས་མཐར། ཧཱུྃ། སྐྱེ་མེད་

༄༅། །ཆོས་སྐུའི་རང་བཞིན་རྣམ་དག་ལས། །ཐུགས་དམ་དབང་གིས་གཟུགས་ཀྱིས་སྐུར་སྤྲུལ་པ། །བཅོམ་ལྡན་དཔལ་ཆེན་རྡོ་རྗེ་གཞོན་ནུའི་སྐུ། །སྐྱེ་ཤི་མེད་།
པའི་དོན་གྱི་བཀྲ་ཤིས་ཤོག །མ་སྐྱེས་མི་དམིགས་ཆོས་ཀྱི་དབྱིངས་ཉིད་ལས། །ཆོ་འཕྲུལ་དངོས་པོ་ཡུམ་གྱི་སྐུར་སྟོན་པ། །འཁོར་ལོ་རྒྱས་འདེབས་དབང་ཕྱུག་ཀུན་གྱི་
ཡུམ༈ །ཡོན་ཏན་འབྱུང་བའི་དོན་གྱི་བཀྲ་ཤིས་ཤོག །ཡེ་ཤེས་ཐུགས་ཀྱི་ཁྲོ་བཅུར་སྐུར་སྤྲུལ་ནས། །བགེགས་ཀྱི་བདག་པོ་ཕྱོགས་བཅུར་སྐྱོང་བ་རྣམས། །གདན་དུ་
བཏིང་ནས་དགྲ་བགེགས་དབྱིངས་སུ་སྒྲོལ། །སྤྲུལ་པའི་ཁྲོ་བཅུ་ཡབ་ཡུམ་བཀྲ་ཤིས་ཤོག །ཡང་སྤྲུལ་ཕྱག་བརྙན་ཉི་ཤུའི་བཀྲ་ཤིས༔ ཡེ་ཤེས་སྒོ་མ་བཞི་ཡི༴ སྲས་
མཆོག་ཕུར་བུའི་མཐུ་དཔལ༴ ཕོ་ཉ་སུམ་བརྒྱ་དྲུག་ཅུའི་བཀྲ་ཤིས་ཤོག །གསང་སྔགས་རྣལ་འབྱོར་སྒྲུབ་པའི་ཤེས་རབ་ཅན། །ལྟ་སྤྱོད་ཡལ་བར་མ་གྱུར་དགོངས་པ་
ཡིས༑ །དུས་གསུམ་རྒྱལ་བའི་དགོངས་སྤྱོད་གཞུང་བསྒྲུབས་པས། །དངོས་གྲུབ་རྣམ་གཉིས་འགྲུབ་པའི་བཀྲ་ཤིས་ཤོག །གཞན་ཡང་བཀྲ་ཤིས་ཅི་རིགས་པ་བྱའོ། །ཚོགས་པ་རྣམས་སོ་།

སོར་གྱེས་ལ་སློབ་དཔོན་མདུན་དུ་སྔར་བཤམས་པའི་ཚོན་སྣ་ལྔ་དང་ཐིག་སྐུད་སོགས་དང་དེའི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད་ལྔ་བཤམས། གོང་དུ་ཚོན་གྱི་ཡི་གེ་རྣམས་སློབ་དཔོན་གྱིས་རྡོ་རྗེའི་རྩེས་སྔོན་པོ་ལ་ཧཱུྃ། དཀར་པོ་ལ་ཨོཾ། སེར་
པོ་ལ་སྭཱ། དམར་པོ་ལ་ཨ ལྗང་གུ་ལ་ཧཱ་རྣམས་བྲིའོ། །དེ་ནས་ཐིག་ཚོན་རྣམས། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་སྭ་བྷ་ཝ་སོགས་ཀྱིས་སྦྱངས། སྟོང་པའི་ངང་ལས་པདྨ་ཉི་
ཟླའི་གདན་ལྔའི་དབུས་སུ་དབང་ཕྱུག་ཡབ་ཡུམ། ཤར་དུ་བརྒྱ་བྱིན། ལྷོར་གཤིན་རྗེ། ནུབ་ཏུ་ཆུ་ལྷ། བྱང་དུ་གནོད་སྦྱིན་གྱི་གདན། རང་སྐད་ཅིག་གིས་གཙོ་བོ་
ཡབ་ཡུམ་དུ་གསལ་བའི་ཡབ་ཀྱི་གསང་གནས་ཧཱུྃ་ལས་རྡོ་རྗེ་ཧཱུཾ་གིས་མཚན་པའི་ནོར་བུར་ཨོཾ། རྩེ་མོར་ཕཊ་ཀྱིས་མཚན་པ། ཡུམ་གྱི་མཁའ་ཨ་ལས་པདྨ་ཨཱས་མཚན་
པར་བསམས་ལ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཡབ་ཡུམ་སྙོམས་པར་སྦྱོར་བའི་དགའ་བའི་སྒྲས་སངས་རྒྱས་དང་བྱང་ཆུབ་སེམས་དཔའ་སྤྱན་
དྲངས༑ ཞལ་དུ་ཞུགས། ཐུགས་ཀར་རྗེས་སུ་ཆགས་པའི་མེས་འོད་དུ་ཞུ། ཡབ་ཀྱི་གསང་གནས་ནས་ཡུམ་གྱི་མཁར་ཐིག་ལེ་བབ། ཧཱུྃ་ཨོཾ་སྭཱ་ཨཱཧཱ་ལྔར་གྱུར་པ་ཡུམ་

༄༅། །གྱི་མཁའ་ནས་གདན་སྟེང་དུ་བབས་ཏེ། ཞུ་བ་ལས་སྲས་མཆོག་རིགས་ལྔའི་སྐུར་གྱུར་པ་ནི། དབུས་སུ་བཛྲ་ཀཱི་ལ་ཡ། །མཐིང་ནག་ཞལ་གསུམ་ཕྱག་།
དྲུག་པ། །རྡོ་རྗེ་རྩེ་དགུ་རྩེ་ལྔ་དང་། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་
རགས༑ །ཤར་དུ་བུདྡྷ་ཀཱི་ལ་ཡ། །སྨུག་ནག་ཞལ་གསུམ་ཕྱག་དྲུག་པ། །རྡོ་རྗེ་རྩེ་དགུ་འཁོར་ལོ་དང༌། །མེ་ཕུང་འབར་བ་རྩེ་གསུམ་རྣམས། །གཡས་གཡོན་གཉིས་
གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །ལྷོ་རུ་རཏྣ་ཀཱི་ལ་ཡ། །སེར་ནག་ཞལ་གསུམ་ཕྱག་དྲུག་པ། །རྡོ་རྗེ་རྩེ་དགུ་རིན་ཆེན་དང་། །
མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །ནུབ་ཏུ་པདྨ་ཀཱི་ལ་ཡ། །དམར་
ནག་ཞལ་གསུམ་ཕྱག་དྲུག་པ། །རྡོ་རྗེ་རྩེ་དགུ་པདྨ་དང་། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་

ཕུར་འདྲིལ་སྐུ་ཆེ་རགས། །བྱང་དུ་ཀརྨ་ཀཱི་ལ་ཡ། །ལྗང་ནག་ཞལ་གསུམ་ཕྱག་དྲུག་པ། །རྡོ་རྗེ་རྩེ་དགུ་རྒྱ་གྲམ་དང་། །མེ་དཔུང་འབར་བ་རྩེ་གསུམ་རྣམས། །
གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །ཡེ་ཤེས་མེ་དཔུང་དབུས་ན་བཞུགས། །ཨོཾ་བཛྲ་ཀཱི་ལ་ཀཱི་ལ་ཡ་པཉྩ་ཀུ་ལ་
ས་པ་རི་ཝཱ་ར་བཛྲ་ས་མཱ་ཛ༔ ཞེས་པས་སྤྱན་དྲངས་ལ། ཛཿཧཱུྃ་བྃ་ཧོཿགཉིས་སུ་མེད་པར་ཐིམ། ཨོཾ་བཛྲ་ཨ་ཧ་ར་ལི་ཧཱུྃ་ཕཊ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཧཱུཾ། ཨོཾ་
བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནེེ་ཝིདྱ་ཨཱཧཱུཾ། ཨོཾ་བཛྲ་ཤབྡ་ཨཱཧཱུཾ། ཨོཾ་བཛྲ་ཨུཏྟ་ཕ་ལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཨོཾ་བཛྲ་དྷརྨ་ར་
ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙ་ལི་ནི་པྲཛྙཱ་པ་ར་མི་ཏ་ནཱ་ད་སྭ་བྷཱ་ཝན་བཛྲ་དྷརྨཱ་ཧྲི་ད་ཡ་ནི་སནྟོ་ཁ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་བརྗོད། རིགས་ལྔ་འོད་
དུ་ཞུ་བ་ལས་བྱུང་བའི་ཐིག་ཚོན་དུ་གྱུར། ཨོཾ་བཛྲ་ཀཱི་ལི་ཀཱི་ལ་ཡ་ཙི་ཏྲ་མཱ་ཏི་ཀྲ་མ་བཛྲ་ས་མ་ཡ་ཧཱུྃ་ཨ ཞེས་པས་ཚོན་དང་། ཨོཾ་བཛྲ་ཀཱི་ལ་ཀཱི་ལ་ཡ་སུ་ཏྲ་མཱ་ཏི་ཀྲ་མ་ཧཱུྃ། ཞེས་

༄༅། །པས་ཐིག་བྱིན་གྱིས་བརླབས་པའི་སྔགས་གཉིས་ཉེར་གཅིག་ལ་སོགས་པ་བཟླས། དེ་ནས་སྲད་བུ་རྣམས་ལ། ཨོཾ་ཨཱཿཧཱུྃ་བསམ་ལ། དེའི་འོད་ཀྱིས་སྐུ་གསུང་ཐུགས་ཀྱི་ལྷ་ཚོགས་སྤྱན་དྲངས།
ཡིག་འབྲུ་གསུམ་ལ་ཐིམ་སྟེ་འོད་དུ་ཞུ་བ་ལས་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རང་བཞིན་དུ་བྱིན་གྱིས་བརླབ་པར་བསམས་ལ། ཨོཾ་ཨཱ༔ཿཧཱུྃ་ཇི་ལྟར་རིག་པ་བཟླས་ཏེ། སློབ་
དཔོན་གྱིས་ཐིག་སྐུད་རྣམས་བསྡུས། ཚོན་གྱི་ཡི་གེ་རྣམས་མཐེབ་སྲིན་གཡོན་གྱིས་བསྲུབས་ལ་སྔོན་པོའི་རིགས་རྣམས་ལ་སྔོན་པོ་ནས་ཅུང་ཟད་རེ་བསྲེ། དེ་བཞིན་དཀར་པོ་སོགས་གཞན་རྣམས་ལའང་ཤེས་པར་བྱའོ། །སློབ་དཔོན་རྡོ་རྗེ་གཞོན་
ནུར་གསལ་བའི་ཐུགས་ཀ་ནས་སྤྲུལ་པའི་ལས་ཀྱི་རྡོ་རྗེ་སློབ་མ་བདུད་རྩི་འཁྱིལ་པ་ཞལ་གསུམ་ཕྱག་དྲུག་པའི་ང་རྒྱལ་འཛིན་པ་ལ་ཐིག་སྐུད་སྔོན་པོ། དཀར་པོ། སེར་པོ། དམར་པོ། ལྗང་གུ་རྣམས་རིམ་པས་ཐིག་སྣ་གཏད་དེ་བརྐྱངས་ལ།
འཇིག་རྟེན་ཁམས་ནི་མ་ལུས་པའི། །སེམས་ཅན་རྣམས་ཀྱི་དོན་གྱི་ཕྱིར། །སངས་རྒྱས་མ་ལུས་ཐམས་ཅད་ཀུན། །བྱང་ཆུབ་སེམས་ནི་གཅིག་ཏུ་གྱུར། །ཨོཾ་ཨཱ་ནྱོ་ནྱ་
ཨ་ནུ་ག་ཏཿསརྦ་དྷརྨཱཿསྥ་ར་སྤ་ར་ཨ་ནུ་པྲ་བིཥྚཿསརྦ་དྷརྨཱཿབཛྲ་ཨཉྫལི། ཨདྱནྟ་ཨ་ནུ་པྲ་བིཥྚཿསརྦ་དྷརྨཱ༔ བཛྲ་བྷནྡྷ་ཞེས་བརྗོད་ཅིང་དང་པོ་སོ་སོ་དང་། དེ་ནས་ལྷན་ཅིག་བསྒྲིལ་བས་དེ་བཞིན་

གཤེགས་པ་ཐམས་ཅད་གཉིས་སུ་མེད་པར་བསམས་ལ། རྡོ་རྗེ་ལ་དཀྲིས་ཏེ་མཐེབ་སྲིན་གྱིས་བདུད་རྩི་གཏོར་ལ། ཨོཾ་ཨཱཿཧཱུྃ་ཞེས་བརྗོད་ལ་བཞག་གོ །དེ་ནས་སློབ་དཔོན་རྡོར་དྲིལ་འཛིན་པས་ལངས་ལ་ཐིག་སྐུད་དཀྲིས་པའི་རྡོ་རྗེ་རང་གི་ལྟེ་
བའི་ཐད་དུ་བཟུང་། དཀྱིལ་འཁོར་གྱི་ནུབ་ནས་ཤར་དུ་ཁ་བལྟས། སློབ་མ་རྡོ་དྲིལ་འཛིན་པས་ནུབ་ཏུ་ཁ་ཕྱོགས་པ་ལ། ཀརྨ་བཛྲ་ཧཛྫ༔ གཉིས་བརྗོད་ཅིང་ཐིག་སྣ་གཏད། དེས་ཀྱང་། ཛྫ གཉིས་བརྗོད་ཅིང་ཐིག་སྣ་བླངས་
ཏེ་ལྟེ་བའི་ཐད་དུ་བཟུང་སློབ་དཔོན་གྱིས། ཨོཾ་བཛྲ་ཀཱི་ལི་ཀཱི་ལ་ཡ་སུ་ཏྲ་མཱ་ཏི་པྲ་མ་ཧཱུྃ། ནམ་མཁའ་གང་བའི་དེ་བཞིན་གཤེགས། །འགྲོ་དོན་མཛད་དུས་འདིར་ལགས་པས། །ཁྱེད་
རྣམས་འདིར་ནི་གཤེགས་གསོལ་བར། །ཐིག་སྐུད་སྒྲས་ནི་བསྐུལ་མ་འདེབས། །ཞེས་བརྗོད་དེ་དང་པོར་སྟེང་ནས་འོག་ཏུ་གཅུས་ཏེ་ནམ་མཁའ་ལ་གྱེན་དུ་གདབ། དེ་ནས་ས་ལ་ཕབ་ནས་ཐིག་ཆེན་བརྒྱད་དང་
ལོག་ཐིག་རྣམས་བཏབ་པས་དཀྱིལ་འཁོར་དུ་ལམ་གྱི་བྱུང་བར་བསམས། དེའི་ཚེ། ཐིག་སྐུད་ཀྱི་སྒྲས་སངས་རྒྱས་ཐམས་ཅད་བསྐུལ་ཏེ་ནམ་མཁའི་ཁམས་སུ་བྱོན་ནས་བྱིན་གྱིས་བརླབས་པར་བསམས་
ལ༑ ཚངས་ཐིག་དང་པོ་གདབ་བོ། །འདེབས་པའི་གོ་རིམ་ནི་གོང་དུ་བཤད་པ་ལྟར་སློབ་དཔོན་ནུབ་དང་སློབ་མ་ཤར་དུ་གནས་པས་ཚངས་ཐིག་དང་པོ་གདབ། དེ་ནས་ནམ་མཁའ་དང་ས་ལ་འདེབས་ཚུལ་ཚིག་བརྗོད་པ་རྣམས་གོང་བཞིན་ཐམས་

༄༅། །ཅད་དུ་ཤེས་པར་བྱའོ། །སློབ་དཔོན་གྱིས་རྒྱབ་སྤྲོད་ཚུལ་དུ་སློབ་མའི་རྒྱབ་ནས་བསྐོར་ཏེ་ལྷོ་དང་། སློབ་མས་རྒྱབ་སྤྲོད་ཚུལ་དུ་སློབ་དཔོན་གྱི་རྒྱབ་ནས་བསྐོར་ཏེ་བྱང་དུ་གནས་པས་ཚངས་ཐིག་གཉིས་པ་གདབ། སློབ་དཔོན་
གྱིས་སློབ་མ་ལ་རྒྱབ་འགྲོས་གོང་བཞིན་སྐོར་ནས་ཤར་ལྷོ་དང་། སློབ་མས་སློབ་དཔོན་ལ་རྒྱབ་འགྲོས་གོང་བཞིན་བསྐོར་ནས་བྱང་ཤར་དུ་གནས་པས་ཤར་གྱི་ལོགས་ཐིག་གདབ། སློབ་དཔོན་གྱིས་སློབ་མ་ལ་རྒྱབ་འགྲོས་གོང་བཞིན་བསྐོར་ནས་ནུབ་
བྱང་དང་། སློབ་མས་སློབ་དཔོན་ལ་རྒྱབ་འགྲོས་གོང་བཞིན་བསྐོར་ནས་ལྷོ་ནུབ་ཏུ་གནས་པས་ནུབ་ཀྱི་ལོགས་ཐིག་གདབ། སློབ་དཔོན་དེ་ཉིད་དང་། སློབ་མས་སློབ་དཔོན་ལ་རྒྱབ་འགྲོས་གོང་བཞིན་བསྐོར་ནས་བྱང་ཤར་དུ་གནས་པའི་བྱང་གི་
ལོགས་ཐིག་གདབ། སློབ་དཔོན་གྱིས་སློབ་མ་ལ་རྒྱབ་འགྲོས་གོང་བཞིན་བསྐོར་ནས་ཤར་ལྷོ་དང་། སློབ་མས་སློབ་དཔོན་ལ་རྒྱབ་འགྲོས་གོང་བཞིན་བསྐོར་ནས་ལྷོ་ནུབ་ཏུ་གནས་པས་ལྷོའི་ལོགས་ཐིག་གདབ། སློབ་དཔོན་དེ་ཉིད་དང་། སློབ་མ་
ནུབ་བྱང་དུ་ཕྱིན་ལ་ཟུར་ཐིག་དང་པོ་གདབ། སློབ་དཔོན་ལྷོ་ནུབ་ཏུ་ཕྱིན། སློབ་མ་བྱང་ཤར་དུ་ཕྱིན་ཏེ་ཟུར་ཐིག་གཉིས་པ་གདབ་བོ། །དེ་ནས་སློབ་དཔོན་ནུབ་དང་། སློབ་མ་ཤར་དུ་གནས་པས་ཐིག་སྐུད་སློབ་དཔོན་གྱིས་རྡོ་རྗེ་ལ་དཀྲིས་ཤིང་
བསྡུས་ལ། དེ་ནས་སློབ་དཔོན་དཀྱིལ་འཁོར་གྱི་ཤར་སྒོར་གནས་པས་རྡོ་རྗེ་གཙུག་ཏོར་གྱི་ཕྱག་རྒྱ་སྤྱི་བོར་བཟློག་སྟེ། ཨོཾ་བཛྲ་བེ་ག་ཀྲ་མ་ཧོ༔ ཞེས་བརྗོད་པས། ཡེ་ཐིག་ནམ་མཁར་བཏེགས་ནས་སློབ་དཔོན་དཀྱིལ་འཁོར་གྱི་དབུས་

སུ་ཕྱིན་ཏེ་ཁ་ཤར་ལ་བལྟ་བས་གཞི་བཅའ་པད་བསྐོར་སྔོན་དུ་འགྲོ་བས་རྡོ་རྗེ་སྙིང་གར་དང་དྲིལ་བུ་དཀུར་བརྟེན་ཏེ། ཤྲཱི་ཧཱི༔ ཞེས་བརྗོད་ཅིང་ཁྲོ་བོའི་ལྟ་བས་སྒོ་བཞི་ལ་ཤར་ནས་གཡས་བསྐོར་དུ་བལྟས་པས་སྒོ་རྣམས་དབྱེ་བར་བསམས། སྒོ་
བཞིའི་ཐད་ཀྱི་རྩ་ཐིག་རྣམས་སློབ་དཔོན་གྱི་རྡོར་དྲིལ་དང་བཅས་བཞིན་པས་སྲིན་ལག་གཉིས་ཀྱིས་དྲི་བཟང་གིས་ཆུས་ཕྱིས་ལ། ཐར་པ་དང་ཐམས་ཅད་མཁྱེན་པའི་གེགས་སུ་གྱུར་པ་ཐམས་ཅད་དབྱི་བར་བྱའོ། །
ཞེས་བརྗོད་ཅིང་ཐིག་ཕྱིའོ། །ཡེ་ཐིག་བསྐོར་བ་བྱ་ལུགས་འདི་ལ་དཀྱིལ་འཁོར་ཞལ་ཤར་བསྟན་ཁོ་ནའི་དབང་དུ་བྱས་པ་ཡིན་ལ། གནས་ཁང་སོགས་ཀྱི་སྟབས་ཀྱིས་དཀྱིལ་འཁོར་ཞལ་ལྷོ་དང་། ནུབ་དང་། བྱང་རྣམས་ལ་བལྟ་དགོས་བྱུང་ཚེ།
ཕྱོགས་དཀྱིལ་འཁོར་དང་བསྟུན། མཚམས་འཇིག་རྟེན་པ་དང་བསྟུན་དགོས་ཏེ། ནག་པོ་དཀྱིལ་ཆོག་ལས། འཇིག་རྟེན་པའི་དབང་ལྡན་དུ་བླ་མ་མི་འགྲོ་བ་དང་། རྣལ་འབྱོར་པའི་ཕྱོགས་དང་འཇིག་རྟེན་པའི་ཕྱོགས་སོ་སོར་ཤེས་པར་གལ་ཆེའོ། །་
ཞེས་གསུངས་པས་སློབ་མ་མེར་འགྲོ་མི་ཉན་པའང་ཤུགས་བསྟན་གྱིས་ཤེས་སོ། །དེས་ན་དཀྱིལ་འཁོར་ཞལ་ལྷོ་དང་། ནུབ་དང་། བྱང་དུ་བསྟན་ན། རྣལ་འབྱོར་པ་དང་། དཀྱིལ་འཁོར་གྱི་ཤར་ནི་དཀྱིལ་འཁོར་ཞལ་གང་ལ་བསྟན་པ་དེ་ཡིན་
ནོ༑ །དེ་བཞིན་དུ་ལྷོ་དང་བྱང་ཡང་ཤེས་སོ། །མཚམས་ནི་གོང་དུ་བཤད་པ་ལྟར་འཇིག་རྟེན་པ་དང་མཐུན་པ་ཁོ་ན་དགོས་པའི་ཕྱིར་མ་འཁྲུལ་བ་གལ་གནད་ཆེ་བས་སློབ་དཔོན་དུ་གྱུར་པ་རྣམས་ཀྱིས་རྟོགས་པ་ཞིབ་ལ་བླངས། ཚངས་ཐིག་གཉིས་

༄༅། །གཡས་བསྐོར་དུ་དཀྱིལ་འཁོར་གྱི་ཕྱོགས་དང་བསྟུན། ལོགས་ཐིག་ཟུར་ཐིག་གདབ་ལུགས་དཀྱིལ་འཁོར་ཞལ་གང་ལ་བསྟན་རུང་ཞལ་ཤར་བསྟན་བཞིན་འཇིག་རྟེན་པའི་ཤར་ལྷོ་ངེས་པ་ཅན་ནོ།། ༈ བཞི་པ་སློབ་མ་སྟ་གོན་
ནི་སྔགས་འཆང་ཆེན་པོས་མཛད་པའི་མཚམས་སྦྱོར་བློ་གསལ་དགའ་བ་སྐྱེད་བྱེད་དུ་བལྟའོ།། །།སྤྱི་དོན་གཉིས་པ་དངོས་གཞི་ལ་གཉིས། དཀྱིལ་འཁོར་བསྒྲུབ་པ་དང་དབང་བསྐུར་བའོ། །དང་པོ་ལ་གསུམ་སྟེ། དཀྱིལ་ཆོག་ལས། དཀྱིལ་
འཁོར་བསྒྲུབ་པ་ལ་ཡང་གསུམ། །དཀྱིལ་འཁོར་བྲི་དང་བྱིན་གྱིས་བརླབས། །ཏིང་འཛིན་བསྒོམ་པའི་རིམ་པའོ། །ཞེས་པ་ལས། དང་པོ་བྲི་བ་ལ་གསུམ་སྟེ། དེ་ཉིད་ལས། བྲི་ལ་ཚོན་དགྱེའི་རིམ་པ་དང་། །མཚན་མ་དགོད་དང་རྒྱན་
དགྲམ་པའོ། །ཞེས་པ་ལས། དང་པོ་ཚོན་དགྱེ་བ་ནི། སློབ་དཔོན་དཀྱིལ་འཁོར་གྱི་དབུས་སུ་ཁ་ཤར་དུ་ཕྱོགས་པར་འདུག་ལ། བྱང་ཤར་ནས་རྩིག་པ་སྒོ་ཚད་གཅིག་ཙམ་སློབ་དཔོན་གྱི་ལག་པ་གཡོན་པའི་མཐེབ་སྲིན་གྱིས་བྲི་ཞིང་། ཧཱུྃ།
འདི་ནི་ཆོས་དབྱིངས་དག་པ་སྟེ། །དེ་བྱུང་རིགས་ལྔའི་ངོ་བོ་ཉིད། །སེམས་ཅན་མ་ལུས་བསྒྲལ་བའི་ཕྱིར། །ཚོན་གྱི་ལས་འདི་བདག་གིས་བརྩམ། །ཨོཾ་བཛྲ་ཀཱི་ལི་ཀཱི་
ལ་ཡ་ཙི་ཏྲ་མཱ་ཏི་ཀྲ་མ་བཛྲ་ས་མ་ཡ་ཧཱུྃ་ཨཱ༔ ཞེས་བརྗོད་ཅིང་ནང་ནས་རིམ་པ་བཞིན་ནག་པོ། ལྗང་གུ། དམར་པོ། སེར་པོ། དཀར་པོ་རྣམས་ཅུང་ཟད་བྲི། དེ་ནས་ལག་གཡས་སམ། སློབ་མ་གཞན་གྱིས་རྩིག་པ་བྱིན་

དང་སྦོམ་ཕྲ་མཐུན་པར་བྲི་ཚར་བ་དང་། ཏིང་ཞབས་ར་ཅན་གྱིས་ཁ་བཅད་ནས་ཟན་སོགས་ཀྱིས་མི་འཆུག་པར་བྱས་ལ་ཞབས་རའི་སྟེང་དུ་ཡེ་ཐིག་གི་རྡོ་རྗེ་ཚོན་སྐུད་དཀྲིས་པ་དེ་བཞག །ཡིད་ཀྱིས་མེ་ཏོག་ལ་སོགས་པ་མཆོད་པ་ལྔ་ཕུལ། ཨོ་
བཛྲ་པུབྦེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནེ་ཝིདྱ་ཨཱཧཱུྃ། དབུས་ཀྱི་ཕུར་ཁུང་འོག་ནས་རིམ་པ་བཞིན་དཀར་པོ། སེར་པོ། དམར་པོ། །
ལྗང་གུ། སྔོན་པོ་རྣམས་ཀྱིས་བཀང་ལ། སློབ་མ་ལ་སོགས་ཀྱིས་དབུས་ནས་རིམ་པར་བྲིས། རྩིག་པ་སྤྲེལ་རན་པ་ན་ཏིང་བསལ་ཏེ་སྤྲེལ། མཚན་མའི་ཚོན་བཀྲ་བརྟགས་ཏེ། རྩིག་པ་གཞན་ལས་དམའ་བ་བྱུང་ན་དངོས་གྲུབ་མི་ཐོབ་པས་ངན།
མཐོ་ན་དངོས་གྲུབ་འབྱུང་བས་བཟང་། ཡོན་པོ་དང་སྐྱོག་པོ་བྱུང་ན་བགེགས་ཞུགས་པས་བར་ཆད་ཀྱི་རྟགས་ཡིན་ཏེ་ངན། ཤིན་ཏུ་དྲང་ན་བར་ཆད་མེད་པས་བཟང་། རྩིག་པ་ཆད་ན་དཔོན་སློབ་གཉིས་ཀ་འཆི་བས་ཤིན་ཏུ་ངན། མ་ཆད་ན་བཟང་
ངོ་༑ །ངན་པ་རྣམས་བྱུང་ན་བསྙེན་ཕུར་ལག་ཏུ་བཟུང་། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། བརྒྱ་རྩ་སོགས་གང་མང་བཟླས་རྗེས་ཕུར་བུས་བཏབ་ཅིང་། ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཤཱ་ཏྲཱུཾ་ཧཱུྃ་
ཕཊ་༑ ཅེས་བརྗོད་ཅིང་དབང་ལྡན་རྩིག་པའི་རི་མོ་བསྲུབས་ཏེ་སླར་བྲིའོ། །བཟང་ན་ཡིད་ཀྱིས་མཆོད་པ་ལྔས་མཆོད། ཚོན་གྱི་ཁ་དོག་ནི། དབུས་ཀྱི་ཆོས་འབྱུང་མཐིང་ནག་མུ་ཁྱུད་ལྗང་། །མུ་ཁྱུད་སྟེང་དུ་རྡོ་རྗེ་ནག་པོ་བྲི། །ཟླ་གམ་

༄༅། །གསུམ་དམར་མཐའ་སྐོར་མུ་ཁྱུད་ལྗང་། །འཁོར་ལོའི་ཁ་དོག་སེར་པོས་རབ་ཏུ་མཛེས། །མུ་ཁྱུད་ཕྱི་མ་རྡོ་རྗེའི་གདུང་ཡིན་པས། །སྔོན་པོའི་སྟེང་དུ་རྡོ་རྗེ་སེར་པོས་བྲི། །རྩིབས་མཆན་ཕྱོགས་མདོག་འདོད་སྣམ་དམར་པོ་ལ། །ལྷ་
མོའི་མཚན་མ་མེ་ཏོག་བཅུ་དྲུག་བྲི། །སྒོ་འགྲམ་ཟུར་རྣམ་ཟླ་ཕྱེད་རྡོ་རྗེས་བརྒྱན། །ཕ་གུ་སེར་པོ་ཤིང་རིས་ནག་པོས་བྱས། །དེ་སྟེང་མཚམས་སོགས་རིན་ཆེན་ཕྲ་ཚོམ་བྲི། །དྲ་བའི་གཞི་ནག་དྲྭ་བ་དཀར་པོ་དང་། །ཤར་བུའི་གཞི་ནི་རྩ་བ་ལྕགས་
ནག་ལ། །ཁ་ནི་སྔོ་སྐྱ་དེ་སྟེང་དཀར་པོ་ཡིས། །སྤྱི་བླུགས་མགོ་ནི་མཐུར་བསྟན་འདྲ་བ་བྲི། །མདའ་ཡབ་གཞི་དཀར་པདྨ་ཕྱེད་པའི་དབྱིབས། །ནག་པོས་བྲི་ཞིང་དམར་སྔོ་ལྗང་སོགས་ཀྱིས། །སྣ་ཚོགས་མཚོན་གྱིས་ཅི་མཛེས་བྲི་བར་བྱ། །
མུན་པ་གླང་རྒྱབ་གཉིས་ཀ་ནག་པོས་འགེངས། །གླང་རྒྱབ་སྟེང་དུ་མེ་ཏོག་དར་དཔྱང་བྲི། །ཀ་བ་ར་རྣམས་ཕྱོགས་མདོག་ཀ་རྒྱན་དང་། །ཆུ་སྲིན་ཅི་མཛེས་རྟ་བབས་དང་པོ་དམར། །གཉིས་པ་སྔོ་ལ་གསུམ་པ་ལྗང་གུ་དང་། །བཞི་པ་སེར་པོ་དེ་
སྟེང་གཡས་གཡོན་དུ། །རི་དྭགས་གསེར་མདོག་པདྨ་འཁོར་ལོ་གདུགས། །ཅི་མཛེས་ཉི་དཀྱིལ་ལྗང་གུ་པད་ར་ནི། །དཀྱིལ་སྔོ་མཐའ་རྣམས་དམར་ལྗང་སྤེལ་བ་དང་། །ཟེའུ་འབྲུ་ཚོན་བྱེད་སྲུབ་རྣམས་སེར་པོས་འགེངས། །དམ་ཅན་སྣམ་བུའི་
གཞི་ནི་དམར་སྐྱ་ལ། །སེར་པོས་ཟ་འོག་རི་མོ་གང་མཛེས་བྲི། །དེ་སྟེང་མེ་ཏོག་སྔོ་ལྗང་གང་ལེགས་བཀོད། །དུར་ཁྲོད་གཞི་ནག་ཕྱོགས་མཚམས་ཆུ་ཡིས་བཅད། །ཆུ་ནི་སྔོ་སྐྱ་ཆུ་རིས་ཅི་མཛེས་བྱ། །དུར་ཁྲོད་བརྒྱད་དུ་ཕྱོགས་སྐྱོང་ཞིང་སྐྱོང་ཀླུ། །སོ་

སོའི་ཁ་དོག་མཐུན་པའི་ཚོན་སྤུངས་བྱ། །གྲུབ་ཐོབ་བརྒྱད་ལ་ཚོན་མདོག་གང་བྱུང་གིས། །ཚོན་སྤུངས་བཀོད་ན་ཤིན་ཏུ་ལེགས་པར་མངོན། །ཤིང་མེ་མཆོད་རྟེན་རོ་དང་ཀེང་རུས་དང་། །ཤར་དུ་སྤྲིན་སེར་ལྷོ་སྔོ་ནུབ་དཀར་པོ། །བྱང་སེར་བྱང་
ཤར་དཀར་ལ་ཤར་ལྷོ་དམར། །ལྷོ་ནུབ་ནུབ་བྱང་སྔོན་པོའི་སྤྲིན་བྲིའོ། །ཆོས་འབྱུང་ཚོན་བྱེད་མཐའ་ལ་དམར་སྐྱས་བཅད། །རྡོ་ར་ལྕགས་ནག་རྡོ་རྗེ་དཀར་པོས་བྲི། །མེ་རི་སྣ་ཚོགས་ཕྱག་ལེན་ལྟར་བྲིས་ལ། །བཅད་རྣམས་ཅི་མཛེས་ཡིད་འོང་
ལྡན་པར་མཛོད། །བྲི་བ་རྫོགས་ནས་ཚོན་གྱི་ལྷག་མ་དང་། །ཡེ་ཐིག་སྲད་བུར་བཅས་པ་ལེགས་བསྡུས་ཏེ། །བླ་མས། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་
ཨཱཧཱུྃ༔ ཨོཾ་བཛྲ་ནེ་ཝིདྱ་ཨཱཧཱུཾ། ཞེས་དབུལ། ཨོཾ་ཨཱཿཧཱུྃ་དང་། བཛྲ་མུ ཞེས་བརྗོད། ཡེ་ཤེས་པ་གཤེགས། དམ་ཚིག་པ་རང་ལ་ཐིམ། ཞེས་བརྗོད་ནས་ཅི་བདེར་འཇོག་གོ །དེ་ནས། 
ནམ་མཁར་བཏེགས་པའི་ཡེ་ཤེས་ཀྱི་ཐིག་རྡུལ་ཚོན་གྱི་དཀྱིལ་འཁོར་ལ་ཐིམ། ཞེས་བརྗོད་ཅིང་བསམ། གཉིས་པ་མཚན་མ་འགོད་པ་ནི། ཀ་ཏོ་ར་སོགས་ཕུར་བུ་རྣམས་ཤོང་ཙམ་གྱི་སྣོད་ནས་ཀྱི་བཀང་བ་ལ།
གཙོ་ཕུར་དང་། ཁྲོ་བོ་བཅུ་ཕྲ་ཐབས། སྒོ་མ་བཞི་སྟེ་བཅོ་ལྔ་གོ་རིམ་བཞིན་དབུས་སུ་བཀོད། དམ་ཅན་བཅུ་གཉིས། དབང་ཕྱུག་ཉི་ཤུ་རྩ་བརྒྱད་དེ་ཕུར་པ་བཞི་བཅུ་པོ་མཐའ་ལ་བཀོད་ནས་གུ་གུལ་གྱིས་བདུག་ལ། དེ་ནས་དཔོན་སློབ་རྣམས་

༄༅། །ཀྱིས༑ སངས་རྒྱས་ཆོས་ཚོགས་ཚར་གསུམ། སེམས་ཅན་བདེ་དང་ལྡན་གྱུར་ཅིག །སྡུག་བསྔལ་དག་དང་བྲལ་བར་ཤོག །བདེ་དང་རྟག་ཏུ་མི་འབྲལ་ཞིང་། །
ཆོས་ཀུན་མཉམ་ཉིད་རྟོགས་པར་ཤོག །ཨོཾ་མ་ཧཱ་ཤུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་དྷརྨ་དྷཱ་ཏུ་བཛྲ་སྭ་བྷཱ་ཝ་ཨཱཏྨ་ཀོཉཧཾ། རྡོ་རྗེ་ཁྲོ་བོས་ཞེ་སྡང་གཅོད། །
མཚོན་ཆེན་སྔོན་པོ་ཆེར་འབར་བ། །ནམ་མཁའི་དཀྱིལ་དུ་ཐིག་ལེ་ཤར། །སྲོག་གི་སྒོ་རུ་ཤར་བ་དང་། །སྙིང་གི་དཀྱིལ་དུ་བསྒོམ་པར་བྱ། །ཧཱུྃ་རྃ་ཡྃ་ཁྃ། སྥ་ར་ཎ་
ཕཊ༑ ཧཱུྃ་ལས་རཾ་ཆད་སྣོད་བཅུད་ཀྱི་འཇིག་རྟེན་བསྲེགས། ཡོ་སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས། སྐྱོན་ཐམས་ཅད་དག་པར་བྱས། ཨེ་ཡྃ་བྃ་
རྃ་ལྃ་རྃ་ཀྃ །ཨེ་སྤ་ར་ཎ་ཕཊ། ཧཱུྃ་ལས་ཡི་གེ་དེ་དག་སྤྲོས་པས་རྟེན་གྱི་དཀྱིལ་འཁོར་དུ་གྱུར། ཨེ་ལས་མཁའ་དབྱིངས་དག་པ་ནམ་མཁའི་དཀྱིལ། །ཡཾ་ལས་རླུང་
ཆེན་རྒྱ་གྲམ་སྲ་ཞིང་བརྟན། །དེ་སྟེང་ཝཾ་ལས་བྱུང་བའི་ཆུ་དཀྱིལ་དཀར། །རཾ་ལས་མེ་བྱུང་བསྐྱོད་པ་དེ་ཡི་ཕྱེད། །ལཾ་ལས་ས་ཡི་དཀྱིལ་འཁོར་བརྟན་པར་གྱུར། །དེ་

སྟེང་རཀྟའི་རྒྱ་མཚོ་རྦ་ཀློང་འཁྲུགས། །དབུས་སུ་ཀེང་རུས་རི་རབ་བརྩེགས་པའི་སྟེང་། །གྲུ་གསུམ་མཐིང་ནག་མུ་ཁྱུད་རྡོ་རྗེས་སྤྲས། །ཛཿཔཾ་པདྨ་མཎྜལ། མ་སཱུརྱ་
མཎྜ་ལ། ཨ་ཙནྡྲ་མཎྜ་ལ། མ་ཧཱ་དེ་ཝ་ཛ༔ ཨུ་མ་དེ་ཝཱི་ཛ༔ རྒྱུའི་ཏིང་ངེ་འཛིན་གྱི་ཧཱུྃ་དེ་དབུས་ཀྱི་གདན་གྱི་སྟེང་དུ་བབས་པ་ལས་འོད་འཕྲོས། དོན་གཉིས་བྱས།
ཚུར་འདུས། འོད་དུ་ཞུ་ནས་རང་གཙོ་བོར་གྱུར་པ་ནི། ཧཱུྃ་སྤ་ར་ཎ་ཕཊ། སཾ་ཧ་ར་ཎ་ཧཱུཾ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཧཱུཾ། གདན་སྟེང་
བདག་ཉིད་ཁྲོ་བོའི་རྒྱལ། །བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་ནག་ཞལ་གསུམ་ཕྱག་དྲུག་པ། །གཡས་དཀར་གཡོན་དམར་དབུས་མཐིང་ཞལ། །རྡོ་རྗེ་རྩེ་དགུ་
རྩེ་ལྔ་དང་། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །མཆེ་གཙིགས་སྤྱན་
གསུམ་ཟླུམ་ཞིང་དམར། །རལ་པ་ཁམ་པ་གྱེན་དུ་བརྗེས། །གླང་ལྤགས་ཞིང་ཆེན་གཡང་གཞི་གསོལ། །སྟག་གི་པགས་པའི་འོག་པག་ཅན། །དཀར་དམར་ལྗང་ནག་

༄༅། །སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་ཆིངས་དང་། །ཕྱག་དང་ཞབས་རྣམས་རྣམ་པར་སྤྲས། །ཐོད་སྐམ་ལྔ་ཡིས་དབུ་ལ་བརྒྱན། །རློན་པ་ལྔ་
བཅུའི་དོ་ཤལ་བྱས། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་རིས་ཚོམ་བུར་བྱས། །སྣ་ཚོགས་རིན་ཆེན་རྒྱན་གྱིས་སྤྲས། །ཞབས་བཞི་གཡས་བསྐུམ་གཡོན་
བརྐྱངས་ནས། །དབང་ཕྱུག་ཁ་སྦུབས་མགོ་བོ་དང་། །ཨུ་མའི་ནུ་མ་རབ་བརྫིས་ཤིང་། །ཡེ་ཤེས་མེ་དཔུང་དབུས་ན་བཞུགས། །ཞེས་དང་། རང་གི་ཕུང་པོ་ཁམས་དང་
སྐྱེ་མཆེད་སྐྲ། །ཉི་ཁྲི་ཆིག་སྟོང་བ་སྤུ་བྱེ་བ་ཕྲག །ཕྱེད་དང་བཞི་ལ་སོགས་པ་ཐམས་ཅད་ཀྱང་། །རྡོ་རྗེ་གཞོན་ནུ་རང་དང་འདྲ་བས་གོ་མཚམས་མེད་པར་གཏམ་པར་
གྱུར༑ སྙིང་རྗེས་བསྒྲལ་བའི་དམ་ཚིག་ནི། །བསད་ཅིང་མནན་པ་ཉིད་མིན་ཏེ། །ཕུང་པོ་རྡོ་རྗེའི་བདག་ཉིད་དེ། །རྣམ་པར་ཤེས་པ་རྡོ་རྗེར་བསྒོམ། །བྷྲྃ་བི་མ་ན་མ་
སུརླ་ཧཱུཾ། ཛྙཱ་ན་སཏཱ་ཀྲིཥྞཱ་ཤུ་ཀ་པཉྩ་བཛྲ་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བན་ཧཱུྃ་ཕཊ། ཨོཾ་དཱིཔྟ་ཙཀྲ་ཧ་ན་ཧ་ན་ཧཱུཾ་ཕཊ། བྷོ༔ ཡུམ་ཆེན་འཁོར་ལོ་རྒྱས་

འདེབས་སྔོ། །ཞལ་གཅིག་ཕྱག་གཉིས་གཡས་འཁོར་ལོ། །གཡོན་པས་ཐོད་ཁྲག་ཡབ་ལ་སྟོབས། །གཟིག་གི་པགས་པའི་ཤམ་ཐབས་ཅན། །རུས་པའི་རྒྱན་ལྔ་སྐུ་ལ་
བརྒྱན༑ །ཐོད་སྐམ་ལྔ་ཡིས་དབུ་ལ་བརྒྱན། །སྐམ་པོ་ལྔ་བཅུའི་དོ་ཤལ་བྱས། །སྦྲུལ་དང་རིན་ཆེན་རྒྱན་གྱིས་བརྒྱན། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་།
རིས་ཚོམ་བུར་བྱས། །ཞབས་གཉིས་གཡས་གཡོན་བརྐྱངས་བསྐུམ་གྱིས། །ཡབ་ཀྱི་གཡོན་ནས་འཁྱུད་པས་བཞུགས། །ཐུགས་ཀའི་ཧཱུྃ་ལས་འོད་ཟེར་འཕྲོས། སྣོད་བཅུད་ལ་ཕོག་པས་
གཞལ་ཡས་ཁང་དང་ལྷར་གྱུར་པར་བསམས་ལ། རྡོ་རྗེ་གཞོན་ནུའི་རིག་འཛིན་རྣམས། །འཁོར་བ་རྡོ་རྗེར་གྲུབ་པར་མཛོད། །ཨོཾ་སྤ་ར་ཎ་ཕཊ། སཾ་ཧ་ར་ཎ་ཧཱུཾ། ཡང་ཐུགས་ཀའི་ཧཱུྃ་ལས་
འོད་ཟེར་འཕྲོས། ཡེ་ཤེས་པ་སྤྱན་དྲངས་པར་བསམ་ཞིང་། འཁོར་བ་རྡོ་རྗེ་ཕུར་པའི་ལྷ། །ཡེ་ཤེས་ཁྲོ་བོ་གྲུབ་པར་མཛོད། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛ༔
ཅེས་དང་། ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུཾ་བྃ། ཨོཾ་བཛྲ་མཱ་ར་ཎི་ཧཱུཾ་ཧོ༔ ཞེས་པས་ཡེ་ཤེས་པ་སྤྱན་དྲངས་རང་ལ་བསྟིམ། སངས་རྒྱས་ཀུན་གྱི་ཡེ་

༄༅། །ཤེས་སྐུ། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །སྐུ་ཡི་གཏེར་དུ་བདག་བསྐྱེད་ཅིག །
ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སངས་རྒྱས་ཀུན་གྱི་ཡེ་ཤེས་གསུང་། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །  
འབར་བའི་ཁྲོ་བོ་མི་བཟད་པ། །གསུང་གི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཝཱཀ་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། སངས་རྒྱས་ཀུན་གྱི་ཡེ་ཤེས་ཐུགས། །རྡོ་
རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །ཐུགས་ཀྱི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་
བཛྲ་སྭ་བྷ་ཝ་ཨཱཏྨ་ཀོཉ་ཧཾ། གནས་གསུམ་བྱིན་གྱིས་བརླབ་བོ། །ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། དབང་ལྷ་ཁྲོ་བོ་རིགས་ལྔ་མདུན་དུ་སྤྱན་དྲངས་ལ་དབང་བསྐུར་བར་གསོལ་བ་གདབ་པ་ནི། ཐབས་ཀྱི་སྤྱོད་པས་
སེམས་ཅན་དོན། །བྱམས་དང་སྙིང་རྗེས་གང་འདུལ་བ། །སངས་རྒྱས་ཕྲིན་ལས་རྫོགས་པར་མཛོད། །དབང་དང་བྱིན་རླབས་འདིར་སྩོལ་ཅིག །ཅེས་བརྗོད་པས་ཡེ་ཤེས་ཀྱི་

ཆུས་དབང་བསྐུར་སྐུ་གང་དྲི་མ་དག་ཆུའི་ལྷག་མ་ཡར་ལུད་དེ་ཁྲོ་བོ་རིགས་ལྔས་དབུ་བརྒྱན་པར་བསམས་ལ། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་།
རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨཱ༔ ཞེས་བརྗོད། དེ་ནས་ཕུར་པ་རྣམས་ཡུངས་ཀར་གྱིས་བྲབ་ནས། ཨེ་སྤ་ར་ཎ་ཕཊ།
ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཅེས་པས་བསངས་ནས། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་རཀྟ་རཀྵ། ཡུངས་ཀར་དང་རཀྟ་གཏོར། གུ་གུལ་གྱིས་བདུག་ལ། ཨོཾ་བཛྲ་ཀཱི་
ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཅེས་བརྗོད། བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་ནག་ཞལ་གསུམ་ཕྱག་དྲུག་པ། །གཡས་དཀར་གཡོན་དམར་དབུས་མཐིང་
ཞལ༑ །རྡོ་རྗེ་རྩེ་དགུ་རྩེ་ལྔ་དང་། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །
མཆེ་གཙིགས་སྤྱན་གསུམ་ཟླུམ་ཞིང་དམར། །རལ་པ་ཁམས་པ་གྱེན་དུ་བརྗེས། །གླང་ལྤགས་ཞིང་ཆེན་གཡང་གཞི་གསོལ། །སྟག་གི་པགས་པའི་ཤམ་ཐབས་ཅན། །

༄༅། །དཀར་དམར་ལྗང་ནག་སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་འཆིང་དང་། །ཕྱག་དང་ཞབས་རྣམས་རྣམ་པར་སྤྲས། །ཐོད་སྐམ་ལྔ་ཡིས་དབུ་ལ་
བརྒྱན༑ །རློན་པ་ལྔ་བཅུའི་དོ་ཤལ་བྱས། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་རིས་ཚོམ་བུར་བྱས། །སྣ་ཚོགས་རིན་ཆེན་རྒྱན་གྱིས་སྤྲས། །ཞབས་བཞི་
གཡས་བསྐུམ་གཡོན་བརྐྱངས་ནས། །དབང་ཕྱུག་ཁ་སྦུབས་མགོ་བོ་དང་། །ཨུ་མའི་ནུ་མ་རབ་བརྫིས་ཤིང་། །ཡེ་ཤེས་མེ་དཔུང་དབུས་ན་བཞུགས། །ཞེས་དང་། ཨོཾ་
དཱིཔྟ་ཙཀྲ་ཧ་ན་ཧ་ན་ཧཱུཾ་ཕཊ། ཡུམ་ཆེན་འཁོར་ལོ་རྒྱས་འདེབས་སྔོ། །ཞལ་གཅིག་ཕྱག་གཉིས་གཡས་འཁོར་ལོ། །གཡོན་པས་ཐོད་ཁྲག་ཡབ་ལ་སྟོབས། །གཟིག་གི་
པགས་པའི་ཤམ་ཐབས་ཅན། །རུས་པའི་རྒྱན་ལྔས་སྐུ་ལ་བརྒྱན། །ཐོད་སྐམ་ལྔ་ཡིས་དབུ་ལ་བརྒྱན། །སྐམ་པོ་ལྔ་བཅུས་དོ་ཤལ་བྱས། །སྦྲུལ་དང་རིན་ཆེན་རྒྱན་
གྱིས་བརྒྱན། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་རིས་ཚོམ་བུར་བྱས། །ཞབས་གཉིས་གཡས་གཡོན་བརྐྱངས་བསྐུམ་གྱིས། །ཡབ་ཀྱི་གཡོན་ནས་འཁྱུད་པས་

བཞུགས༑ །ཞེས་དང་། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཧཱུྃ་མཛད་སྒྲ་འབྱིན་ཕག་དང་རྨིགས་བུའི་མགོ །ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། །རྣམ་
རྒྱལ་སྒེག་མོ་སྟག་དང་བྱ་རྒོད་མགོ །ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། །དབྱུག་སྔོན་སྡེར་མོ་གཡག་དང་བྱ་རོག་མགོ །ཨོཾ་བཛྲ་ཀྲོ་དྷ་ཡ་མཱནྟཀ་ཧཱུྃ་པ་ཙ་པ་ཙ་ཧཱུྃ་
ཕཊ་༑ གཤིན་རྗེ་དུར་ཁྲོད་ཤ་བ་འུག་པའི་མགོ །ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུྃ་བྷནྡྷ་བྷནྡྷ་ཧཱུྃ་ཕཊ། མི་གཡོ་གཏུན་ཁུང་གཟིག་དང་ཁྭ་ཏའི་མགོ །ཨོཾ་བཛྲ་ཀྲོ་དྷ་ཧྱ་གྲཱྀ་
ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། རྟ་མགྲིན་གཏུམ་མོ་བྱི་ལ་པུ་ཤུད་མགོ །ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུཾ་ཕཊ། གཞན་གྱིས་མི་ཐུབ་མདའ་སྙེམས་སྤྱང་ཁྲའི་མགོ །
ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། འཁྱིལ་པ་སྒྲ་མཛད་སེང་གེ་ཕ་ཝཾ་མགོ །ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ལ་ཧཱུྃ་བིན་བིནྡྷ་ཧཱུྃ་ཕཊ། ཁམས་གསུམ་གསོད་མ་
དྲེད་དང་སྲེ་མོང་མགོ །ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུཾ་སྤོ་ཊ་སྤོ་ཊ་ཧཱུྃ་ཕཊ། སྟོབས་ཆེན་རིག་བྱེད་དོམ་དང་བྱི་བའི་མགོ །ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་ར་ཝེ་ཧཱུཾ་ཧཱུཾ། །

༄༅། །ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་མཱ་ར་ཎི་ཧཱུཾ་ཧོ༔ གནོད་སྦྱིན་འཇིགས་མ་བདུད་རྩི་གསོད་བྱེད་མ། །ཞེས་དང་། ཨོཾ་བཛྲ་ཡོ་གི་ཤྭ་རི་ཨཋ་བིཾ་ཤ་ཏི་ཧཱུྃ་ཕཊ།
ཨོཾ་བཛྲ་ཀཱི་ལི་ཀཱི་ལ་ཡ་དྷ་ཏི་མ་མ་ཤྲཱི་གྷྲཾ་ཀརྨ་ཀ་ར་མཱ་ར་སེ་ན་པྲ་མརྡྷ་ནི་ཧཱུཾ་ཕཊ། རྣལ་འབྱོར་དབང་ཕྱུག་ཉི་ཤུ་རྩ་བརྒྱད་དང་། །བཀའ་ཡི་སྲུང་མ་དམ་ཅན་བཅུ་གཉིས་
སོགས༑ །རང་རང་སྐུ་མདོག་ཕྱག་མཚན་སྣ་ཚོགས་འཛིན། །རང་གི་སྙིང་ག་ནས་འོད་འཕྲོས་པས་ཡེ་ཤེས་པ་འཁོར་བཅས་བཛྲ་ས་མཱ་ཛ༔ ཛཧཱུྃ་བྃ་ཧོ༔ གཉིས་སུ་
མེད་པར་ཐིམ། དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། དབང་གི་ལྷ་ཚོགས་བཛྲ་ས་མཱ་ཛ༔ ཐབས་ཀྱི་སྤྱོད་པས་སེམས་ཅན་དོན། །བྱམས་དང་སྙིང་
རྗེས་གང་འདུལ་བ། །སངས་རྒྱས་ཕྲིན་ལས་རྫོགས་པར་མཛོད། །དབང་དང་བྱིན་རླབས་འདིར་སྩོལ་ཅིག །ཅེས་གསོལ་བ་བཏབ་པས། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ།
ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨ ཞེས་པས་

དབང་བསྐུར་ཞིང་རིགས་བདག་གིས་རྒྱས་གདབ་བོ། །དེ་ནས། དཀྱིལ་འཁོར་གྱི་ལྷའི་གནས་རྣམས་སུ། པཾ་པདྨ་མཎྜ་ལ། མ་སུརྱ་མཎྜ་ལ། ཨ་ཙནྡྲ་མཎྜ་ལ། མ་ཧཱ་དེ་ཝ་ཛ ཨུ་
མ་དེ་ཝཱི་ཛ བྲཏྨ་ཛ༔ ཨིན་ཛ༔ ཨགྣི་ཛ༔ ཡ་མ་ཛ༔ ནཻ་རི་ཏི་ཛ ཝ་རུ་ཎི་ཛ ཝ་ཡ་ཝེ་ཛ༔ ཀུ་བེ་ར་ཛ༔ ཨི་ཤྭ་ར་ཛ༔ བྷ་མི་པ་ཏི་ཛ༔ མ་ཏྲཾ་ཛ༔
མ་ཏྲཾ་ཛ༔ མ་ཏྲ་ཛ༔ མ་ཏྲ་ཛ ཞེས་པས་གདན་བསྐྱེད། དེ་ནས་ཕུར་གདན་རྣམས་དཀྱིལ་འཁོར་གྱི་དབུས་དང་། འཁོར་ལོའི་རྩིབས་སྒོ་མ་དམ་ཅན་གྱི་སྣམ་བུའི་སྟེང་རྣམས་སུ་བཞག །སློབ་དཔོན་གྱིས་གཙོ་ཕུར་ལག་ཏུ་
ཐོགས་ནས། གདངས་དང་བཅས་པས། ཧཱུྃ། དབུས་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ནས། །བཅོམ་ལྡན་རྡོ་རྗེ་
གཞོན་ནུ་དང་། །ཡུམ་ཆེན་འཁོར་ལོ་རྒྱས་འདེབས་མ། །ཡབ་ཡུམ་གཉིས་སུ་མེད་པ་ཡང་། །དབང་དང་དངོས་གྲུབ་བླངས་པའི་ཕྱིར། །ལྷ་ཆེན་བསྣོལ་བའི་གདན་
སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་ཀཱི་ལི་ཀཱི་ལ་ཡ་དཱིབྟ་ཙཀྲ་བཛྲ་ས་མ་ཡ་ཏིཥྛནྟུ། སྟེང་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་།

༄༅། །ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ནས། །ཧཱུྃ་མཛད་རྡོ་རྗེ་སྒྲ་འབྱིན་བཅས། །སྤྲུལ་པ་ཕག་དང་རྨིགས་བུའི་མགོ །དབང་དང་དངོས་གྲུབ་
བླང་བའི་ཕྱིར། །ཚངས་པ་བསྣོལ་བའི་གདན་སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུཾ་ཕཊ། བཛྲ་ས་མ་ཡ་
ཏིཥྛནྟ༑ ཤར་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ལས། །རྣམ་རྒྱལ་རྡོ་རྗེ་སྒེག་མོར་བཅས། །སྤྲུལ་པ་
སྟག་དང་བྱ་རྒོད་མགོ །དབང་དང་དངོས་གྲུབ་བླང་བའི་ཕྱིར། །དྲི་ཟ་བསྣོལ་བའི་གདན་སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་ཀྲོ་དྷ་བི་ཛ་
ཡ་ཧཱུྃ་ཧ་ན་ཧ་ན་ཧཱུཾ་ཕཊ། བཛྲ་ས་མ་ཡ་ཏིཥྛནྟུ། མེ་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ནས། །དབྱུག་
སྔོན་རྡོ་རྗེ་སྡེར་མོར་བཅས། །སྤྲུལ་པ་གཡག་དང་བྱ་རོག་མགོ །དབང་དང་དངོས་གྲུབ་བླང་བའི་ཕྱིར། །མེ་ལྷ་བསྣོལ་བའི་གདན་སྟེང་དུ། །དགྱེས་ཤིང་བརྟན་པར་

བཞུགས་སུ་གསོལ། །ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། བཛྲ་ས་མ་ཡ་ཏིཥྛནྟུ། ལྷོ་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་
དབྱིངས་རྡོ་རྗེའི་ངང་ཉིད་ནས། །གཤིན་རྗེ་རྡོ་རྗེ་དུར་ཁྲོད་བཅས། །སྤྲུལ་པ་ཤ་བ་འུག་པའི་མགོ །དབང་དང་དངོས་གྲུབ་བླང་བའི་ཕྱིར། །གཤིན་རྗེ་བསྣོལ་བའི་
གདན་སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། བཛྲ་ས་མ་ཡ་ཏིཥྛནྟུ། ལྷོ་ནུབ་རང་བྱུང་གྲུབ་པའི་ལྷ། །
སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ནས། །མི་གཡོ་རྡོ་རྗེ་གཏུན་ཁུང་བཅས། །སྤྲུལ་པ་གཟིག་དང་ཁྭ་ཏའི་མགོ །དབང་དང་དངོས་གྲུབ་
བླང་བའི་ཕྱིར། །སྲིན་པོ་བསྣོལ་བའི་གདན་སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུཾ་བནྡྷ་བནྡྷ་ཧཱུྃ་ཕཊ། བཛྲ་ས་མ་ཡ་
ཏིཥྛནྟུ༑ ནུབ་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ནས། །རྟ་མགྲིན་རྡོ་རྗེ་གཏུམ་མོར་བཅས། །སྤྲུལ་པ་

༄༅། །བྱི་ལ་པུ་ཤུད་མགོ །དབང་དང་དངོས་གྲུབ་བླང་བའི་ཕྱིར། །ཆུ་ལྷ་བསྣོལ་བའི་གདན་སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་
ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། བཛྲ་ས་མ་ཡ་ཏིཥྛནྟུ། རླུང་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ནས། །
གཞན་གྱིས་མི་ཐུབ་མདའ་སྙེམས་བཅས། །སྤྲུལ་པ་ཅེ་སྤྱང་ཁྲ་ཡི་མགོ །དབང་དང་དངོས་གྲུབ་བླང་བའི་ཕྱིར། །རླུང་ལྷ་བསྣོལ་བའི་གདན་སྟེང་དུ། །དགྱེས་ཤིང་
བརྟན་པར་བཞུགས་སུ་གསོལ། །ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུཾ་ཏིཥྛ་ཏིཥྛ་ཧཱུཾ་ཕཊ། བཛྲ་ས་མ་ཡ་ཏིཥྛནྟུ། བྱང་ནས་རང་བྱུང་གྲུབ་པའི་ལྷ། སངས་རྒྱས་ཀུན་གྱི་ཡེ་ཤེས་།
སྐུ༑ །ཆོས་དབྱིངས་རྡོ་རྗེའི་ངང་ཉིད་ལས། །འཁྱིལ་པ་རྡོ་རྗེ་སྒྲ་མཛད་བཅས། །སྤྲུལ་པ་སེང་གེ་ཕ་ཝཾ་མགོ །དབང་དང་དངོས་གྲུབ་བླང་བའི་ཕྱིར། །གནོད་སྦྱིན་
བསྣོལ་བའི་གདན་སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། བཛྲ་ས་མ་ཡ་ཏིཥྛནྟུ། བྱང་ཤར་རང་

བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ལས། །ཁམས་གསུམ་རྡོ་རྗེ་གསོད་མར་བཅས། །སྤྲུལ་པ་དྲེད་དང་སྲེ་མོང་མགོ ། །
དབང་དང་དངོས་གྲུབ་བླང་བའི་ཕྱིར། །བགེགས་བདག་བསྣོལ་བའི་གདན་སྟེང་དུ། །དགྱེས་ཤིང་བརྟན་པར་བཞུགས་སུ་གསོལ། །ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་
བིནྡྷ་བིནྡྷ་ཧཱུྃ་ཕཊ། བཛྲ་ས་མ་ཡ་ཏིཥྛནྟུ། འོག་ནས་རང་བྱུང་གྲུབ་པའི་ལྷ། །སངས་རྒྱས་ཀུན་གྱི་ཡེ་ཤེས་སྐུ། །ཆོས་དབྱིངས་རྡོ་རྗེའི་ངང་ཉིད་ནས། །སྟོབས་ཆེན་རྡོ་
རྗེ་རིག་བྱེད་བཅས། །སྤྲུལ་པ་དོམ་དང་བྱི་བའི་མགོ །དབང་དང་དངོས་གྲུབ་བླང་བའི་ཕྱིར། །ས་བདག་བསྣོལ་བའི་གདན་སྟེང་དུ། །དགྱེས་ཤིང་བརྟན་པར༴ ཨོ་
བཛྲ་ཀྲོ་དྷ་མ་ཧཱ་བ་ལ་ཧཱུཾ་སྤོ་ཊ་སྤོ་ཊ་ཧཱུྃ་ཕཊ། བཛྲ་ས་མ་ཡ་ཏིཥྛནྟུ། ཤར་ནས་རང་བྱུང་གྲུབ་པའི་ལྷ། །འགུགས་བྱེད་ཆེན་མོ་པུ་ཤུད་མགོ །ཤར་སྒོ་ཉི་སྟེང་མི་རོའི་
སྟེང་༑ །དགྱེས་ཤིང་བརྟན་པར༔ ཨོཾ་བཛྲ་ཡཀྵ་ས་ད་ཧཱུྃ་ཛ༔ བཛྲ་ས་མ་ཡ་ཏིཥྛན། ལྷོ་ནས་རང་བྱུང་གྲུབ་པའི་ལྷ། །འཆིང་བྱེད་ཆེན་མོ་བྱ་རོག་མགོ །ལྷོ་སྒོར་ཉི་

༄༅། །སྟེང་མི་རོའི་སྟེང་། །དགྱེས་ཤིང་བརྟན་པརཨོཾ་བཛྲ་བྷེ་ར་ཝེ་ཧཱུྃ་ཧཱུྃ། བཛྲ་ས་མ་ཡ་ཏིཥྛནྟུ། ནུབ་ནས་རང་བྱུང་གྲུབ་པའི་ལྷ། །སྡོམ་བྱེད་ཆེན་མོ་
སྲིན་བྱའི་མགོ །ནུབ་སྒོར་ཉི་སྟེང་མི་རོའི་སྟེང་། དགྱེས་ཤིང་༔ ཨོཾ་བཛྲ་ཨ་མྲྀ་ཏ་ཧཱུྃ་བྃ། བཛྲ་ས་མ་ཡ་ཏིཥྛན། བྱང་ནས་རང་བྱུང་༔ མཉེས་བྱེད་ཆེན་མོ་ཁྲ་ཡི་
མགོ་བྱང་སྒོར་ཉི་སྟེང་མི་རོའི་སྟེང་། །དགྱེས་ཤིང་༴ ཨོཾ་བཛྲ་མཱ་ར་ཎི་ཧཱུཾ་ཧོ༔ བཛྲ་ས་མ་ཡ་ཏིཥྛནྟ། འཁོར་ཡུག་གི་དམ་ཅན་དབང་ཕྱུག་མའི་ཕུར་བུ་རྣམས་འགོད་པའི་ཚེ་རྒྱས་པར་བྱེད་ན་
ཕྱོགས་མཚམས་སོ་སོའི་ཕུར་བུ་རྣམས་རིམ་བཞིན་བཟང་ལ། དཀྱིལ་འཁོར་ཕྱི་རིམ་འཁོར་ཡུག་ཏུ། །ཟ་འོག་ཁྲ་བོའི་གདན་སྟེང་དུ། །ཤར་ནས་གཤེགས་པའི་རྣལ་འབྱོར་བདུན། །ཁྱེད་
རྣམས་ཞི་བའི་ལས་མཛད་ནས། །དབང་དང་དངོས་གྲུབ་བླང་བའི་ཕྱིར། །ཤར་ཕྱོགས་དགེས་ཤིང་བརྟན་པར་བཞུགས། །ཞེས་ཤར་གྱི་ཕུར་པ་བདུན་བཀོད། ༈ བསྟན་སྲུང་
སེར་ནག་རེ་མ་ཊ། གཡུ་ཟོར་གསེར་གྱི་པར་བུ་འཛིན། །སྒྲོ་ཐུལ་རུས་རྒྱན་རལ་པ་འཕྱང་། །ཤ་བ་ཡུ་མོ་ཆིབས་སུ་ཆིབ། །གསེར་གྱི་མི་མོ་འཕར་གདོང་སེར། །

གཅེར་མོ་ལྕགས་ཀྱུ་ཕུར་བུ་འཛིན། །རལ་གཅིག་ཅོད་པན་རུས་པའི་རྒྱན། །གསེར་འཕར་ལྕེ་བརྒྱད་ཆིབས་སུ་ཆིབ། །གཟའ་ལྕམ་ཡ་བྱིན་གཅེར་མོ་སེར། །ཞགས་།
པ་ཕུར་འཛིན་ཆུ་སྲིན་ཆིབ། །སེར་ནག་སྐྲ་གྲོལ་ཕུར་ཕྲེང་ལྡན། །བསེ་མོ་ཤུ་ལེན་དྷ་རི་མ། །དམ་ཅན་མ་མོ་སྡེ་གསུམ་པོ། །སྒྲུབ་པའི་བར་གཅོད་ཞི་བ་དང་། །
དབང་དང་ཕྲིན་ལས་བསྒྲུབ་པའི་ཕྱིར། །དཀྱིལ་འཁོར་ཆེན་པོའི་ཤར་ལྷོའི་མཚམས། །ཁྲག་ཞག་འཁྲུགས་པའི་རྦ་ཀློང་སྟེང་། །དགྱེས་ཤིང་བརྟན་པར་བཞུགས་སུ་།
གསོལ་༑ །ཤར་ལྷོའི་ཕུར་པ་གསུམ་བཀོད། འོག་མ་རྣམས་ཀྱང་འདི་བཞིན་ནོ།། ༈ དཀྱིལ་འཁོར་ཕྱི་རིམ་འཁོར་ཡུག་ཏུ། །ཟ་འོག་ཁྲ་བོའི་གདན་སྟེང་དུ། །ལྷོ་ནས་གཤེགས་པའི་
རྣལ་འབྱོར་བདུན། །ཁྱེད་རྣམས་རྒྱས་པའི་ལས་མཛད་ནས། །དབང་དང་དངོས་གྲུབ་བླང་བའི་ཕྱིར། །ལྷོ་ཕྱོགས་དགེས་ཤིང་བརྟན་པར་བཞུགས།། ༈ ཁྲག་
འཐུང་དམར་ནག་རེ་མ་ཛ། །བྷནྡྷ་ཁྲག་བཀང་ལྕགས་ཀྱུ་འཛིན། །རེ་ལྡེ་རུས་རྒྱན་རལ་པ་འཕྱང་། །ཆུ་གླང་ནག་པོ་ཆིབས་སུ་ཆིབ། །ཟངས་ཀྱི་མི་མོ་ཝ་གདོང་དམར། །

༄༅། །གཅེར་མོ་རྡོ་རྗེ་ཕུར་བུ་འཛིན། །རལ་གཅིག་ཅོད་པན་རུས་པའི་རྒྱན། །ཝ་མོ་རྐང་གསུམ་ཆིབས་སུ་ཆིབ། །བཙན་ལྕམ་བསེ་བྱིན་གཅེར་མོ་དམར། ། །
ལྕགས་སྒྲོག་ཕུར་འཛིན་གློག་དམར་ཞོན། །དམར་ནག་སྐྲ་གྲོལ་ཕུར་ཕྲེང་ལྡན། །བསེ་མོ་ཙ་མུན་དྷ་རི་མ། །དམ་ཅན༔ སྒྲུབ་པའི་དབང་དང་ཕྲིན༴ དཀྱིལ་
འཁོར་ཆེན་པོའི་ལྷོ་ནུབ་མཚམས། །ཁྲག་ཞག དགེས་ཤིང་༔ དཀྱིལ་འཁོར་ཕྱི་རིམ ཟ་འོག་ཁྲ་བོའི༔ ནུབ་ནས་གཤེགས་པའི༔ ཁྱེད་རྣམས་དབང་གི་
དབང་དང་དངོས་གྲུབ༔ ནུབ་ཕྱོགས་དགེས་ཤིང་༔ དམ་ཅན་ལྗང་ནག་རེ་མ་ཛུ། །ཁྲམ་བམ་ཚོན་གྱི་གྲུ་གུ་འཛིན། །དར་ཆུན་རུས་རྒྱན་རལ་པ་འཕྱང་། །རྔ་མོང་གྲྭ་
པ་ཆིབས་སུ་ཆིབ། །ལྕགས་ཀྱི་མི་མོ་སྤྱང་གདོང་སྔོ། །གཅེར་མོ་ཐོད་དབྱུག་ཕུར་བུ་འཛིན། །རལ་གཅིག་ཅོད་པན་རུས་པའི་རྒྱན། །ལྕགས་སྤྱང་མགོ་དགུ་ཆིབས་སུ་
ཆིབ༑ །ཀླུ་ལྕམ་ཕག་བྱིན་གཅེར་མོ་ལྗང་། །དྲིལ་བུ་ཕུར་འཛིན་ཀླུ་ར་ཞོན། །ལྗང་ནག་སྐྲ་གྲོལ་ཕུར་ཕྲེང་ལྡན། །བསེ་མོ་ཀཾ་ཀ་དྷ་རི་མ། །དམ་ཅན སྒྲུབ་པའི།

དབང་དང་ཕྲིན༔ དཀྱིལ་འཁོར་ཆེན་པོའི་ནུབ་བྱང་མཚམས། །ཁྲག་ཞགཌ དགེས་ཤིང་༴ ༈ དཀྱིལ་འཁོར་ཕྱི་རིམ ཟ་འོག་ཁྲ་བོའིབྱང་ནས༴ ཁྱེད་།
རྣམས་དྲག་པོའི༔ དབང་དང་དངོས་གྲུབ༔ བྱང་ཕྱོགས་དགེས་ཤིང་༔ ༈ ནམ་གྲུ་ནག་མོ་རེ་མ་ཏི། །མེ་ལོང་སྦྲུལ་ཞགས་ཕུར་བུ་འཛིན། །གོས་ནག་རུས་རྒྱན་རལ་
པ་འཕྱང་། །དྲེལ་རྟ་རྐང་གསུམ་ཆིབས་སུ༴ གཡུ་ཡི་མི་མོ་ཁྱི་གདོང་མཐིང་། །གཅེར་མོ་ཞིང་ཆུང་ཕུར་བུ་འཛིན། །རལ་གཅིག་ཅོད་པན་རུས་པའི་རྒྱན། །གཡུ་ཁྱི་
རལ་ཅན་ཆིབས་སུ༴ བདུད་ལྕམ་སྤྱི་བྱིན་གཅེར་མོ་ནག །ལྕགས་ཀྱུ་ཕུར་འཛིན་གཡུ་འབྲུག་ཞོན། །མཐིང་ནག་སྐྲ་གྲོལ་ཕུར་ཕྲེང་ལྡན། །བསེ་མོ་ཀུ་ལན་དྷ་རི་མ། །
དམ་ཅན༔ སྒྲུབ་པའི་དབང་དང་ཕྲིན་ལས དཀྱིལ་འཁོར་ཆེན་པོའི་བྱང་ཤར་མཚམས། །ཁྲག་ཞག དགེས་ཤིང་༔ ༈ རྣལ་འབྱོར་དབང་ཕྱུག་ཉི་ཤུ་རྩ་
བརྒྱད་དང་། །བཀའ་ཡི་སྲུང་མ་དམ་ཅན་བཅུ་གཉིས་སོགས། །རང་རང་སྐུ་མདོག་ཕྱག་མཚན་སྣ་ཚོགས་འཛིན། །དམ་ཚིག་དགོངས་ཤིང་རང་རང་གདན་ལ་བཞུགས། །

༄༅། །ཨོ་ཡོ་གི་ཤྭ་རི་ཨཊྚ་བིཾ་ཤ་ཏི་ཧཱུྃ་ཕཊ། ཨོཾ་བཛྲ་ཀཱི་ལི་ཀཱི་ལ་ཡ། དྷ་ཏི་མ་མ་ཤྲཱི་གྷྲཾ་ཀརྨ་ཀ་ར་མཱ་ར་སེ་ན་པྲ་མརྡྷ་ནི་ཧཱུཾ་ཕཊ། བཛྲ་ཨཱ་ས་ན་ཏིཥྛནྟུ། ཞེས་བཀོད་
དོ༑ །འཁོར་ཡུག་གི་དམ་ཅན་དབང་ཕྱུག་མའི་ཕུར་བུ་རྣམས་ལ། རྣལ་འབྱོར་དབང་ཕྱུག་ཉི་ཤུ་རྩ་བརྒྱད་དང༌། །བཀའ་ཡི་སྲུང་མ་དམ་ཅན་བཅུ་གཉིས་སོགས། །རང་རང་སྐུ་མདོག་ཕྱག་
མཚན་སྣ་ཚོགས་འཛིན། །དམ་ཚིག་དགོངས་ཤིང་རང་རང་གདན་ལ་བཞུགས། །ཨོ་ཡོ་གི་ཤྭ་རི་ཨཉྫ་ཁཾ་ཤ་ཏི་ཧཱུྃ་ཕཊ། ཨོཾ་བཛྲ་ཀཱི་ལི་ཀཱི་ལ་ཡ་དྷ་ཏི་མ་མ་ཤྲཱི་གྷྲཾ་ཀརྨ་ཀ་ར་
མཱ་ར་སེ་ན་པྲ་མརྡ་ནི་ཧཱུཾ་ཕཊ། ཨཱ་ས་ན་ཏིཥྛནྟུ། ཞེས་པས་བཀོད། གཉིས་པ་རྒྱན་དགྲམ་པ་ནི། དཀྱིལ་འཁོར་གྱི་མཐར་མདའ་དར་བཅུ། སྟེང་དང་ལོགས་སུ་ཚོན་སྐུད་ཀྱི་དྲ་བ། གཞན་ཡང་བླ་བྲེ། ཡོལ་བ།
འཕན༑ གདུགས་སོགས་ཀྱིས་མཛེས་པར་བྱ་ཞིང་། དཀྱིལ་འཁོར་གྱི་རྩིག་པའི་ནང་གྲྭ་བཞིར་འབྱོར་ན། བུམ་པ་མགུལ་ཆིངས་དང་བཅས་པ་བཞིའི་སྟེང་དུ་ཐོད་པའམ་ཉ་ཕྱིས་ཀྱི་ནང་དུ་བདུད་རྩི་བླུགས་པ་ཡང་བཤམས་ཤིང་། མ་འབྱོར་ན་བུམ་
ཐོད་ཀྱི་གཟུགས་བྲིས་པས་ཀྱང་རུང་ངོ་། །མདའ་དྲྭ་ནི། མདའ་རིང་ཐུང་མེད་པ་བཅུ་རྫ་ལ་སོགས་པའི་གདན་ལ་བཙུགས། དཀྱིལ་འཁོར་གྱི་མཐའ་ལ་འཁོར་ལོའི་རྩེ་མོ་ནས་རྐྱང་ཐིག་འཐེན་པའི་རྟགས་བྱས་པར་སྙོམས་པར་བཞག །ཚོན་སྐུད་

སྣ་ལྔས་མདའ་གཅིག་གི་སྟོང་ནས་དཀྲིས། མར་ཕབ་འཁྲིས་ཀྱི་མདའི་རྩ་བ་ནས་བསྐོར་ལ། དེའི་འཁྲིས་ཀྱི་མདའ་ཡི་གྱེན་ལ་འཐེན་སྟོང་ལ་དཀྲིས། དེ་བཞིན་གནད་དུས་ཀྱི་འཁོར་བ་དང་། ཐོག་མར་དཀྲིས་པའི་སྟོང་ནས། དེའི་འཁྲིས་ཀྱི་
མདའ་ཡི་སྟོང་ལ་དཀྲིས། ཡང་དེའི་འཁྲིས་ཀྱི་མདའ་ཡི་རྩ་བ་ནས་བསྐོར་ལ། དེའི་འཁྲིས་ཀྱི་སྟོང་ལ་བསྐོར་བའི་སྟེང་། གོང་གི་ལན་གནད་དུས་བྱས་ནས་འཁོར་བ་དང་། མདའ་གཉིས་བར་དུ་ཆོས་འབྱུང་མགོ་སྤྲད་དང་། མདའ་རེ་རེའི་ཐད་
དུ་ནམ་མཁའ་འདྲ་བ་ཡོངས། དེ་ནས་སྟེང་དུ་དྲག་པོ་རྒྱ་མདུད་ཨེ་ཁྲི་ཉེར་གཅིག་བྲི་སྟེ། དེ་ཡང་མདའ་གཅིག་གི་སྟོང་ནས་མདའ་གསུམ་བར་དུ་བཞག་ལ་བཞི་པའི་སྟོང་ལ་དཀྲིས། དེ་བཞིན་གསུམ་གསུམ་བཞག་ནས་སྐུད་པ་འཐེན་ཏེ། དཀྲི་
ཐེང་ལྔ་པ་ལ་ཐོག་མའི་སྟེང་ལ་སླེབ་ཡོངས། དེ་ནས་འཁྲིས་ཀྱི་མདའ་ལ་འཕར་ཏེ་དེའི་སྟོང་ལ་དཀྲིས། ཡང་གོང་བཞིན་མདའ་གསུམ་གསུམ་བཞག་ལ་སྐུད་པ་འཐེན་ཏེ། དཀྲི་ཐེང་ལྔ་ལ་འཁོར་ཡོངས། དྲག་པོ་རྒྱ་མདུད་ནི་འཛོམ་རྣམས་ཡིན་ལ།་
ཨེ་ཁྲམ་ཉེར་གཅིག་ནི་ཆོས་འབྱུང་རྩེ་ནང་བསྟན་བཅུ་དང་ཕྱིར་བསྟན་བཅུ་སྟེ་ཉི་ཤུ། དབུས་སུ་ཆོས་འབྱུང་བྲི་ཆ་ལ་ཡོད་པས་ཉེར་གཅིག །ཚོན་སྐུད་ལ་ཉི་ཤུ་ཡོད་དོ། །དེ་ནས་སྟོང་བཅུ་པོ་ཐམས་ཅད་ལ་སྐོར་ཞིང་དཀྲིས་ཚར་བ་དང་། མདའ་གང་
རུང་གཅིག་གི་སྟོང་ནས་མར་ཕྱེད་ཙམ་དཀྲིས་ནས། ལོགས་ཀྱི་ཆོས་འབྱུང་མགོ་སྤྲད་མཚམས་ཀྱི་ཐད་ནས་མདའ་རེ་ལ་དཀྲིས་ཤིང་བསྐོར་ཏེ་འཁོར་བ་དང་། གོང་དུ་དཀྲིས་པའི་ཕྱེད་མན་ལ་དཀྲིས་རྩ་བར་སླེབས་པ་དང་མདའ་ཐམས་ཅད་ཀྱི་རྩ་བ་

༄༅། །བསྐོར༑ དེ་ནས་མདའ་རྣམས་ལ་འབྱོར་ན་ཁྲོ་བོ་བཅུའི་ཞལ་མདོག་དང་མཐུན་པའི་དར་གདགས། མ་འབྱོར་ན་དར་ཁ་རེ་གདགས་པས་ཀྱང་ཆོག །གཉིས་པ་བྱིན་གྱིས་བརླབས་པ་ལ་བཞི་སྟེ། དཀྱིལ་ཆོག་ལས། བྱིན་
གྱིས་བརླབས་ལ་ཐོ་གཟུགས་དང་། །བུམ་པ་འགོད་དང་ལྷག་ཆད་བསྐང་། །གསོལ་བ་གདབ་པའི་བྱ་བའོ། །ཞེས་པ་ལས། དང་པོ་ཐོ་འཛུགས་པ་ནི་ཕྱག་ལེན་ལ། དཀྱིལ་འཁོར་ཁང་པའི་ནང་གི་ཕྱོགས་བཞིའི་ཤར་དུ་ཡུལ་འཁོར་སྲུང་།
ལྷོར་འཕགས་སྐྱེས་པོ། ནུབ་ཏུ་སྤྱན་མི་བཟང་། བྱང་དུ་རྣམ་ཐོས་སྲས་རྣམས་ཀྱི་ཙཀ་ལིའམ་བྲིས་སྐུ་དགྲམ། སྟེགས་ཇི་ལྟར་རིགས་པར་གཏོར་མ་ཟླུམ་གཏོར་གཅིག་གི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད་ལྔ་བཤམས་པ་ཤར་གྱི་སྐུའི་དྲུང་དུ་
ཁྱེར་ལ་དཔོན་སློབ་ཇི་ལྟར་རིགས་པ་ལངས་ནས་རྡོ་རྗེ་གཞོན་ནུའི་ང་རྒྱལ་དང་ལྡན་པས་སྐུ་ལ་ཁ་ཕྱོགས་ཏེ། ཐོག་མར་ཤར་གྱི་མཆོད་གཏོར། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཀྱིས་བསངས། ཨོཾ་སྭ་
བྷ་ཝས་སྦྱངས། སྟོང་པའི་ངང་ལས་རིན་པོ་ཆེའི་སྣོད་དུ་ལྷ་རྫས་ལས་གྲུབ་པའི་མཆོད་པ་དང་། གཏོར་མ་རྣམས་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོ་
ཨཱཧཱུྃ༔ ཨོཾ་བཛྲ་ཨ་ཧ་རལླི་ཧཱུཾ་ཕཊ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཿཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝིདྱེ་ཨཱཧཱུྃ། ཨོཾ་བཛྲ་

ཤབྡ་ཨཱཧཱུྃ། ཨོཾ་བཛྲ་ཨུཏྟ་ཕ་ལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཨོཾ་བཛྲ་དྷརྨ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙ་ལི་ནི་པྲཛྙཱ་པ་ར་མི་ཏ་ནཱ་ད་སྭ་བྷཱ་
ཝན་བཛྲ་དྷརྨཱ་ཧྲྀ་ད་ཡ་ནི་སན་ཁ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་རོལ་མོ་བྱེད། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་
མཆི༑ །བདག་གིས་སྦྱིན་སོགས་བགྱིད་པའི་བསོད་ནམས་ཀྱིས། །འགྲོ་ལ་ཕན་ཕྱིན་སངས་རྒྱས་འགྲུབ་པར་ཤོག །ལན་གསུམ། སྐུ་ལ་དམིགས་ནས། ཨོཾ་སྭ་བྷཱ་ཝ་སོགས།
སྟོང་པའི་ངང་ལས་རིན་པོ་ཆེའི་ཁྲིའི་སྟེང་དུ་དྷྲྀ་ལས་རྒྱལ་པོ་ཆེན་པོ་ཡུལ་འཁོར་སྲུང་ལྗང་གུ། ཕྱག་གཡས་ཀྱིས་པི་ཝཾ་བསྒྲེངས་ཤིང་། དར་དང་རིན་པོ་ཆེས་བརྒྱན་པ།
དྲི་ཟའི་ཚོགས་ཀྱིས་བསྐོར་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀ་ནས་འོད་འཕྲོས་པས་གྲོང་ཁྱེར་ཡུལ་འཁོར་སྲུང་ནས་རྒྱལ་པོ་ཆེན་པོ་
ཡུལ་འཁོར་སྲུང་འཁོར་དང་བཅས་པ་བཛྲ་ས་མཱ་ཛ༔ དེ་ནས་རྔ་སིལ་དང་བཅས་འདུར་དབྱངས་བྱ་ཞིང༌། དྲི་ཟ་དག་གི་བདག་པོ་རྒྱལ། །ཤར་གྱི་ཕྱོགས་རྣམས་སྐྱོང་བྱེད་པ། །རྒྱལ་པོ་།

༄༅། །ཆེན་པོ་ཡུལ་འཁོར་སྲུང་། །ཡུལ་འཁོར་སྲུང་ནས་གཤེགས་སུ་གསོལ། །ཨོཾ་མ་ཧཱ་རཱ་ཛ་དྷྲྀཥྚ་རཀྵ་ས་པ་རི་ཝཱ་ར་ཨེ་ཧྱེ་ཧི་ས་མཱ་ཛ༔ པདྨ་ཀ་མ་ལ་ཡ་སྟྭཾ།
ཛཧཱུྃ་བྃ་ཧོ༔ ཡེ་ཤེས་པ་དམ་ཚིག་པ་ལ་ཐིམ་པར་བསམས། སྔགས་ཀྱི་བར་ལ་རོལ་མོ་ཆེམ་བརྡུང་དང་། གོང་འོག་གཉིས་སུ་སུམ་བརྡུང་ལན་བཅས་བྱེད། དེ་བཞིན་ཁ་གསར་མེད་པའི་ཚིགས་བཅད་རྣམས་གདངས་དང་བསྟུན་སུམ་
བརྡུང་དང་། སྔགས་རྣམས་ལ་ཆེམ་བརྡུང་ཤེས་པར་བྱའོ། །དེ་ནས་མཆོད་པ་ནི། གཙང་ཞིང་གཙང་མར་སྦྱར་བ་ཡི། །ལྷ་རྫ་ས་དམ་པའི་མཆོད་རྫས་འདི། །རྒྱལ་ཆེན་འཁོར་དང་བཅས་ལ་
འབུལ༑ །བཞེས་ནས་བདག་ལ་དགེས་པར་མཛོད། །ཅེས་དང་རོལ་མོའི་བར་ལ། ཨོཾ་མ་ཧཱ་རཱ་ཛ་དྷྲྀཥྚ་རཀྚ་ས་པ་རི་ཝཱ་ར་ཨི་དཾ། ཨརྒྷཾ། པཱ་ཏྱཾ། པུཥྤཾ། དྷུ་པཾ། དཱི་པཾ།
གནྡྷཾ༔ ནེ་ཝི་དྱཾ། ཤབྡ་པྲ་ཏིཙྪ་སྭཱ་ཧཱ། ཞེས་པས་མཆོད། རོལ་མོ་བཞག་ལ་གཏོར་མ་བསྔོ་བ་ནི། ཨོཾ་མ་ཧཱ་རཱ་ཛ་དྷྲྀཥྚ་རཀྵ་ས་པ་རི་ཝཱ་ར་ན་མསརྦ་ཏ་ཐཱ་ག་ཏཱ་བྷོ་བི་ཤྭ་མུ་ཁེ་བྷསརྦ་ཐཱཏྑཾ་
ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲིཧྞེ་དཾ་བ་ལྱཱཾ་ད་ཡེ་སྭཱ་ཧཱ། ཞེས་ལན་གསུམ་གྱིས་ཕུལ་ལ། རྔ་བརྡུང་ཤིང་། ཤར་ཕྱོགས་ན་ནི་གནས་སྲུང་པོ། །འཇིག་རྟེན་སྐྱོང་བ་གཟི་བརྗིད་ལྡན། ། །

ཤར་ཕྱོགས་དག་ནི་སྐྱོང་བྱེད་པ། །རྫུ་འཕྲུལ་ཆེ་ལ་སྟོབས་ཀྱང་ཆེ། །མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་བདག་ཅག་འཁོར་བཅས་ལ། །བར་ཆད་
ཐམས་ཅད་ཞི་བ་དང༌། །དངོས་གྲུབ་མ་ལུས་སྩལ་དུ་གསོལ། །དེ་ནས་རོལ་མོ་བཞག་ལ། ན་མོ་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་རྒྱལ་པོ་ཆེན་པོ་ཡུལ་འཁོར་སྲུང་འཁོར་
དང་བཅས་པ་ལ་འབུལ་ལོ། །གསོལ་ལོ། །བསྔོའོ། །སྔོན་གྱི་ཐུགས་དམ་ལ་མནོས་ཏེ། བདག་ཅག་གིས་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་
འདིར་བརྟན་པར་བཞུགས་ནས། ཕྱིའི་དགྲ་བགེགས་ནང་དུ་མི་བཏང་ཞིང་བར་ཆད་ཐམས་ཅད་ཞི་བ་དང་། ཕྱི་མཚམས་བསྲུང་ཞིང་དངོས་གྲུབ་མ་ལུས་པ་འགྲུབ་པའི་
ཕྲིན་ལས་དམ་པ་མཛད་དུ་གསོལ། ཏིཥྛ་བཛྲ། ཞེས་བརྗོད་ཅིང་རྟག་པར་བཞུགས་ནས་ཕྲིན་ལས་སྒྲུབ་པར་བསམས། དེ་ནས་གོང་བཞིན་གྱི་མཆོད་གཏོར་ལྷོར་ཁྱེར་ནས། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་
ཚིནྡྷ་ཚིནྡྷ་ཧཱུྃ་ཕཊ། ཀྱིས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེའི་སྣོད་དུ་ལྷ་རྫས་ལས་གྲུབ་པའི་མཆོད་པ་དང་། གཏོར་མ་རྣམས་ཟག་པ་མེད་པའི་བདུད་

༄༅། །རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ། ཨོཾ་བཛྲ་ཨ་ཧ་རལླི་ཧཱུྃ་ཕཊ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུྃ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་།
གནྡྷེ་ཨཱཧཱུཾ། ཨོཾ་བཛྲ་ནཻ་ཝིདྱ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ། ཨོཾ་བཛྲ་ཨུཏྟ་ཕ་ལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཨོཾ་བཛྲ་དྷརྨ་ར་ཎི་ཏ་སོགས་ཞེས་རོལ་མོ་བྱེད། སངས་
རྒྱས་ཆོས་ཚོགས༔ ལན་གསུམ། སྐུ་ལ་དམིགས་ནས་བསྐྱེད་ཆོག་ནི། ཨོཾ་སྭ་བྷཱ་ཝ་སོགས། སྟོང་པའི་ངང་ལས་རིན་པོ་ཆེའི་ཁྲིའི་སྟེང་དུ་ལྷེ་ལས་རྒྱལ་པོ་ཆེན་པོ་འཕགས་སྐྱེས་པོ་སྔོན་པོ།
གཡས་རལ་གྲི། གཡོན་གདན་ལ་བསྟེན་པ། དར་དང་རིན་པོ་ཆེས་བརྒྱན་པ། གྲུལ་བུམ་ཚོགས་ཀྱིས་བསྐོར་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ།
རང་གི་ཐུགས་ཀ་ནས་འོད་འཕྲོས་པས་གྲོང་ཁྱེར་འཕགས་སྐྱེས་པོ་ནས་རྒྱལ་པོ་ཆེན་པོ་འཕགས་སྐྱེས་པོ་འཁོར་དང་བཅས་པ་བཛྲ་ས་མཱ་ཛ༔ དེ་ནས་རྔ་སིལ་དང་བཅས་འདུར་གདངས་བྱ་
ཞིང་༑ གྲུལ་བུམ་དག་གི་བདག་པོ་རྒྱལ། །ལྷོ་ཡི་ཕྱོགས་རྣམས་སྐྱོང་བྱེད་པ། །རྒྱལ་པོ་ཆེན་པོ་འཕགས་སྐྱེས་པོ། །འཕགས་པ་སྐྱེས་ནས་གཤེགས་སུ་གསོལ། །ཨོཾ་མ་

ཧཱ་རཱ་ཛ་བི་རུ་ཌྷ་ཀ་ས་པ་རི་ཝཱ་ར་ཨེ་ཧྱེ་ཧི་ས་མ་ཛ༔ པདྨ་ཀ་མ་ལ་ཡ་སྟྭཾ། ཛཧཱུྃ་བྃ་ཧོ༔ ཡེ་ཤེས་པ་དམ་ཚིག་པ་ལ་ཐིམ་པར་བསམ་མོ། །དེ་ནས་མཆོད་པ་ནི། གཙང་ཞིང་གཙང་མར་སྦྱར་
བ་ཡི། །ལྷ་རྫས་དམ་པའི་མཆོད་རྫས་འདི། །རྒྱལ་ཆེན་འཁོར་དང་བཅས་ལ་འབུལ། །བཞེས་ནས་བདག་ལ་དགྱེས་པར་མཛོད། །ཅེས་དང་རོལ་མོའི་བར་ལ། ཨོཾ་མ་ཧཱ་རཱ་
ཛ་བི་རུ་ཌྷ་ཀ་ས་པ་རི་ཝཱ་ར་ཨི་དཾ། ཨགྷཾ། པཱརྒྷཾ། པུདྱཾ། དྷཱ་པཾ། དཱི་པཾ། གནྡྷཾ། ནཻ་ཝི་དྱཾ། ཤབྡ་པྲ་ཏཱིཙྪ་སྭཱ་ཧཱ། ཞེས་པས་མཆོད། རོལ་མོ་བཞག་ལ་གཏོར་མ་བསྔོ་བ་ནི།
ཨོཾ་མ་ཧཱ་རཱ་ཛ་བི་རུ་ཌྷ་ཀ་ས་པ་རི་ཝཱ་ར་ན་མསརྦ་ཏ་ཐཱ་ག་ཏ་བྷོ་བི་ཤྭ་མུ་ཁེ་བྷསརྦ་ཐཏྠཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲིདྡྷེ་དཾ་བ་ལྱཱཾ་ད་ཡེ་སྭཱ་ཧཱ། ཞེས་ལན་གསུམ་གྱིས་ཕུལ་ལ་རྔ་བརྡུང་
ཞིང་། ལྷོ་ཕྱོགས་ན་ནི་འཕགས་སྐྱེས་པོ། །འཇིག་རྟེན་སྐྱོང་བ་གཟི་བརྗིད་ལྡན། །ལྷོ་ཕྱོགས་དག་ནི་སྐྱོང་བྱེད་པ། །རྫུ་འཕྲུལ་ཆེ་ལ་སྟོབས་ཀྱང་ཆེ། །མཆོད་སྦྱིན་
གཏོར་མ་འདི་བསྣམས་ལ། །རྣལ་འབྱོར་བདག་ཅག་འཁོར་བཅས་ལ། །བར་ཆད་ཐམས་ཅད་ཞི་བ་དང་། །དངོས་གྲུབ་མ་ལུས་སྩལ་དུ་གསོལ། །དེ་ནས་རོལ་མོ་བཞག་ལ། །

༄༅། །ན་མོ་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་རྒྱལ་པོ་ཆེན་པོ་འཕགས་སྐྱེས་པོ་འཁོར་དང་བཅས་པ་ལ་འབུལ་ལོ། །གསོལ་ལོ། །བསྔོའོ། །སྔོན་གྱི་
ཐུགས་དམ་ལ་མནོས་ཏེ། བདག་ཅག་གིས་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་འདིར་བརྟན་པར་བཞུགས་ནས། ཕྱིའི་དགྲ་བགེགས་ནང་དུ་མི་བཏང་
ཞིང་བར་ཆད་ཐམས་ཅད་ཞི་བ་དང་། ཕྱི་མཚམས་བསྲུང་ཞིང་དངོས་གྲུབ་མ་ལུས་པ་འགྲུབ་པའི་ཕྲིན་ལས་དམ་པ་མཛད་དུ་གསོལ། ཏིཥྛ་བཛྲ། ཞེས་བརྗོད་ཅིང་རྟག་པར་
བཞུགས་ནས་ཕྲིན་ལས་སྒྲུབ་པར་བསམས། དེ་ནས་མཆོད་གཏོར་ནུབ་ཏུ་ཁྱེར་ལ། ཨོཾ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེའི་སྣོད་དུ་ལྷ་རྫས་ལས་གྲུབ་
པའི་མཆོད་པ་དང་། གཏོར་མ་རྣམས་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ། ཨོཾ་བཛྲ་ཨ་ཧ་རལླི་ཧཱུྃ་ཕཊ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་
ཨཱཧཱུྃ༑ ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝིདྱ་ཨཱཧཱུཾ། ཨོཾ་བཛྲ་ཤབྡ་ཨཱཧཱུཾ། ཨོཾ་བཛྲ་ཨུཏྟ་ཕ་ལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕོཊ།

ཨོཾ་བཛྲ་དྷརྨ་ར་ཎི་སོགས། ཨ་ཁཾ་སྭཱ་ཧཱ། ཞེས་རོལ་མོ་བྱེད། སངས་རྒྱས་ཆོས་ཚོགས༔ ལན་གསུམ། སྐུ་ལ་དམིགས་ནས་བསྐྱེད་ཆོག་ནི། ཨོཾ་སྭ་བྷ་ཝ་སོགས། སྟོང་པའི་ངང་ལས་རིན་པོ་
ཆེའི་ཁྲིའི་སྟེང་དུ་པཾ་ལས་རྒྱལ་པོ་ཆེན་པོ་མིག་མི་བཟང་དམར་པོ། གཡས་སྦྲུལ་ཞགས། གཡོན་མཆོད་རྟེན་འཛིན་པ། དར་དང་རིན་པོ་ཆེས་བརྒྱན་པ་ཀླུའི་ཚོགས་ཀྱིས་
བསྐོར་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀ་ནས་འོད་འཕྲོས་པས་གྲོང་ཁྱེར་སྣ་ཚོགས་གཟུགས་ནས་རྒྱལ་པོ་ཆེན་པོ་མིག་མི་བཟང་
འཁོར་དང་བཅས་པ་བཛྲ་ས་མཱ་ཛ༔ དེ་ནས་རྔ་སིལ་དང་བཅས་འདུར་གདངས་བྱ་ཞིང་། ཀླུ་རྣམས་ཀྱི་ནི་བདག་པོ་རྒྱལ། །ནུབ་ཀྱི་ཕྱོགས་རྣམས་སྐྱོང་བྱེད་པ། །རྒྱལ་པོ་ཆེན་པོ་མིག་མི་
བཟང་༑ །སྣ་ཚོགས་གཟུགས་ནས་གཤེགས་སུ་གསོལ། །ཨོཾ་མ་ཧཱ་རཱ་ཛ་བི་རུ་པཀྵ་ས་པ་རི་ཝཱ་ར་ཨེ་ཧྱེ་ཧི་ས་མཱ་ཛ༔ པདྨ་ཀ་མ་ལ་ཡ་སྟཱཾ། ཛ་ཧཱུཾ་བཾ་ཧོ༔ ཡེ་ཤེས་པ་དམ་
ཚིག་པ་ལ་ཐིམ་པར་བསམ་མོ། །དེ་ནས་མཆོད་པ་ནི། གཙང་ཞིང་གཙང་མར་སྦྱར་བ་ཡི། །ལྷ་རྫས་དམ་པའི་མཆོད་རྫས་འདི། །རྒྱལ་ཆེན་འཁོར་དང་བཅས་ལ་འབུལ། །བཞེས་

༄༅། །ནས་བདག་ལ་དགེས་པར་མཛོད། །ཅེས་དང་། རོལ་མོའི་བར་ལ། ཨོཾ་མ་ཧཱ་རཱ་ཛ་བི་རུ་པཱཀྵ་ས་པ་རི་ཝཱ་ར་ཨི་དཾ། ཨརྒྷཾ། པཱཏྱཾ། པུཥྤཾ དྷུ་པཾ། དཱི་པཾ། །
གནཾ༔ ནཻ་ཝི་དྱཾ། ཤབྡ་པྲ་ཏཱིཙྪ་སྭཱ་ཧཱ། ཞེས་པས་མཆོད། རོལ་མོ་བཞག་ལ་གཏོར་མ་བསྔོ་བ་ནི། ཨོཾ་མ་ཧཱ་རཱ་ཛ་བི་རུ་པཱཀྟ་ཀ་ས་པ་རི་ཝཱ་ར་ན་མསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷསརྦ་
ཐཱཏྑཾ་ཨུཏྒ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲིཧྣེ་དཾ་བ་ལྱཱཾ་དོ་ཡེ་སྭཱ་ཧཱ། ཞེས་ལན་གསུམ་གྱིས་ཕུལ་ལ། རྔ་བརྡུང་ཞིང་། ནུབ་ཕྱོགས་ན་ནི་མིག་མི་བཟང་། །འཇིག་རྟེན་སྐྱོང་བ་གཟི་བརྗིད་
ལྡན༑ །ནུབ་ཕྱོགས་དག་ནི་སྐྱོང་བྱེད་པ། །རྫུ་འཕྲུལ་ཆེ་ལ་སྟོབས་ཀྱང་ཆེ། །མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་བདག་ཅག་འཁོར་བཅས་ལ། །
བར་ཆད་ཐམས་ཅད་ཞི་བ་དང་། །དངོས་གྲུབ་མ་ལུས་སྩལ་དུ་གསོལ། །དེ་ནས་རོལ་མོ་བཞག་ལ། ན་མོ་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་རྒྱལ་པོ་ཆེན་པོ་སྤྱན་མི་བཟང་
འཁོར་དང་བཅས་ལ་འབུལ་ལོ། །གསོལ་ལོ། །བསྔོའོ། །སྔོན་གྱི་ཐུགས་དམ་ལ་མནོས་ཏེ། བདག་ཅག་གིས་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་

འདིར་བརྟན་པར་བཞུགས་ནས། ཕྱིའི་དགྲ་བགེགས་ནང་དུ་མི་བཏང་ཞིང་བར་ཆད་ཐམས་ཅད་ཞི་བ་དང་། ཕྱི་མཚམས་བསྲུང་ཞིང་དངོས་གྲུབ་མ་ལུས་པ་འགྲུབ་པའི་
ཕྲིན་ལས་དམ་པ་མཛད་དུ་གསོལ། ཏིཥྛ་བཛྲ། ཞེས་བརྗོད་ཅིང་རྟག་པར་བཞུགས་ནས་ཕྲིན་ལས་སྒྲུབ་པར་བསམས། དེ་ནས་མཆོད་གཏོར་བྱང་དུ་ཁྱེར་ལ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་
ཧཱུྃ་ཕཊ། ཀྱིས་བསངས། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེའི་སྣོད་དུ་ལྷ་རྫས་ལས་གྲུབ་པའི་མཆོད་པ་དང་། གཏོར་མ་རྣམས་ཟག་པ་མེད་པའི་བདུད་རྩིའི་རྒྱ་
མཚོ་ཆེན་པོར་གྱུར། ཨོཾ་ཨཱཧཱུཾ། ཨོཾ་བཛྲ་ཨ་ཧ་རལླི་ཧཱུྃ་ཕཊ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཿཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་
ཝིདྱེ་ཨཱཧཱུྃ། ཨོཾ་བཛྲ་ཤབྡ་ཨཱཧཱུཾ། ཨོཾ་བཛྲ་ཨུཏྟ་ཕ་ལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཨོཾ་བཛྲ་དྷརྨ་ར་ཎི་ཏ་སོགས། ཨ་ཁཾ་སྭཱ་ཧཱ། ཞེས་རོལ་མོ་བྱེད། སངས་རྒྱས་
ཆོས་ཚོགས༴ ལན་གསུམ། སྐུ་ལ་དམིགས་ནས། བསྐྱེད་ཆོག་ནི། ཨོཾ་སྭ་བྷ་ཝ་སོགས། སྟོང་པའི་ངང་ལས་རིན་པོ་ཆེའི་ཁྲིའི་སྟེང་དུ་བེ་ལས་རྒྱལ་པོ་ཆེན་པོ་རྣམ་ཐོས་བུ་སེར་པོ།

༄༅། །གཡས་རིན་པོ་ཆེས་མཚན་པའི་དབྱུག་ཏོ། གཡོན་ནེའུ་ལེ་འཛིན་པ། དར་དང་རིན་པོ་ཆེས་བརྒྱན་པ། གནོད་སྦྱིན་གྱི་ཚོགས་ཀྱིས་བསྐོར་བའི་དཔྲལ་
བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀ་ནས་འོད་འཕྲོས་པས་གྲོང་ཁྱེར་ལྕང་ལོ་ཅན་ནས་རྒྱལ་པོ་ཆེན་པོ་རྣམ་ཐོས་བུ་འཁོར་དང་བཅས་པ་བཛྲ་ས་མཱ་
ཛ དེ་ནས་རྔ་སིལ་དང་བཅས་འདུར་གདངས་བྱ་ཞིང་། གནོད་སྦྱིན་དག་གི་བདག་པོ་རྒྱལ། །བྱང་གི་ཕྱོགས་རྣམས་སྐྱོང་བྱེད་པ། །རྒྱལ་པོ་ཆེན་པོ་རྣམ་ཐོས་བུ། །ལྕང་ལོ་ཅན་ནས་
གཤེགས་སུ་གསོལ། །ཨོཾ་མ་ཧཱ་རཱ་ཛ་བེ་ཤཱ་མ་ཎ་ས་པ་རི་ཝཱ་ར་ཨེ་བྱེ་ཧི་ས་མཱ་ཛ༔ པདྨ་ཀ་མ་ལ་ཡ་ནྟཾ། ཛཿཧཱུྃ་བྃ་ཧོ༔ ཡེ་ཤེས་པ་དམ་ཚིག་པ་ལ་ཐིམ་པར་བསམ་མོ། །དེ་ནས་མཆོད་པ་ནི།
གཙང་ཞིང་གཙང་མར་སྦྱར་བ་ཡི། །ལྷ་རྫས་དམ་པའི་མཆོད་རྫས་འདི། །རྒྱལ་ཆེན་འཁོར་དང་བཅས་ལ་འབུལ། །བཞེས་ནས་བདག་ལ་དགྱེས་པར་མཛོད། །ཅེས་
དང་། རོལ་མོའི་བར་ལ། ཨོཾ་མ་ཧཱ་རཱ་ཛ་བེ་ཤཱ་མ་ཎ་ས་པཱ་རི་ཝཱ་ར་ཨི་དཾ། ཨརྒྷཾ། པཱཏྱཾ། པཱཥྤཾ། དྷཱུ་པཾ། དཱི་པཾ། གནྡྷཾ། ནཻ་ཝི་དྱཾ། ཤཔྟ་པྲ་ཏཱིཙྪ་སྭཱ་ཧཱ། ཞེས་པས་

མཆོད༑ རོལ་མོ་བཞག་ལ་གཏོར་མ་བསྔོ་བ་ནི། ཨོཾ་མ་ཧཱ་རཱ་ཛ་བེ་ཤྲཱ་མ་ཎ་ས་པ་རི་ཝཱ་ར་ན་མསརྦ་ཏ་ཐཱ་ག་ཏ་བྷོ་བི་ཤྭ་མུ་ཁེ་བྷསརྦ་ཐཱཏྑཾ་ཨུཏྒ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲིཧྣེ་དཾ་བ་ལྱཱཾ་ད་།
ཡེ་སྭཱ་ཧཱ། ཞེས་ལན་གསུམ་གྱིས་ཕུལ་ལ། རྔ་བརྡུང་ཞིང་། བྱང་ཕྱོགས་ན་ནི་ལུས་ངན་པོ། །འཇིག་རྟེན་སྐྱོང་བ་གཟི་བརྗིད་ལྡན། །བྱང་ཕྱོགས་དག་ནི་སྐྱོང་བྱེད་པ། །རྫུ་འཕྲུལ་
ཆེ་ལ་སྟོབས་ཀྱང་ཆེ། །མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་བདག་ཅག་འཁོར་བཅས་ལ། །བར་ཆད་ཐམས་ཅད་ཞི་བ་དང༌། །དངོས་གྲུབ་མ་ལུས་
སྩལ་དུ་གསོལ། །དེ་ནས་རོལ་མོ་བཞག་ལ། ན་མོ་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་རྒྱལ་པོ་ཆེན་པོ་རྣམ་ཐོས་བུ་འཁོར་དང་བཅས་པ་ལ་འབུལ་ལོ། །གསོལ་ལོ། །
བསྔོའོ༑ །སྔོན་གྱི་ཐུགས་དམ་ལ་མནོས་ཏེ། བདག་ཅག་གིས་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་འདིར་བརྟན་པར་བཞུགས་ནས། ཕྱིའི་དགྲ་
བགེགས་ནང་དུ་མི་བཏང་ཞིང་བར་ཆད་ཐམས་ཅད་ཞི་བ་དང༌། ཕྱི་མཚམས་བསྲུང་ཞིང་དངོས་གྲུབ་མ་ལུས་པ་འགྲུབ་པའི་ཕྲིན་ལས་དམ་པ་མཛད་དུ་གསོལ། ཏིཥྛ་བཛྲ།

༄༅། །ཞེས་བརྗོད་ཅིང་རྟག་པར་བཞུགས་ནས་ཕྲིན་ལས་སྒྲུབ་པར་བསམས། དེ་ནས་དམ་སྲི་མནན་པ་མི་དགོས་པ་བཞིན་མི་མཛད། གཉིས་པ་བུམ་པ་འགོད་པ་ནི། སློབ་དཔོན་གྱིས་རྣམ་རྒྱལ་བུམ་པ་མཆོད་གཡོག་པས་ལས་བུམ་
དང་། སྤོས་ཐོགས་ནས་སྣ་དྲངས། གཞན་ཡང་རོལ་མོ་དང་བཅས་པས་དཀྱིལ་འཁོར་ལ་བསྐོར་བ་ལན་གསུམ་གྱི་རྗེས་མ་ལ། གཙོ་བོ་དང་ཁྲོ་བཅུ་རྣམས་ལ་བུམ་པ་འབུལ་བའི་སྟངས་ཀ་བྱས་ལ། ལྷ་རེ་ལ་ཕུལ་བ་དང་བསྟུན། རང་གི་སྤྱི་བོར་
གཏུག་པ་རེ་བྱེད། བསྐོར་བའི་རིང་ལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། བཟླ། བུམ་པ་འཇོག་ཁར་ཤར་དུ་གནས་པས། བཅོམ་ལྡན་རྡོ་རྗེ་གཞོན་ནུ་འཁོར་དང་བཅས་པས་
བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་བརྗོད་ནས་དཀྱིལ་འཁོར་གྱི་ཤར་མདའ་དྲའི་བར་གང་འོས་སུ་བུམ་གདན་སྟེང་དུ་བཞག །ལས་བུམ་སློབ་དཔོན་གྱིས་བཟུང་། མཆོད་གཡོག་པས་སྤོས་སོགས་
གོང་བཞིན་གྱིས་སྐོར་བ་གཅིག་བྱས། ཨོཾ་བཛྲ་ཕཊ། ཞེས་བརྗོད་པས། ལྷ་རྣམས་སུ་འབུལ་ཚུལ་བྱས་ལ་ཤར་དུ་གནས་པས། ཁྲོ་བོ་བདུད་རྩི་འཁྱིལ་པས་དཀྱིལ་
འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་བར་ཆད་ཐམས་ཅད་བསྲུང་དུ་གསོལ། ཞེས་བརྗོད་ལ་མདའ་དྲའི་བར་བྱང་ཤར་གྱི་གང་བདེར་བུམ་གདན་སྟེང་དུ་བཞག །དཀྱིལ་ཆོག་ལས། རང་སྔགས་ཀྱིས་

ཕྱོགས་མཚམས་སུ་འབུལ་ལོ་གསུང་པ་བཞིན། ཀཱི་ལ་ཡ་ནི། ཨོཾ་ནི་དཔལ་ཆེན་ཡབ་ཡིན་ཏེ། །བཛྲ་ཤེས་རབ་ཡུམ་དུ་བརྗོད། །ཀཱི་ལི་དང་པོ་ཁྲོ་བོ་བཅུ། །ཀཱི་ལ་གཉིས་པ་ཁྲོ་མོ་བཅུ། །ཞེས་པ་དེ་ལ་སོགས་པའི་སྒོ་ནས་གཙོ་འཁོར་ཐམས་
ཅད་འདུས་པའི་སྔགས་ཡིན་པས་བུམ་པ་འབུལ་བ། སྦྱིན་བསྲེག་གི་གྲངས་འཛིན་པ། བསྙེན་པ་སོགས་ཀཱི་ལ་ཡ་འབའ་ཞིག་མཛད་པ་འདི་ནི། གཙོ་འཁོར་ཐམས་ཅད་ཚང་བ་ལ་དགོངས་ཤིང་དོན་ལ་ཡང་གནས་པས་སོ། །གསུམ་པ་ལྷག་ཆད་ཁ་
སྐོང་བ་ནི། སྤོས་སྣ་རོལ་མོ་དང་བཅས་བཞིན་པས་དཀྱིལ་འཁོར་ལན་གསུམ་བསྐོར་ཞིང་ཡིག་བརྒྱ་བཟླ། ཤར་ཕྱོགས་སུ་འགྲེང་སྟེ་རོལ་མོ་བཞག་ལ། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་
ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་མགོན་པོས་བཟོད་པར་མཛོད། །གང་ཡང་བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་
འཛིན་མི་གསལ་བ་དང་། སེམས་བྱིང་བ་དང་། རྒོད་པ་དང་། སྔགས་མ་དག་པ་དང་། མཆོད་པའི་ཡོ་བྱད་མ་ཚང་བ་དང་། ཆོ་ག་ལྷག་ཆད་འགལ་འཁྲུལ་ནོངས་
པའི་ཚོགས་ཅི་མཆིས་པ་དང་། ཁྱད་པར་དུ་ཡང་དཀྱིལ་འཁོར་བྲི་བ་ལ་སྐྱོན་དུ་གྱུར་པ་ཐམས་ཅད་མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བཟོད་པར་མཛད་།

༄༅། །ནས་ལུས་ངག་ཡིད་གསུམ་ལ་སྒྲིབ་པ་མི་འབྱུང་ཞིང་། ལྷག་ཆད་ཁ་སྐོང་བར་མཛད་དུ་གསོལ། ཞེས་པའོ། །བཞི་པ་གསོལ་བ་གདབ་པའི་བྱ་བ་ནི། དཔོན་སློབ་རྣམས་ཀྱི་དྲིལ་
བསིལ་དང་བསྟུན། ཤ་ལོ་ཀ་དང་པོ་ལ་བདག་ཉིད་མའི་དབྱངས་དང་། གཉིས་པ་འདུར་གདངས་བྱེད་ཅིང་། ཧཱུྃ། ཆོས་དབྱིངས་དག་པའི་ངོ་བོ་ལས། །སྐུ་གཉིས་རྣམ་པར་བྱུང་ནས་ནི། །སེམས་
ཅན་ཀུན་གྱི་དོན་བྱའི་ཕྱིར། །དཀྱིལ་འཁོར་འདི་ལ་བྱིན་གྱིས་རློབས། །དུས་གསུམ་བདེ་བར་གཤེགས་པ་རྣམས། །ངོ་བོ་ཉིད་ཀྱིས་མེད་ཀྱང་ནི། །བདག་གིས་སློབ་
མར་བ ང་བསྐུར་ཕྱིར། །དཀྱིལ་འཁོར་འདི་ལ་བྱིན་གྱིས་རློབས། །ལན་གསུམ། གསུམ་པ་ཏིང་ངེ་འཛིན་བསྒོམ་པ་ལ་ལྔ་སྟེ། དཀྱིལ་ཆོག་ལས། ཏིང་འཛིན་བསྒོམ་པ་ལྷ་བསྐྱེད་དང་། །མཆོད་ཚོགས་
གཏོར་མ་ལྷག་ཆད་བསྐང་། །ཞེས་པ་ལྟར་ལས། དང་པོ་ཏིང་ངེ་འཛིན་བསྒོམ་ལ་ལྷ་བསྐྱེད་པའི་ཐོག་མར་མཆོད་པ་བཤམས་པ་ནི། དཀྱིལ་འཁོར་གྱི་མཐར་དྲི་བཟང་གི་ཆུས་བྱུགས་ལ། མཆོད་གཏོར་རྣམས་སྟ་གོན་ལས་མི་ཉུང་བར་ལག་ལེན་
བཞིན་བཤམས་ལ། ཕྱག་ལེན་མི་གསལ་བ་ཅུང་ཟད་བརྗོད་ན། དཀྱིལ་འཁོར་གྱི་ཕྱི་མཐའ་ལ་སྣུམ་བྱུགས་པ་དང་། གདུགས་བསྐོར་གྱི་རྩ་བ་རས་བལ་གྱི་བསྡེབས་པ་ནི་བསེ་མོ་སོགས་སེམས་ཅན་མི་འབྱུང་བའི་ཆེད་ལགས། དྲི་བཟང་གིས་

ཆུས་མི་བྱུགས། སྤྱི་མཆོད་གདུགས་བསྐོར་ནང་དཀྱིལ་འཁོར་གྱི་མེ་རིའི་ཕྱི་ལ་སྟ་གོན་བཞིན་ལ། སྒོས་མཆོད་ནི། སྟ་གོན་བཞིན་བཅུ་དྲུག་སྒོར་མོར་ཕྱི་མཆོད་ནང་ངམ་བར་མཚམས་བཤམས། མ་འབྱོར་ན་ཕྱོགས་བཞིར་སྤོས། མར་མེ།
ཞལ་ཟས་རེ་མཛད། སློབ་དཔོན་གྲོགས་དང་བཅས་པ་གྲལ་ལ་འཁོད་པའི་མདུན་དུ། སྔོན་འགྲོ་གཏོར་མ་དཀར་དམར་གཉིས་ཆུས་སྦྱངས། མཆོད་གཡོག་པས་ཕྱག་གསུམ་འཚལ་ནས། དཀྱིལ་འཁོར་ཆེན་པོ་སྔོན་དུ་འགྲོ་བའི་
གཏོར་མ་བསངས་སྦྱངས། བྱིན་རླབས་མཛད་དེ་འབུལ་བར་ཞུ། ཞེས་དང་། སློབ་དཔོན་གྱིས་རྡོ་རྗེ་རྩེས་ནང་མཆོད་གཏོར་ལ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིན་ཚིན་ཧཱུྃ་ཕཊ། རྃ་
ཡཾ་ཁཾ། རཏྣ་བྷཉྫཨོཾ་ཨཱཧཱུཾ། རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་
གྱུར༔ འདོད་རྒྱལ་གྱི་ཕྱག་རྒྱ་བཅས་ལ། བྷུ་མི་པ་ཏི་ས་པ་རི་ཝཱ་ར་ཨཱ་ཀཪྵ་ཡ་ཛ༔ བྷུ་མི་པ་ཏི་ས་པ་རི་ཝཱ་ར་ཨ་ཀཱ་རོ་སོགས། སྭཱ་ཧཱ། གསུམ་གྱིས་ཕུལ་ལ། རྡོ་རྗེ་དྲིལ་བུ་འཛིན་པས། ཧཱུྃ།
ས་ཕྱོགས་འདི་ན་གནས་པ་ཡི། །ས་བདག་ལྷ་ཀླུ་འཁོར་དང་བཅས། །གཏོར་མ་དམ་པ་འདི་བཞེས་ལ། །བདག་གིས་བསྒྲུབ་པ་མ་ཐོན་བར། །ཁྱེད་ལ་གནས་འདི་

༄༅། །བདག་གཡར་གྱི། །ཅི་བདེ་བར་ནི་གཞན་དུ་སོང་། །དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་
སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་བྱ་བའི་ཕྱིར། སའི་ཕྱོགས་འདིར་བཅོམ་ལྡན་འདས་རྡོ་རྗེ་གཞོན་ནུའི་དཀྱིལ་འཁོར་ཆེན་པོ་
བསྒྲུབ་ཅིང་མཆོད་པ་དང༌། འཇུག་ཅིང་དབང་བླང་བ་སོགས་བགྱིད་ན་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་བར་ཆད་ཐམས་ཅད་ཞི་བ་དང་། དངོས་གྲུབ་
སྒྲུབ་པའི་སྟོང་གྲོགས་མཛོད། གང་དག་ནག་པོའི་ཕྱོགས་ལ་མངོན་པར་དགའ་བའི་འབྱུང་པོ་དེ་དག་འདིར་མ་གནས་པར་གཞན་དུ་སོང་ཞིག །སརྦ་བིགྷཱན་གཙྪ། ཨོ་
བཛྲ་ཀཱི་ལི་ཀཱི་ལ་ཡ་སརྦ་བིགྷ་ན་བྷནྡྷ་ཧཱུྃ་ཕཊ། ཞེས་བརྗོད། གཏོར་མས་གཙང་སར་དོར་ལ། ཡང་མཆོད་གཡོག་པས་ཕྱག་གསུམ་བྱས་ལ། གནས་དང་མཆོད་པའི་ཡོ་བྱད་ལ་བྱིན་རླབས་གནང་
བར་ཞུ། སློབ་དཔོན་གྱིས་རྡོ་རྗེའི་རྩེས་ནང་མཆོད་གཏོར་སྟེ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཀྱིས་བསངས། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་གནས་ཁང་བྷྲཱུྃ་

ལས་ཐར་པ་ཆེན་པོའི་གཞལ་ཡས་ཁང་པ་གྲུ་བཞི་སྒོ་བཞི་རྟ་བབས་བཞིས་མཛེས་པ། རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་།
དུ་ཨ་ལས་བྷ ནྡྷ་འབར་བའི་སྣོད་ཡངས་ཤིང་རྒྱ་ཆེ་བར་ཧཱུྃ་ལས་བྱུང་བའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི། ཞལ་ཟས།
རོལ་མོ་དང་། འཕན་གདུགས་ལ་སོགས་པ་མཆོད་རྫས་བསམ་གྱིས་མི་ཁྱབ་པ་དཔལ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བུ་ཞིག་བླ་
མ་དང་ཡི་དམ་དཀྱིལ་འཁོར་རྒྱལ་བ་སྲས་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་བཛྲ་ཨ་ཧ་རལླི་ཧཱུཾ་ཕཊ། ཨོཾ་བཛྲ་པུཥྤེ་ཨཱཧཱུྃ ཨོ་བཛྲ་དྷུ་པེ་
ཨོ་བཛྲ་ཨཱ་ལོ་ཀེ༔ ཨོཾ་བཛྲ་གནྡྷེ༔ ཨོཾ་བཛྲ་ནཻ་ཝིདྱ༴ ཨོཾ་བཛྲ་ཤཔྟ་ཨཱཧཱུཾ། ཨོཾ་བཛྲ་ཨུཏྟ་ཕ་ལ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཨོཾ་བཛྲ་དྷརྨ་ར་ཎི་ཏ་སོགས་ནས།
སྭཱ་ཧཱ། བར་ཞེས་བརྗོད། རྡ་བྱིན་རླབས་རྒྱས་བསྡུས་སྐབས་དང་སྦྱར་བར་བྱ། སྐྱབས་འགྲོ་ནི། བདག་དང་ཁམས་གསུམ་འགྲོ་བ་ནམ་མཁའི་མཐའ་དང་སོགས་ནས། མ་ཏྲ་ཛ༔ ལན་བཞིའི་བར་སྒྲུབ་

༄༅། །ཐབས་རྒྱས་འབྲིང་ལྟར་དང་། དེ་ནས། རྒྱུའི་ཏིང་ངེ་འཛིན་གྱི་ཧཱུྃ་དེ་དཀྱིལ་འཁོར་གྱི་དབུས་སུ་བབས་པ་ལས་འོད་འཕྲོས་དོན་གཉིས་བྱས་ཚུར་འདུས་རང་ལ་ཐིམ་པས་
རང་ཉིད་དཀྱིལ་འཁོར་གྱི་གཙོ་བོར་གྱུར་པ་ནི། ཧཱུྃ་སྤ་ར་ཎ་ཕཊ། སཾ་ཧ་ར་སོགས་ནས། ཨོཾ་སརྦ་ཏ་ཐཱ་ག་ཏ་ཙིཏྟ་ཨ་བྷི་ཥིཉྩ་ཧཱུྃ། ཞེས་བརྗོད་པས་དེ་བཞིན་གཤེགས་པ་ཐམས་ཅད་ཀྱི་དབང་
དང་བྱིན་རླབས་ཀྱི་དབང་བསྐུར་བ་བསམ་ཞིང་། ཕུར་པ་གདན་ལ་བཞག་གོའི་བར་སྒྲུབ་ཐབས་བཞིན་དང་། དེ་ནས་དངོས་གཞི་དང་པོ་ལ། འཁོར་བ་ཕུར་བུའི་དུས་སྟ་གོན་གྱི་དཀྱིལ་འཁོར་ནམ་མཁར་བཏེག་པ་ཡང་གཉམ་དུ་སྤྱན་དྲངས་ལ།
དགུག་གཞུག་གི་ཚེ་དཀྱིལ་འཁོར་ལ་ཐིམ་པར་བསམ། དངོས་གཞི་གཉིས་པ་མན་ལ་མི་དགོས་སོ། །གང་ལྟར་ཐུགས་ཀའི་ཧཱུྃ་ལས་འོད་འཕྲོས་པས་རང་བཞིན་གྱི་གནས་ནས་རང་འདྲའི་ཡེ་ཤེས་སེམས་དཔའ་སྤྱན་དྲངས་པར་བསམ་ཞིང་།
འཁོར་བ་ཕུར་བུ་སྒྲུབ་དོན་དུ། སོགས་ནས་རྡོ་རྗེ་སྒེག་མོའི་མགོར་མཆོད་པ་བྱིན་རླབས་བསྡུས་པ་རྗེས་ཆོག་སྐབས་ལྟར་བྱ་ཞིང་། རྡོ་རྗེ་སྒེག་སོགས་ནས་བཟླས་པའི་འཇུག །ཀཱི་ལ་ཡ་ཡི་དངོས་གྲུབ་སྩོལ། །
ཞེས་པའི་འདོད་དོན་གསོལ་གཏབ་པར་སྒྲུབ་ཐབས་ལྟར་གྲུབ་པ་དང་། དཔལ་ལྡན་བརྟན་གཡོ་ཀུད་ཁྱབ་སོགས་ནས། ཇི་ལྟར་སྨོན་པའི་དོན་རྣམས་འགྲུབ་པར་ཤོག །བར་བརྗོད། དེ་ནས། རང་ཉིད་

དཀྱིལ་འཁོར་གྱི་གཙོ་བོ་ལས་བྱེ་བའི་གཙོ་བོ་གཉིས་པའི་སྐུར་གྱུར། ཞེས་བརྗོད་ཅིང་། དཀྱིལ་འཁོར་གྱི་མཐར་བཞེངས་ཏེ་རིག་འཛིན་བསྐུལ་བ་སྒྲུབ་ཐབས་ལྟར་བྱའོ། །གཉིས་པ་མཆོད་པ་ནི་སྒྲུབ་ཐབས་ཀྱི་
ཁོངས་སུ་འདུ། གསུམ་པ་ཚོགས་ནི་རྗེས་སུ་འབྱུང་། བཞི་པ་ཕྱི་རོལ་གཏོར་མ་ནི། དཀྱིལ་འཁོར་གྱི་ཕྱི་རོལ་དུ་སྟེགས་ཇི་ལྟར་རིགས་པའི་སྟེང་དུ་ཟླུམ་གཏོར་གཅིག་དང་། དེའི་གཡས་སུ་ཆུ་གཉིས་མེ་ཏོག་དང་གསུམ། གཡོན་ཕྱོགས་སྤོས་
མར་མེ། དྲི་དང་གསུམ། རྒྱབ་ཏུ་ཞལ་ཟས། མདུན་དུ་ནང་མཆོད་ཅུང་ཟད་གཅིག་རྣམས་བཤམས། དཔོན་སློབ་རྣམས་ཀྱི་རྡོ་རྗེའི་རྩེས་ནང་མཆོད་གཏོར་ནས། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ།
ཀྱིས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་མཆོད་པ་དང་གཏོར་མ་རྣམས་ཟག་པ་མེད་པའི་བདུད་རྩིའི་རྒྱ་
མཚོ་ཆེན་པོར་གྱུར། ཨོཾ་ཨཱཧཱུཾ། ལན་གསུམ་བརྗོད། རང་གི་སྙིང་ག་ནས་འོད་འཕྲོས་པས་ཕྱོགས་སྐྱོང་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཞེས་དང་། དྲིལ་བུ་བསིལ་ཞིང་།
ཕྱོགས་སྐྱོང་འཇིག་རྟེན་སྐྱོང་བ་དབང་དང་ལྡན། །སྙིང་རྗེ་ཐབས་མཁས་ཐུགས་དམ་དཀྱིལ་པོ་ཆེ། །ལྷ་དང་དྲང་སྲོང་སྲིན་པོ་ཡི་དྭགས་ཀླུ། །རིག་འཛིན་རྒྱལ་པོ་དང་ནི་།

༄༅། །གནོད་སྦྱིན་བདག །དེ་དག་སོ་སོའི་དབང་པོའི་སྐུར་སྟོན་ཅིང་། །ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་འཚལ། །བསྟན་པ་རྒྱས་པའི་སླད་དུ་སྤྱན་
འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་ད་ཤ་དིཀྲ་ལོ་ཀ་པཱ་ལ་ས་པ་རི་ཝཱ་ར་ཨེ་ཧེ་ཧི་པདྨ་ཀ་མ་ལ་ཡ་སྟྭཾ། ཨོཾ་ཨིནྡྲ་ཡེ། ཨགྣ་ཡེ། ཡ་
མ་ཡེ། ནི་རི་ཏ་ཡེ། ཝ་རུ་ཎཱ་ཡེ། ཝ་ཡ་བེ། ཀུ་ཝེ་རཱ་ཡ། བི་ཤྭ་རཱ་ཡ། ཨུརྡྷཾ་གྲ་ཧ་མ། སུརླ་གྲ་ཧ་ཨ་དྷི་པ་ཏཱ་ཡེ། ཙནྡྲ་ནཀྵ་ཏྲ། ཨ་དྷི་པ་ཏི་ཡེ། ཨ་
ཏོ་པྲི་ཐི་ཝཱི་བྷྱ༔ ཨ་སུ་ར་བྷྱ༔ ན་གེ་བྷྱ༔ ས་པ་རི་ཝཱ་ར། བཛྲ་ས་མཱ་ཡ་སྟྭཾ། ཞེས་བརྗོད་ཅིང་རྡོ་རྗེ་རྩེ་ལྔའི་ཕྱག་རྒྱ་དང་བཅས་པས་དམ་ལ་བཞག །ཨོཾ་ཨིནྡྲ་ཡེ། ཨགྣ་ཡེ། ཡ་མ་
ཡེ༑ ནི་རི་ཏ་ཡེ། ཝ་རུ་ཎཱ་ཡེ། ཝ་ཡ་ཝེ། ཀུ་བེ་རཱ་ཡ། ཨི་ཤྭ་ར་ཡ། ཨརྡྷཾ་གྲ་ཧྥ། སུཪྻ་གྲ་ཧ་ཨ་དྷི་པ་ཏཱ་ཡེ། ཙིནྡྲ་ནཀྵ་ཏྲ་ཨ་དྷི་པ་ཏི་ཡེ། ཨ་ཏོ་པྲི་ཐི་ཝཱི་
བྷྱ༔ ཨ་སུ་ར་བྷེ ན་གེ་བྷེ༔ ས་པ་རི་ཝཱ་ར་གྲཱྀཧྞེ་དཾ། ཨརྒྷཾ་སྭཱ་ཧཱ། པཱ་ཏྱཾ༴ པཱཥྤེཎ དྷུ་པཾ༴ དཱི་པཾ༴ གྷནྡྷ་སྭཱ་ཧཱ། ཞེས་པས་མཆོད། དེ་ནས་ཚིག་བཅད་རེ་ལ་དྲིལ་བསིལ་

རེ་བྱ་ཞིང་། དབང་པོ་རྡོ་རྗེ་འཆང་བའི་ལྷ། །ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མེ་སྟེ་
བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག །ཤར་ལྷོ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག༴ །གཤིན་རྗེ་བེ་ཅོན་འཆང་བའི་ལྷ། །
མ་མོའི་རྒྱལ་པོ་གདོན་གྱི་བདག །ལྷོ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་༔ བདེན་དང་བྲལ་བ་ལེགས་ལྡན་ལྷ། །སྲིན་པོའི་རྒྱལ་པོ་གདོན་གྱི་བདག །
ལྷོ་ནུབ་གདོན་གྱི་ཚོགས་བཅས་ལ། །མཆོད་ཅིང་༔ ཞགས་པ་ཐོགས་པ་ཆུ་ཡི་ལྷ། །ཀླུ་ཡི་རྒྱལ་པོ་གདོན་གྱི་བདག །ནུབ་ཕྱོགས་གདོན་གྱི་ཚོགས་བཅས་ལ། །
མཆོད་ཅིང་ཟ རླུང་སྟེ་སྲོག་ཀྱང་འཛིན་པའི་ལྷ། །རིག་འཛིན་རྒྱལ་པོ་གདོན་གྱི་བདག །ནུབ་བྱང་གདོན་གྱི་ཚོགས་བཅས་ལ། །མཆོད་ཅིང་༔ གནོད་སྦྱིན་ལག་ན་
དབྱུག་ཏོ་ཐོགས། །ནོར་སྐྱོང་རྒྱལ་པོ་གདོན་གྱི་བདག །བྱང་ཕྱོགས་གདོན་གྱི་ཚོགས་བཅས་ལ། །མཆོད་ཅིང་། དབང་དང་ལྡན་པ་འདྲེན་པའི་ལྷ། །འབྱུང་པོའི་

༄༅། །རྒྱལ་པོ་གདོན་གྱི་བདག །བྱང་ཤར་གདོན་གྱི་ཚོགས་བཅས་ལ། །མཆོད་ཅིང་སྟེང་གི་ཚངས་པ་ཆེན་པོ་དང་། །ཉི་མ་ཟླ་བ་གཟའ་ཆེན་པོ། །
གཟའ་དང་རྒྱུ་སྐར་བཅས་པ་ལ། །མཆོད་ཅིང་༔ འོག་གི་ཀླུ་སྟེ་ས་ཡི་བདག །ས་འཛིན་ལག་པ་ཆེན་པོ་དང་། །དམ་ཚིག་ཤེས་པའི་ཚོགས་བཅས་ལ། །མཆོད་ཅིང་
བསྟོད་དེ་ཕྱགཟ དེ་ནས་ནམ་མཁའ་མཛོད་ཀྱི་ཕྱག་རྒྱ་བཅས་ལ། ཨོཾ་ཨིནྡྲ་ཡེ། ཨགྣི་ཡེ། ཡ་མ་ཡེ། ནི་རི་ཏ་ཡེ། ཝ་རུ་ཎ་ཡེ། ཝ་ཡ་ཡེ། ཀུ་བེ་རཱ་ཡ། ཨི་ཤྭ་རཱ་ཡ།
ཨུརྡྷཾ་བྲ་ཧྥ། སཱུརྱ་གྲ་ཧ་ཨ་དྷི་པ་ཏཱ་ཡེ། ཙནྡྲ་ནཀྵ་ཏྲ། ཨ་དྷི་པ་ཏི་ཡེ། ཨ་ཏོ་པྲི་ཐི་ཝཱི་བྷྱ༔ ཨ་སུ་ར་བྷྱ༔ ན་གེ་༔ ས་པ་རི་ཝཱ་ར། ན་མཿསརྦ་ཏ་ཐཱ་ག་ཏ་
བྷོབི་ཤྭ་མུ་ཁེ་བྷྱསརྦ་ཐཏྠཾ་ཨུཏྒ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲྀ་ཧྞེ་དཾ་བ་ལིཾ་དེ་སྭཱ་ཧཱ། ཞེས་ལན་གསུམ་གྱིས་གཏོར་མ་ཕུལ་ཏེ་དྲིལ་བསིལ་དང་། ཤར་ཕྱོགས་རྡོ་རྗེ་ཅན་གྱི་ལྷ་ཚོགས་འཁོར་
དང་བཅས། །གཏོར་མ་འབུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག །ཆུ་བདག་རླུང་བདག་ནོར་གྱི་བདག་པོ་དང་། །དབང་

ལྡན་ལྷ་སྟེ་འབྱུང་པོའི་བདག་པོ་དང་། །སྟེང་གི་ཉི་ཟླ་ཚངས་པ་ཆེན་པོ་དང་། །ལྷ་རྣམས་ཀུན་དང་གང་དག་ས་སྟེང་ཀླུ། །རི་ཡི་ལྷ་དང་གཙང་མའི་ཚོགས་བཅས་ལ། །
ས་ས་སོ་སོར་གཏོར་མ་ཕུལ་བ་འདི། །རབ་ཏུ་དགྱེས་པའི་ཡིད་ཀྱིས་བཞེས་ནས་སུ། །རང་རང་ཕྱོགས་སུ་ལེགས་པར་བཞུགས་ནས་ཀྱང་། །རང་གི་བུ་སྨད་མཛའ་
བཤེས་གཉེན་འདུན་བཅས། །ནང་མི་དམག་དང་དཔུང་བཅས་ཐབས་གཅིག་ཏུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་གཏོར་མ་མར་མེ་གུས་འབུལ་
ན༑ །འདི་དག་གསོལ་ཞིང་ལེགས་པར་བསྣམས་ནས་ཀྱང་། །བདག་གི་ལས་ཀྱི་འབྲས་བུ་མཆིས་པར་མཛོད། །ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་
བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོ་འདི༔ སྡིག་པ་ཅི་ཡང་མི དགེ་བ་ཕུན་སུམ་ཚོགས་པ༔ རང་གི་སེམས་ནི༔
འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ༔ ཡིད་ཀྱི་སྡོམ་པ༴ ཐབས་ཅད་དུ་ནི་སྡོམ་པ༔ ཐམས་ཅད་བསྲུང་བའི་དགེ་

༄༅། །སློང་དག །སྡུག་བསྔལ་ཀུན་ལས་དེ་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །བཟུང་དུ་མེད་ཅིང་བརྗོད་།
དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་
ཀྱང་སངས་རྒྱས་སྲས་སུ་སྐྱེས། དེ་ནས་ཇི་ལྟར་རིགས་པས་རྔ་བརྡུངས་ཤིང་དཔོན་སློབ་བྱིན་གྱིས་དྲིལ་བསིལ་འདུར་གདངས་དང་བཅས་པས། མཆོད་སྦྱིན་གཏོར་མ་འདི་བསྣམས་ལ། །རྣལ་འབྱོར་
བདག་ཅག་འཁོར་བཅས་ལ། །ནད་མེད་ཚེ་དང་༔ དཔལ་དང་ལོངས་སྤྱོད༔ ཞི་དང་༔ ལས་ཀྱི་དངོས་གྲུབ༔ དམ་ཚིག་ཅན་གྱིས༔ དངོས་གྲུབ་ཀུན་གྱི༔
དུས་མིན་འཆི་དང་༔ གདོན་དང་བགེགས༔ རྨི་ལམ་ངན་དང་༔ བྱ་བྱེད་ངན་པ༴ འཇིག་རྟེན་བདེ་ཞིང་འབྲུ་རྣམས་འཕེལ༴ དགེ་ལེགས་ཐམས་ཅད
ད་པ་ཀུན་འགྲུབ་ཤོག །ཅེས་དང་། རོལ་མོ་སུམ་བརྡེག་ལན་བཅས་གྲུབ་མཚམས་དྲིལ་བུ་བསིལ་ཞིང་རྡོ་རྗེ་ཐུགས་ཀར་བཟུང་ལ། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་

པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་བྱ་བའི་ཕྱིར། སའི་ཕྱོགས་འདིར་བཅོམ་ལྡན་འདས་
རྡོ་རྗེ་གཞོན་ནུའི་དཀྱིལ་འཁོར་ཆེན་པོ་སྒྲུབ་ཅིང་མཆོད་པ་དང་འཇུག་ཅིང་དབང་བླང་བ་ལ་སོགས་པ་བགྱིད་ན། སློབ་མ་ཡོད་ན་འདི་དང་། སྔོན་འགྲོ་གཏོར་མས་ལྷ་སོགས་ཀྱི་གང་དགོས་སུ།
སློབ་མ་གཞུག་ཅིང་དབང་བསྐུར་བ་སོགས་སྐབས་དང་སྦྱར་ནས་བརྗོད་རྗེས། དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་བར་ཆད་ཞི་བ་དང་། དངོས་གྲུབ་བསྒྲུབ་པའི་སྟོང་
གྲོགས་མཛོད་ཅིག །བརྗོད་པའི་བར་ལ་མཆོད་གཡོག་པས་ཞལ་ཟས་ནས་པུཥྤེའི་བར་རིམ་པས་བསྡུས་ཏེ་གཏོར་མའི་ནང་དུ་བླུག །ཆུ་གཉིས་གཅིག་ཏུ་བསྒྲིལ། མེ་ཏོག་སོགས་ཀྱི་སྣོད་ཁ་སྦུབས། དཔོན་སློབ་རྣམས་ཀྱིས། ཨོ་ཤྲཱི་
བཛྲ་ཧེ་རུ་ཀ་ས་མ་ཡ་མ་ནུ་པཱ༴ ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །
དེ་ཀུན་མགོན་པོས་བཟོད་པར་མཛོད། །ཞེས་བརྗོད། མཆོད་གཡོག་པས་གོང་དུ་བསྒྲིལ་བའི་མཆོད་ཡོན་གཏོར་མ་ལ་ཅུང་ཟད་བླུགས་ནས་མཐའ་ལ་བསྐོར་ཏེ་གཏོར་ལམ་ཕྱོགས་ལ་གཏོར། དཔོན་སློབ་རྣམས་ཀྱིས་མཐེབ་སྲིན་

༄༅། །སྦྱར་བའི་སེ་གོལ་གཏོགས་ལ། བཛྲ་མུ ཕྱོགས་སྐྱོང་རྣམས་སྒྲུབ་ཁང་གི་ཕྱོགས་བཅུར་བཞུགས་ནས་བར་ཆད་ཐམས་ཅད་བསྲུང་བའི་ལས་མཛོད། ཅེས་དང་ནང་མཆོད་
ནས་སློབ་དཔོན་གྱི་སྲིན་ལག་གཡོན་པས་བླངས་ནས་སློབ་དཔོན་རང་ཉིད་དང་མཆོད་གཡོག་པའི་གནས་གསུམ་དུ་རེག་པའི་རྣམ་པ་ཙམ་བྱས་ལ་བསྲུང་བའི་མོས་པ་བྱས། གཏོར་མ་གཙང་སར་བསྐྱལ། སློབ་དཔོན་སོགས་ཀྱིས་རྡོ་རྗེ་གསོར་ལ་དྲིལ་
བུ་བསིལ་ཞིང་། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཅེས་བརྗོད། གཞན་རྣམས་ཀྱིས་རོལ་མོའི་སྒྲ་དང་བཅས་པས་བགེགས་བསྐྲད། ལྔ་པ་ལྷག་ཆད་ཁ་བསྐང་བ་ནི། དཀྱིལ་འཁོར་ཁང་པའི་ནང་དུ་སླེབ་
རིམ་གྱིས་ཞྭ་ཕུད། རྡོ་རྗེ་ཐུགས་ཀ་དང་། དྲིལ་བུ་རྒྱུན་དཀྲོལ་དང་། ཨོཾ་ཤྲཱི་བཛྲ་ཧེ་རུ་ཀ་སོགས་བརྗོད་ཅིང་དཀྱིལ་འཁོར་ལ་ལན་གསུམ་དུ་བསྐོར། མི་ཤོང་ན་འདོད་སྣམ་གྱི་སྟེང་ནས་བསྐོར་བར་བསམ། མཐར་དཀྱིལ་འཁོར་གྱི་ཤར་
ཕྱོགས་སུ་འགྲེང་སྟེ། མ་འབྱོར་པ་སོགས། བཟོད་པར་གསོལ། གང་ཡང་བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། སེམས་
བྱིངས་བ་དང་། རྒོད་པ་དང་། སྔགས་མ་དག་པ་དང་། མཆོད་པའི་ཡོ་བྱད་མ་ཚང་བ་དང་། ཆོ་ག་ལྷག་ཆད་འགལ་འཁྲུལ་ནོངས་པའི་ཚོགས་ཅི་མཆིས་པ་དང་།

ཁྱད་པར་དུ་ཡང་དཀྱིལ་འཁོར་བསྒྲུབ་པ་ལ་སྐྱོན་དུ་གྱུར་པ་ཐམས་ཅད་མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བཟོད་པར་མཛད་ནས་ལུས་ངག་ཡིད་གསུམ་ལ་
སྒྲིབ་པར་མི་འབྱུང་ཞིང་། ལྷག་ཆད་ཁ་སྐོང་བར་མཛད་དུ་གསོལ། ཞེས་དང༌། སྒྲུབ་མཆོད་ཞག་སྦྲེལ་ན། ནུབ་ཕྱི་མ་ལ། ཧཱུྃ། ཆོས་དབྱིངས་དག་པའི་ངོ་བོ་ལས། །སྐུ་གཉིས་
རྣམ་པར་བྱུང་ནས་ནི། །སེམས་ཅན་ཀུན་གྱི་དོན་བྱའི་ཕྱིར། །དཀྱིལ་འཁོར་འདི་ལ་བྱིན་གྱིས་རློབས། །དུས་གསུམ་བདེ་བར་གཤེགས་པ་རྣམས། །ངོ་བོ་ཉིད་ཀྱིས་
མེད་ཀྱང་ནི། །བདག་གིས་སློབ་མ་དབང་བསྐུར་ཕྱིར། །དཀྱིལ་འཁོར་འདི་ལ་བྱིན་གྱིས་རློབས། །ཞེས་གསུམ་གྱིས་གསོལ་བ་གདབ། ། དངོས་གཞི་ཉིན་གཉིས་པ་མན་ཆད་ལ་སྐབས་འདིར་
བུམ་བསྐྱེད་གོང་ནས་༤༩བྱུང་བ་ལྟར་བྱའོ།། ༈ གཉིས་པ་དབང་བསྐུར་བ་ལ་གཉིས། དཀྱིལ་ཆོག་ལས། དབང་བསྐུར་ལ་ཡང་བདག་འཇུག་དང་། །སློབ་མ་དབང་བསྐུར་རྣམ་གཉིས་སོ། །ཞེས་པ་སྟེ། བདག་ཉིད་འཇུག་ཅིང་དབང་
བླང་བ་དང་སློབ་མ་གཞུག་ཅིང་དབང་བསྐུར་བ་གཉིས། ༈ དང་པོ་ནི། སློབ་དཔོན་གྱི་མདུན་དུ་མཎྜལ་སོགས་དགོས་པའི་ཡོ་བྱད་འདུས་བྱས་ལ། དཀྱིལ་འཁོར་གྱི་གཙོ་བོ་རང་གིས་དབང་ཐོབ་པའི་སློབ་དཔོན་དུ་མོས་ལ། སློབ་དཔོན་གྱི་

༄༅། །གསུངས་པ་རྣམས་གཙོ་བོས་གསུངས་པར་བསམ། རྗེས་ཟློས་དགོས་པ་རྣམས་རང་གིས་བྱེད་པར་བསམ་ནས་དབང་བཞི་ཡོངས་སུ་རྫོགས་པར་བླངས་ཏེ། དེའང་དཀྱིལ་ཆོག་ལས་སྡོམ་ཚིག་གསུངས་པ་རྣམས་རིམ་པས་སྦྱར་
ཞིང་ཁ་སྐོང་ཅུང་ཟད་དང་བཅས་བརྗོད་ན། མཇུག་དང་དངོས་གཞི་དབང་བསྐུར་གཉིས། དང་པོ་མཇུག་ལའང་ཕྱི་ནང་གཉིས། །ཕྱི་ལ་སྤྲོ་དྲི་བདེན་པ་བརྗོད། །ཆས་གཞུག་ལའང་གདོང་བཅིང་དང་། །མེ་ཏོག་ཕྲེང་གཏད་ཕྱི་ནང་གི །བར་
ཆད་བསྲུང་དང་ནང་སེམས་བསྐྱེད། །མཎྜལ་གསོལ་གདབ་ཕྱིར་འཇུག་གོ །ཞེས་པ་སྟེ། ཐོག་མར་ལས་བུམ་ནས་ཆུ་ཅུང་ཟད་འཐུང་སྟེ། ཁྲུས་བྱས་པར་བསམ་ལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས
ལྷ་ཡི་ཆུ༔ དེ་བཞིན་བདག་གི་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་བརྗོད། སྤྲོ་བ་དྲི་བ་ནི། བུ་ཁྱོད་ཚུར་ཤོག་ཅི་ལ་དགའ། །འདོད་དོན་
གང་ཡིན་ཁྱོད་ཀྱིས་སྨོས། །ཞེས་གསུངས་པར་བསམས་ལ། སྐལ་བཟང་བདག་ནི་བདེ་ཆེན་ལ། །བདག་ནི་གསང་བའི་དཀྱིལ་འཁོར་ལ། །རབ་ཏུ་དགའ་བས་འཚལ་ལགས་
སོ༑ །ཞེས་རང་གི་ལན་བཏབ། བདེན་པའི་སྟོབས་བརྗོད་པ་ནི། དྲིལ་བུ་བསིལ་ཞིང་གདངས་དང་བཅས་པས། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དྭངས་ལ་རྙོག་པ་མེད། ། །

བཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །དེ་བཞིན་ཉིད་དེ་ངེས་པར་འབྱུང་། །བདེན་པ་དེ་ཡིས་དཀྱིལ་འཁོར་འདིར། །གཟུགས་བརྙན་
གསལ་བར་སློབ་མ་རྣམས། །ཀུན་གྱིས་དྲི་མེད་མཐོང་བར་ཤོག །ཅེས་ལན་གསུམ། ཆས་སུ་ཞུགས་པ་ལ་གདོང་བཅིང་བ་ནི། ཨོཾ་ཙཀྵུ་བྷནྡྷ་ཝ་ར་མ་ན་ཡ་ཧཱུཾ། གིས་གདོང་བཅིང་བར་བསམ།
མེ་ཏོག་གི་ཕྲེང་བ་གཏད་པ་ནི། ཨཱ་ཁཾ་བཱི་ར་ཧཱུཾ། གིས་མེ་ཏོག་གི་ཕྲེང་བ་ལག་ཏུ་གནང་བར་བསམ། ཕྱིའི་བར་ཆད་བསྲུང་བ་ནི། ཀུ་ཤས་ལས་བུམ་གྱི་ཆུ་རང་ལ་གཏོར་ནས། ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷེ་
ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུཾ་བྃ། ཨོཾ་བཛྲ་མཱ་ར་ཎི་ཧཱུཾ་ཧོ༔ ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཅེས་བརྗོད། ནང་གི་བར་ཆད་བསྲུང་བ་ནི། ནང་མཆོད་ནས་ལྕེ་ཐོག་ཏུ་
བཞག་ལ། ཨོཾ་ཨཱཿཧཱུྃ། ཞེས་བརྗོད། ནང་གི་སེམས་བསྐྱེད་པ་ནི། རང་གི་སྙིང་གར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་དཀྱིལ་འཁོར། དེའི་སྟེང་དུ་དོན་དམ་བྱང་ཆུབ་སེམས་
ཀྱི་རང་བཞིན་རྡོ་རྗེ་དཀར་པོ་རྩེ་ལྔ་པ། ཨོཾ་སརྦ་ཡོ་ག་ཙིཏྟ་ཨུཏྤ་ད་ཡཱ་མི། ཞེས་དང་། རྡོ་རྗེ་སྙིང་ཁར་རེག་ལ། སུ་ར་ཏི་ས་མ་ཡ་སྟྭཾ་ཧོསིདྡྷི་བཛྲ་ཡ་ཐཱ་སུ་ཁཾ། ཞེས་བརྗོད། མཎྜལ་

༄༅། །འབུལ་བ་ནི། དང་པོ་འདི་དང་གཏང་རག་གི་ཐ་མ་གཉིས་ལ་མཎྜལ་བདུན་མ་རྒྱས་པར་བརྗོད་པ་ནི། ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོ་
བཛྲ་རེ་ཥེ་ཨཱཿཧཱུཾ། ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་སྤྱོད།
བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་། དཀྱིལ་འཁོར་གྱི་གཙོ་བོ་ཐ་མི་དད་པ་ལ་
དཀྱིལ་འཁོར་དུ་འཇུག་པའི་ཆོས་རྣམས་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ།
ཞེས་པས་མཎྜལ་ཕུལ་ལ། གསོལ་བ་གདབ་པ་ནི། བླ་མ་སངས་རྒྱས་ཀུན་དང་མཉམ། །སློབ་དཔོན་ལ་ནི་བདག་སྐྱབས་མཆི། །རྡོ་རྗེ་གཞོན་ནུ་འཁོར་དང་བཅས། །ལྷ་རྣམས་ལ་
ཡང་ཕྱག་འཚལ་ལོ། །མྱ་ངན་འདས་པའི་གྲོང་ཁྱེར་དུ། །སློབ་དཔོན་གྱིས་ཀྱང་བདག་གཞུགས་གསོལ། །ལན་གསུམ་བརྗོད་པ་སྟེ་ཕྱི་འཇུག་གོ །གཉིས་པ་ནང་འཇུག་གི་སྡོམ་ནི། ནང་ལ་

གསོལ་ཕྱག་དམ་བསྒྲགས་དང་། །ཐུན་མོང་ཐུན་མོང་མ་ཡིན་པའི། །སྡོམ་པ་ལེགས་པར་བཟུང་བྱས་ནས། །ཡེ་ཤེས་དབབ་ལ་དམ་བཞག་དང་། །མཎྜལ་གསོལ་གདབ་དངོས་རྣམས་སོ། །སྣང་བ་དྲི་དང་མེ་ཏོག་དོར། །མིག་དབྱེ་མེ་ཏོག་
ཕྲེང་བའི་དབང་། །དཀྱིལ་འཁོར་བལྟ་བ་རབ་བསྐུལ་ནས། །བསྟན་པ་ལ་ཡང་མཚན་ཉིད་དང་། །རྟེན་དང་བརྟེན་པའི་རྣམ་དག་གོ །ཞེས་པ་ལས། གསོལ་བ་གདབ་པ་ནི། རྡོར་དྲིལ་འཛིན་པས་གདངས་དང་བཅས།
གཤེགས་པ་ཀུན་གྱི་གནས། །རྡོ་རྗེ་གཞོན་ནུའི་དཀྱིལ་འཁོར་མཆོག །གསང་བའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། །ལན་གསུམ། ཕྱག་
འཚལ་བ་ནི། ཧཱུྃ་ཛཧཱུྃ༔ ཞེས་བརྗོད་ཅིང་བླ་མའི་ཕྱག་གི་རྡོ་རྗེ་ལ་འཇུས་ཏེ་དཀྱིལ་འཁོར་གྱི་ཤར་སྒོར་ཁྲིད་པར་བསམ། ཛཧཱུྃ་བཾ་ཧོ༔ ཞེས་བརྗོད་ལ་བླ་མས་གསུང་པར་བསམ་ཞིང་དཀྱིལ་འཁོར་ལ་གཡས་བསྐོར་བྱས་ནས།
ཤར་སྒོར་གནས་པས་ལུས་ངག་ཡིད་གསུམ་གྱིས་ཕྱག་འཚལ་བར་མོས་ལ། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་བདག་ཉིད་ཅན། །བདེ་གཤེགས་རྒྱལ་བ་འཁོར་
བཅས་ལ། །ལུས་ངག་ཡིད་ཀྱིས་ཕྱག་འཚལ་ལོ། །ཞེས་དང་། དམ་ཚིག་བསྒྲགས་པ་བདག་འཇུག་ལ་མི་མཛད། སྡོམ་པ་བཟུང་བ་ལ། མདུན་གྱི་ནམ་མཁར་བླ་མ་དང་གཉིས་སུ་མེད་པའི་རྡོ་རྗེ་གཞོན་ནུ། དཀོན་

༄༅། །མཆོག་གསུམ་སོགས་བསམས་ལ། ཐུན་མོང་བ་ནི། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །རྣལ་འབྱོར་སྔགས་བདག་ཧེ་རུ་ཀ །
འཁོར་ལོ་བཞུགས་པའི་བདག་ཉིད་ཅན། །དེ་རྣམས་ལ་ཡང་སྐྱབས་སུ་མཆི། །དཀྱིལ་འཁོར་བདག་པོར་གྱུར་པ་ཡི། །བྱང་ཆུབ་སེམས་ཀྱི་དངོས་པོ་ནི། །ཁྱད་པར་དུ་
ཡང་སློབ་དཔོན་ལ། །རྟག་ཏུ་བདག་ནི་སྐྱབས་སུ་མཆི། །དཀྱིལ་དང་འཁོར་དུ་བཅས་པ་རྣམས། །གཙོ་བོ་འཁོར་དང་བཅས་པ་ཡི། །རྣལ་འབྱོར་འཁོར་བཅས་
ཐམས་ཅད་དང་། །བྱང་ཆུབ་སེམས་དཔའ་ཐམས་ཅད་ནི། །དེ་དག་བདག་ལ་དགོངས་སུ་གསོལ། །བདག་ནི་དུས་འདི་ནས་བཟུང་སྟེ། །ཇི་སྲིད་བྱང་ཆུབ་མ་ཐོབ་
བར༑ །བདག་གིས་སྡོམ་པ་མ་ལུས་བཟུང་། །བདག་གིས་སྡིག་པ་བགྱིས་པ་གང་། །བདེ་གཤེགས་སྤྱན་སྔར་མཆིས་ནས་སུ། །དུས་གསུམ་སྡིག་པ་བགྱིས་པ་རྣམས། །
ཁྱོད་ལ་མ་ལུས་སོ་སོར་བཤགས། །སངས་རྒྱས་ཆོས་དང་བྱང་ཆུབ་སེམས། །རང་རྒྱལ་དགྲ་བཅོམ་ཉན་ཐོས་སོགས། །འགྲོ་བ་ཀུན་གྱི་བསོད་ནམས་ལ། །དེ་ལ་།

རྗེས་སུ་ཡི་རང་བགྱི། །སེམས་ཅན་མ་ལུས་སྲིད་པར་ལྟུང་། །འགྲོ་རྣམས་ཀུན་ལ་ཕན་བྱའི་ཕྱིར། །བདག་གིས་དུས་འདི་ཉིད་དུ་ནི། །བྱང་ཆུབ་སེམས་ནི་བསྐྱེད་པར་།
བགྱིད༑ །ལན་གསུམ་ཐུན་མོང་མ་ཡིན་པ་འཛིན་སྙམ་པས། བདེ་གཤེགས་རྒྱལ་བ་འཁོར་དང་བཅས། །མ་ལུས་བདག་ལ་དགོངས་སུ་གསོལ། །སངས་རྒྱས་ཆོས་དང་དགེ་འདུན་ཏེ། །
བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་སྡོམ་པ་ནི། །ཡང་དག་ཉིད་དུ་བཟུང་བར་བགྱི། །རྡོ་རྗེ་རིགས་མཆོག་སྡོམ་པ་ནི། །རྡོ་རྗེ་དྲིལ་བུ་ཕྱག་
རྒྱ་ཡང་། །ཡང་དག་ཉིད་དུ་བཟུང་བར་བགྱི། །སློབ་དཔོན་དག་ཀྱང་བཟུང་བར་བགྱི། །རིན་ཆེན་རིགས་མཆོག་སྡོམ་པ་ནི། །དམ་ཚིག་ཡིད་དུ་འོང་བ་ལ། །ཉིན་
རེ་བཞིན་དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་མཆོག་སྡོམ་པ་ནི། །ཕྱི་ནང་གསང་བ་ཐེག་པ་གསུམ། །
དམ་པའི་ཆོས་ནི་མ་ལུས་བཟུང་། །ལས་ཀྱི་རིགས་མཆོག་སྡོམ་པ་ནི། །སྡོམ་པ་ཐམས་ཅད་ལྡན་པ་ནི། །ཡང་དག་ཉིད་དུ་བཟུང་བར་བགྱི། །མཆོད་པའི་ལས་ཀྱང་ཅི་།

༄༅། །ནུས་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །དེ་བཞིན་བརྟན་པོར་
བཟུང་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །སངས་རྒྱས་ཉིད་དུ་བསྒྲུབས་ནས་ཀྱང་། །སེམས་ཅན་འཁོར་བར་བྱིང་བ་རྣམས། །བྱང་ཆུབ་གནས་སུ་བསྒྲལ་
བར་བགྱི། །ལན་གསུམ། ཡེ་ཤེས་དབབ་པའི་སྔོན་འགྲོ་དམ་བཞག་བཞིའི་དང་པོར་ཕན་ཡོན་གྱི་སྒོ་ནས་དམ་ལ་བཞག་པ་ནི། རྡོ་རྗེ་སྤྱི་བོར་བཟུང་ལ། རིགས་ཀྱི་བུ་མཆོག་ཚུར་ཉོན་ཅིག །དེང་ཁྱོད་བདེ་
གཤེགས་འཁོར་བཅས་ཀྱི། །ནང་དུ་ཁྱོད་ཉིད་ཞུགས་པ་ན། །སློབ་དཔོན་ལུང་བསྟན་ངས་ཀྱང་ནི། །བཅོམ་ལྡན་རྡོ་རྗེ་གཞོན་ནུ་ཡི། །ཡེ་ཤེས་ཁྱོད་ལ་བསྐྱེད་པར་བྱ། །
རྣལ་འབྱོར་བུ་མཆོག་ཁྱོད་ཀྱིས་ཀྱང་། །དེ་བཞིན་གཤེགས་པའི་དཀྱིལ་འཁོར་གྱི། །དངོས་གྲུབ་དམ་པ་ཐོབ་པར་འགྱུར། །དངོས་གྲུབ་གཞན་ལྟ་སྨོས་ཅི་དགོས། །
ཁྱོད་ཀྱིས་དཀྱིལ་འཁོར་མ་མཐོང་བའི། །མདུན་དུ་སྨྲ་བ་མ་བྱེད་ཅིག །གལ་ཏེ་སྨྲས་པར་གྱུར་ན་ནི། །དམ་ཚིག་ཉམས་ཏེ་དམྱལ་བར་འགྲོ། །ཞེས་དང་། གཉིས་པ་ཉེས་

དམིགས་ཀྱི་སྒོ་ནས་དམ་ལ་བཞག་པ་ནི། རྡོ་རྗེ་སྙིང་གར་གཏུག་ལ། བཅོམ་ལྡན་རྡོ་རྗེ་གཞོན་ནུ་ནི། །ཁྱོད་ཀྱི་སྙིང་ལ་ཡང་དག་ཞུགས། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་
བྲལ་ཏེ་གཤེགས། །གསུམ་པ་གཉིས་ཀའམ་གནའ་ཆུ་སྦྱིན་པའི་སྒོ་ནས་དམ་ལ་བཞག་པ་ནི། རྣམ་རྒྱལ་བུམ་ཆུའམ་ནང་མཆོད་ནས་ལྕེར་བཞག་ལ། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་ཉམས་ན་སྲེག་
པར་བྱེད། །དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་འགྲུབ། །ཨོཾ་མ་ཧཱ་པཉྩ་ཨ་མྲྀ་ཏ་ཧ་ན་ཧ་ན་ཨུ་ཏ་ཀ་ཧཱུྃ་ཕཊ། བཞི་པ་བླ་མའི་བཀའ་གཉན་པའི་སྒོ་
ནས་དམ་ལ་བཞག་པ་ནི། རྡོ་རྗེ་སྤྱི་བོར་བཟུངས། དེང་ནས་བརྩམས་ཏེ་ཐམས་ཅད་དུ། །རྡོ་རྗེ་གཞོན་ནུ་ང་ཡིན་གྱི། །ང་ཡིས་སྨྲས་པ་བུ་ཡིས་གྱིས། །ང་ལ་བརྙས་པར་མ་བྱེད་ཅིག །ང་
ལ་བརྙས་པ་བྱས་ན་ནི། །ཁྱོད་ནི་སྡུག་བསྔལ་མ་བྲལ་བར། །ཚེ་ཡི་འདུ་བྱེད་བྱས་ནས་ནི། །སེམས་ཅན་དམྱལ་བར་ཆེན་པོར་ལྟུང་། །ཞེས་སོ།། ༈ མཎྜལ་གླིང་
བཞི་རི་རབ་ཉི་ཟླ་ཟུང་ཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་དངོས་གཞི་ཡེ་ཤེས་།

༄༅། །དབབ་པ་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱི་བརླབ་ཏུ་གསོལ། ཞེས་སོ། །གསོལ་
གདབ་ནི། སློབ་དཔོན་ཆེན་པོ་དགོངས་སུ་གསོལ། །རྡོ་རྗེ་གཞོན་ནུ་འཁོར་བཅས་རྣམས། །དེང་འདིར་བདག་ལ་དབབ་ཏུ་གསོལ། །ལན་གསུམ། ཡེ་ཤེས་དབབ་པ་དངོས་ནི།
རང་སྐད་ཅིག་གིས་སྟོང་པའི་ངང་ལས་རྡོ་རྗེ་གཞོན་ནུ་སྐུ་མདོག་མཐིང་ནག །ཞལ་གསུམ་ཕྱག་དྲུག་པ། ཞལ་གཡས་དཀར་གཡོན་དམར་བ། དབུས་མཐིང་ནག །
ཕྱག་དྲུག་གི་དང་པོ་གཉིས་ཀྱིས་རྡོ་རྗེ་རྩེ་དགུ་པ་དང་རྩེ་ལྔ་པ་བསྣམས་པ། གཡོན་དང་པོ་གཉིས་ཀྱིས་མེ་དཔུང་འབར་བ་དང་རྩེ་གསུམ་བསྣམས་པ། ཐ་མ་གཉིས་ཀྱིས་རི་
རབ་ཀྱི་ཕུར་བུ་བསྒྲིལ་ཞིང་དུར་ཁྲོད་ཀྱི་ཆས་བརྒྱད་ཀྱིས་བརྒྱན་པའི་པང་ན་ཡུམ་འཁོར་ལོ་རྒྱས་འདེབས་མ་སྔོན་མོ་ཞལ་གཅིག་ཕྱག་གཉིས་མ། གཡས་འཁོར་ལོ་གཡོན་ཐོད་
ཁྲག་རུས་པའི་རྒྱན་གྱིས་བརྒྱན་པ་དང་མཉམ་པར་སྦྱོར་བའི་ཞབས་བཞི་བགྲད་པའི་འོག་ཏུ། ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་ལྟ་བུ་ཆང་བཟུང་ཐུར་དུ་

བསྟན་ཞིང་། མཆོག་མ་གཉིས་གྱེན་དུ་བསྟན་པ་ལ་གཡོ་བའི་བ་དན་གྱིས་མཚན་པ། རྐང་མཐིལ་གཉིས་སུ་ཡི་གེ་ཛྷཻ་ལྗང་གུ་དྲག་ཅིང་བཟོད་པར་དཀའ་བ་རེ་རེ། སུམ་
མདོར་རཾ་ལས་བྱུང་བའི་མེའི་དཀྱིལ་འཁོར་གྲུ་གསུམ་དམར་པོ་རཾ་དང་མེ་འབར་བས་མཚན་པ། སྙིང་གར་ལཾ་ལས་བྱུང་བའི་སའི་དཀྱིལ་འཁོར་གྲུ་བཞི་སེར་པོ་ཟུར་གཞིར་རྡོ་
རྗེ་རྩེ་གསུམ་པ་དང་ལྟེ་བ་ལ་ལཾ་གྱིས་མཚན་པ། མགྲིན་པར་ཝཾ་ལས་བྱུང་བའི་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པ་ལ་ཨས་མཚན་པ། སྤྱི་བོར་ཡཾ་ལས་བྱུང་བའི་
རླུང་གི་དཀྱིལ་འཁོར་དུ་བ་འཁྲིགས་པ་ལྟ་བུའི་དབུས་སུ་ཧས་མཚན་པ་མདུན་བསྐྱེད་ཀྱི་གཙོ་བོའི་ཐུགས་ཀ་ནས་འོད་འཕྲོས། རྐང་འོག་གི་རླུང་ལ་ཕོག་པས་རླུང་དེ་གཡོས།
རྐང་མཐིལ་གྱི་ཛྷཻཾ་མེར་འབར། ལོང་བུ་གཉིས་ཀྱི་རྩ་ནས་ཞུགས། བརླའི་རྩ་བོ་ཆེ་ནས་ཡར་དམར་ཁྱུག་ཁྱུག་སོང་། སུམ་མདོར་གཞིར་གནས་ཀྱི་མེ་དང་ཁྲུག་ཆིལ་ཏེ་
འདྲེས་པས་དྲག་ཏུ་འབར་བས་སྙིང་ཁའི་ས་བསྲོས། དེས་མགྲིན་པའི་ཆུ་བསྐོལ་བའི་རླངས་པ་གྱེན་དུ་སོང་བས་སྤྱི་བོའི་རླུང་གཡོས། ཐུར་དུ་བུམ་པས་མགྲིན་པའི་ཆུའི་

༄༅། །ཟེགས་མ་སྙིང་གའི་ས་ལ་ཐིམ་པས་བདེ་བ་དང་། ལྟེ་བའི་མེ་འབར་བས་དྲོད་སྐྱེས་ནས་སྙིང་གར་བདེ་དྲོད་འཛོམ་པ་ལ་བརྟེན་ནས་ལྷན་ཅིག་སྐྱེས་པའི་ཡེ་ཤེས་
མངོན་དུ་བྱས། སླར་ཡང་མདུན་བསྐྱེད་ཀྱི་གཙོ་བོའི་ཐུགས་ཀ་ནས་རྡོ་རྗེ་གནོད་སྦྱིན་མ་སྐུ་མདོག་དཀར་མོ་པུ་ཤུད་ཀྱི་མགོ་ཅན་ལྕགས་ཀྱུ་དང་ཕུར་པ་ཐོགས་པ་མང་པོ་སྤྲོས།
ཕྱོགས་བཅུའི་སངས་རྒྱས་བྱང་སེམས་དཔའ་བོ་མཁའ་འགྲོ་རྣམས་རྡོ་རྗེ་གཞོན་ནུའི་སྐུའི་རྣམ་པ་བསམ་གྱིས་མི་ཁྱབ་པ་སྤྱན་དྲངས། རང་གི་རྐང་འོག་གིས་རླུང་གིས་ཡར་
བཏེགས༑ སྤྱི་བོའི་རླུང་གིས་ཐུར་དུ་མནན་ནས་ལུས་བར་སྣང་དུ་འདར་ཡེད་མེད་གནས་པའི་སྤྱི་བོར་དང་བ་སྤུའི་བུ་ག་ནས་དཀྱིལ་འཁོར་གྱི་ལྷ་ཚོགས་ཁ་བ་བབ་པ་བཞིན་
སིབ་སིབ་ཐིམ་པར་གྱུར། ཧཱུྃ་ཨ་ཧ་ཛྷཻཾ། ལན་གསུམ་བརྗོད་ནས་རོལ་མོ་རྣམས་དྲག་ཏུ་བྱས་ཏེ། ཏིཥྛ་མ་ཧཱ་ཀྲོ་དྷ་ཨཱ་ཝེ་ཤ་ཡ། ཨཱ་ཝེ་ཤ་ཡ། སྟྭཾ་བྷ་ཡ། སྟྭཾ་བྷ་ཡ། ར་ར་ར་ར།
ཙ་ལ་ཡ། ཙ་ལ་ཡ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཞེས་བརྗོད་ཅིང་རོལ་མོ་བཞག ཏིཥྛ་བཛྲ་སོགས་བརྗོད་ཅིང་སྤྱི་བོ་རྡོ་རྗེ་རྒྱ་གྲམ་བྱ། སྣང་བ་དྲི་བ་ནི། གཙོ་བོ་བླ་མས་ཁ་དོག་དྲི་བ་

མཛད་པར་བསམ་སྟེ། དཀྱིལ་འཁོར་གྱི་སྟེང་གི་ནམ་མཁའི་ཁ་དོག་བརྟགས་པ་ལ། དཀར་སེར་དམར་ནག་ལྗང་ཁུ་སྣ་ཚོགས་རྣམས་མཐོང་ན། ཞི་རྒྱས་དབང་དྲག་ལས་སྣ་ཚོགས་རྣམས་འགྲུབ་བོ་སྙམ་དུ་དྲན་པར་བྱའོ། །མེ་ཏོག་དོར་བ་ནི།
ཨོཾ་པྲ་ཏིཙྪ་བཛྲ་ཧོ༔ སྔར་གྱི་མེ་ཏོག་གཙོ་བོའི་དབུར་ཕུལ་བར་བསམ། མིག་དབྱེ་བ་ནི། སྔོན་གྱི་མིག་མཁན་རྒྱལ་པོ་ཡིས། །མིག་གི་ལིང་ཐོག་བསལ་བ་ལྟར། །བཅོམ་ལྡན་རྡོ་རྗེ་གཞོན་
ནུ་ཡིས། །ཁྱོད་ཀྱི་མི་ཤེས་དྲི་མ་བསལ། །ཨོཾ་བཛྲ་པྲ་བེ་ཤཱ་ཡ་ཕཊ། ཅེས་བརྗོད་ལ་མིག་དར་དབྱེ་བར་བསམ། མེ་ཏོག་ཕྲེང་བའི་དབང་ནི། སྟོབས་དང་ལྡན་པའི་སེམས་ཅན་ཁྱོད། །
མེ་ཏོག་ཕྲེང་བས་དབང་བསྐུར་རོ། །ཨོཾ་ཨཱཧཱུྃ་ཨ་བྷི་ཥིཉྩམཾ། ཞེས་མེ་ཏོག་ཕྲེང་བ་ཕུལ་བ་དེ་མགོ་བོར་བཞག་ཅིང་དབང་བསྐུར་བར་བསམ། དེ་ལྟར་ན་ཁྱོད་ཀྱིས་མི་ཤེས་པའི་མིག་གི་རབ་རིབ་
དག་ནས། ཡེ་ཤེས་ཀྱི་མིག་ཐོབ་སྟེ་ཐར་པ་ཆེན་པོའི་དཀྱིལ་འཁོར་མངོན་སུམ་དུ་མཐོང་བ་ཡིན་ནོ། །ཞེས་བརྗོད། དཀྱིལ་འཁོར་བལྟ་བར་བསྐུལ་བ་ནི། ཧེ་བཛྲ་པཱ་ཤྱེ། དཀྱིལ་
འཁོར་བཟང་པོ་འདི་ལ་ལྟོས། །ཤེས་རབ་རྣམ་གསུམ་རབ་ཏུ་བསྐྱེད། །ཁྱོད་ནི་ཐུགས་ཀྱི་རིགས་སུ་སྐྱེ། །བདེ་བར་གཤེགས་པས་བྱིན་གྱིས་རློབས། །དངོས་གྲུབ་

༄༅། །ཐམས་ཅད་མངོན་དུ་འགྱུར། །འགྲོ་བ་རིགས་དྲུག་ཐམས་ཅད་ལ། །བུ་བཞིན་སྙིང་རྗེ་ཀུན་ལ་བསྐྱེད། །གསང་བའི་ཆོས་ལ་དད་པར་གྱིས། །ཞེས་བརྗོད། །
དཀྱིལ་འཁོར་གྱི་མཚན་ཉིད་བསྟན་པ་ནི། དཀྱིལ་འཁོར་བསྟན་པས་ཡེ་ཤེས་ཀྱི་སྣང་བ་ལས་གྲུབ་པའི་རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་མཐོང་བར་མོས་པ་བྱེད་པའོ། །རྟེན་དང་བརྟེན་པའི་རྣམ་དག་ནི། །གཞལ་
ཡས་གྲ་བཞིར་གྱུར་པ་ནི། །ཚད་མེད་བཞི་རྣམས་རྣམ་པར་དག །སྒོ་བཞི་དྲན་པ་ཉེར་བཞག་བཞི། །རྣམ་པར་དག་པའི་རྟགས་ཡིན་ནོ། །རྟ་བབས་ཡང་དག་སློང
བཞི༑ །རྣམ་པར་དག་པའི་རྟགས་ཡིན་ནོ། །དྲ་བ་དྲ་ཕྱེད་ཀྱིས་བརྒྱན་པ། །ཉོན་མོངས་ཆེ་ཆུང་རྣམ་དག་རྟགས། །ཀ་བ་བརྒྱད་ཀྱིས་དབུ་བརྒྱན་པ། །འཕགས་
ལམ་བརྒྱད་པོ་རྣམ་དག་རྟགས། །རིན་ཆེན་ཕ་གུ་ལ་སོགས་བརྒྱན། །ཚུལ་ཁྲིམས་རྣམ་པར་དག་པའི་རྟགས། །འདོད་པའི་ལྷ་མོས་བརྒྱན་པ་ནི། །གཟུགས་སྒྲ་དྲི་རོ་
རྣམ་དག་རྟགས། །སྒོ་བཞིར་རྒྱལ་མཚན་བཞི་རྣམས་ནི། །རྣམ་རྟོག་བདུད་ལས་རྒྱལ་བའི་རྟགས། །ཟུར་བཞིར་རྒྱལ་མཚན་བཞི་རྣམས་ནི། །ཕྱི་ཡི་བདུད་ལས་རྒྱལ་

བའི་རྟགས། །ཞིང་གི་བླ་བྲེས་བརྒྱན་པ་ནི། །ཐབས་དང་ཤེས་རབ་གཉིས་མེད་རྟགས། །རྡོ་རྗེ་ར་བས་བསྐོར་བ་ནི། །ཆོས་ཀྱི་འཁོར་ལོ་བསྐོར་བའི་རྟགས། །མེ་།
འོད་འབར་བས་བསྐོར་བ་ནི། །བགེགས་ལ་སོགས་པས་མི་ཚུགས་རྟགས། །བུམ་པ་རྣམས་ཀྱིས་བརྒྱན་པ་ནི། །བྱང་ཆུབ་སེམས་ནི་རྒྱས་པའི་རྟགས། །དཔག་
བསམ་ཤིང་གིས་བརྒྱན་པ་ནི། །ཐུགས་རྗེས་ཡོངས་ལ་ཁྱབ་པའི་རྟགས། །ཞེས་བརྗོད་པས་རྟེན་གཞལ་ཡས་ཁང་གི་རྣམ་དག་གོ །བཅོམ་ལྡན་རྡོ་རྗེ་གཞོན་ནུ་ནི། །རྣམ་ཤེས་ཚོགས་
བརྒྱད་དག་པའོ། །ཁྲོ་བོ་ཆེན་པོ་རྣམ་རྒྱལ་ནི། །ངག་འཁྱལ་རྣམ་པར་དག་པའོ། །ཁྲོ་ཆེན་དབྱུག་པ་སྔོན་པོ་ནི། །བརྫུན་དུ་སྨྲ་བ་རྣམ་པར་དག །ཁྲོ་བོ་ཆེན་པོ་
གཤིན་རྗེ་གཤེད། །སྲོག་གཅོད་རྣམ་པར་དག་ལས་བྱུང་། །ཁྲོ་བོ་ཆེན་པོ་མི་གཡོ་མགོན། །ལོག་པར་ལྟ་བ་རྣམ་པར་དག །ཁྲོ་བོ་ཆེན་པོ་རྟ་མགྲིན་ནི། །ཕྲ་མ་རྣམ་
པར་དག་པའོ། །ཁྲོ་ཆེན་གཞན་གྱིས་མི་ཐུབ་པ། །མ་བྱིན་ལེན་པ་རྣམ་པར་དག །ཁྲོ་བོ་ཆེན་པོ་བདུད་རྩི་འཁྱིལ། །ཚིག་རྩུབ་རྣམ་པར་དག་པའོ། །ཁྲོ་ཆེན་ཁམས་

༄༅། །གསུམ་རྣམ་རྒྱལ་ནི། །གནོད་སེམས་རྣམ་པར་དག་པའོ། །ཁྲོ་བོ་ཆེན་པོ་སྟོབས་པོ་ཆེ། །བརྣབ་སེམས་རྣམ་པར་དག་པའོ། །ཁྲོ་བོ་ཆེན་པོ་ཧཱུྃ་ཀ་ར། ། །
འདོད་ལོག་རྣམ་པར་དག་པའོ། །དེ་རྣམས་ཀུན་གྱི་ཡུམ་རྣམས་ནི། །རྣམ་པར་དག་པའི་ཡུལ་རྣམས་སོ། །ཤར་སྒོར་པུ་ཤུད་མགོ་ཅན་ནི། །སྙིང་རྗེ་རྣམ་པར་དག་
པའོ༑ །ལྷོ་སྒོར་བྱ་རོག་མགོ་ཅན་ནི། །བྱམས་པ་རྣམ་པར་དག་པའོ། །ནུབ་སྒོར་སྲིན་བྱའི་མགོ་ཅན་ནི། །དགའ་བ་རྣམ་པར་དག་པའོ། །བྱང་སྒོར་ཁྲ་ཡི་མགོ་
ཅན་ནི། །བཏང་སྙོམས་རྣམ་པར་དག་པའོ། །ཞེས་བརྟེན་པ་ལྷའི་རྣམ་དག་གོ །དེ་ལྟར་ན་འཇུག་པ་རྣམ་པ་གཉིས་ཀྱི་སྒོ་ནས་དཀྱིལ་འཁོར་དུ་ཞུགས་པས་ལམ་ལྔ་ལས་ཚོགས་
པ་སྐྱེ་བའི་མཐུ་དང་ལྡན་པར་བྱས་པ་ཡིན་ནོ། །ཞེས་བརྗོད་པ་སྟེ་མཇུག་པའོ།། ༈ གཉིས་པ་དངོས་གཞི་དབང་བསྐུར་བ་ནི། དབང་ལའང་བུམ་དབང་གསང་བ་དང་། །ཤེས་རབ་ཡེ་ཤེས་བཞི་
པའོ༑ །དང་པོ་བུམ་དབང་ལའང་གཉིས། །སློབ་མ་སློབ་དཔོན་རྣམ་གཉིས་སོ། །སློབ་མའི་སྔོན་འགྲོའི་མཎྜལ་དང་། གསོལ་གདབ་བྱུར་བསལ་དངོས་ལའང་། །རིགས་ལྔ་བདག་པོའི་དབང་རྣམས་སོ། །ཞེས་པ་ལྟར་སྔོན་འགྲོ་སློབ་མའི་

དབང་བསྐུར་ཞུ་བའི་ཡོན་དུ་མཎྜལ་ཕུལ་བ་ནི། མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ནི། བླ་མ་དང་དཀྱིལ་འཁོར་གྱི་
གཙོ་བོ་ཐ་མི་དད་པ་ལ་རྡོ་རྗེ་སློབ་མའི་དབང་བསྐུར་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་
གསོལ༑ ཞེས་དབུལ། གསོལ་བ་གདབ་པ་ནི། སློབ་དཔོན་དམ་པ་དགོངས་སུ་གསོལ། །རྡོ་རྗེ་གཞོན་ནུའི་དབང་བསྐུར་རྣམས། །སེམས་ཅན་ཀུན་ལ་ཕན་གདགས་ཕྱིར། །
ཕྱིར་མི་ལྡོག་པའི་དབང་སྩོལ་ཅིག །ཅེས་པ་ལན་གསུམ། བྱུར་བསལ་བ་ནི། རང་ཉིད་དཀྱིལ་འཁོར་གྱི་ལྷོ་ཕྱོགས་སུ་དབང་སྟེགས་ཀྱི་དཀྱིལ་འཁོར་རིན་པོ་ཆེ་སྣ་ཚོགས་ལས་གྲུབ་
པའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་སེང་གེའི་ཁྲི་པདྨ་ཉི་མ་དབང་ཕྱུག་ཕོ་མོ་བསྣོལ་བའི་གདན་ལ། རང་ཉིད་ཧཱུཾ་ལས་རྡོ་རྗེ་གཞོན་ནུ་སྐུ་
མདོག་མཐིང་ནག །ཞལ་གསུམ་ཕྱག་དྲུག་པ། ཞལ་གཡས་དཀར་གཡོན་དམར་བ། དབུས་མཐིང་ནག་ཕྱག་དྲུག་གིས་དང་པོ་གཉིས་ཀྱིས་རྡོ་རྗེ་རྩེ་དགུ་པ་དང་རྩེ་ལྔ་པ་།

༄༅། །བསྣམས་པ། གཡོན་དང་པོ་གཉིས་ཀྱིས་མེ་དཔུང་འབར་བ་དང་རྩེ་གསུམ་བསྣམས་པ། ཐ་མ་གཉིས་ཀྱིས་རི་རབ་ཀྱི་ཕུར་བུ་བསྒྲིལ་ཞིང་དུར་ཁྲོད་ཀྱི་ཆས་།
བརྒྱད་ཀྱིས་བརྒྱན་པའི་པང་ན་ཡུམ་འཁོར་ལོ་རྒྱས་འདེབས་མ་སྔོན་མོ་ཞལ་གཅིག་ཕྱག་གཉིས་མ་གཡས་འཁོར་ལོ་གཡོན་ཐོད་ཁྲག །རུས་པའི་རྒྱན་གྱིས་བརྒྱན་པ་དང་
མཉམ་པར་སྦྱོར་བ། དེའི་སྟེང་དུ་གདུགས་དཀར་པོ། གཡས་སུ་རྒྱལ་མཚན། གཡོན་དུ་བ་དན། ཁོར་ཡུག་ཏུ་མཆོད་པ་སྣ་ཚོགས་ཀྱིས་བསྐོར་བའི་དཔྲལ་བར་ཨོཾ།
མགྲིན་པར་ཨཱཿ ཐུགས་ཀར་ཧཱུྃ། མདུན་བསྐྱེད་ཀྱི་གཙོ་བོའི་ཐུགས་ཀ་ནས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྡོ་རྗེ་
གཞོན་ནུ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ རང་ལ་གཉིས་སུ་མེད་པར་ཐིམ། མདུན་སྐྱེད་ཀྱི་ཐུགས་ཀ་ནས་ཁྲོ་བོ་མཚོན་ཆ་ཐོགས་པ་དཔག་ཏུ་མེད་
པ་སྤྲོས་ནས་བདག་ཉིད་ཀྱི་དབང་ལེན་པ་ལ་བར་དུ་གཅོད་པར་བྱེད་པའི་བགེགས་དང་ལོག་པར་འདྲེན་པ་ཐམས་ཅད་རྒྱངས་རིང་དུ་བསྐྲད། ཨོཾ་བཛྲ་ཀཱི་ལི་ཀཱི་ལ་ཡ་སརྦ་

བིགྷཱན་བྷན་ཧཱུྃ་ཕཊ། ཅེས་བརྗོད་ཅིང་རོལ་མོ་དྲག་ཏུ་བརྡུང་ངོ་། །དངོས་གཞི་རིག་པའི་དབང་ལྔ་ནི། རང་དང་དབང་རྫས་རྣམ་རྒྱལ་བུམ་པ་གཉིས་ལ་ཀུ་ཤའི་རྩ་བས་ལས་བུམ་གྱི་ཆུ་གཏོར་ཞིང་། ཨོཾ་བཛྲ་ཀྲོ་དྷ་ཨ་མྲྀ་ཏ་
ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ་ཀྱིས་བསངས། ཨོཾ་སྭ་བྷ་ཝས་སྦྱངས། བདག་གི་རྣམ་པར་ཤེས་པའི་ཕུང་པོ་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པའི་ངང་ལས་པཾ་
ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་
འདུས་ཡོངས་སུ་གྱུར་པ་ལས་གཉིས་ཀའང་མི་བསྐྱོད་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པ།
རྡོ་རྗེའི་སྐྱིལ་མོ་ཀྲུང་གིས་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་འཕྲོས་པ་འདི་རྣམས་མདུན་བསྐྱེད་ཀྱི་གཙོ་བོ་ཁོ་ན་ཡིན། ཀའི་ཧཱུྃ་ལས་
འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མི་བསྐྱོད་པའི་རྣམ་པར་བཛྲ་ས་མཱ་ཛ༔ ཛཧཱུྃ་བྃ་ཧོ༔ ཨོཾ་བཛྲ་ཨ་ཧ་རལླི་ཧཱུཾ། པུཥྤཾ།

༄༅། །དྷཱུ་པཾ། ཨཱ་ལོ་ཀེ །གནྡྷེ། ནེ་ཝི་དྱཾ། ཤབྡ་ཨཱཧཱུཾ། ཨོཾ་བཛྲ་ཨུ་ད་ཕ་ལ་ཡ། བིཥྤུ་ར་ཡ་ཧཱུྃ་ཕཊ། ཅེས་དང་། དྲིལ་བུ་བསིལ་ཞིང་། མི་བསྐྱོད་པ་ནི་ཡེ་
ཤེས་ཆེ། །རྡོ་རྗེའི་ཐུགས་ནི་བླ་ན་མེད། །སྐྱེ་མེད་སྤྲོས་བྲལ་ངོ་བོ་ཉིད། །མི་བསྐྱོད་པ་ལ་ཕྱག་འཚལ་བསྟོད། །མཆོད་ཅིང་བསྟོད་དེ་འོད་དུ་ཞུ་བ་ལས་བྱུང་བའི་དབང་
རྫས་རྣམ་རྒྱལ་བུམ་པའི་ཆུར་གྱུར། ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་ཁྲོ་བོ་རིགས་ལྔ་འཁོར་དང་བཅས་པ་བཛྲ་ས་མཱ་ཛ༔ ཨ་བྷི་ཥིཉྩ་ཏུ་མཾ། ཞེས་སམ།
དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་དང་། དཀྱིལ་འཁོར་གྱི་གཙོ་བོ་བླ་མ་དང་དབང་ལྷ་རྣམས་ཀྱིས་བུམ་པ་བདུད་རྩིས་གང་བ་བསྣམས་པར་
བསམས་ལ། རང་གིས་རྣམ་རྒྱལ་བུམ་པ་བཏེགས་ཏེ། འཁྲིལ་བའི་མཆོད་ཆེན་གྱིས་གདངས་དང་བཅས་པས། ཆེ་བའི་ཡོན་ཏན་ཀུན་རྫོགས་ཤིང་། །བྱང་ཆུབ་སེམས་རབ་ཆུས་གང་བ། །རྣམ་པར་
དག་པའི་བུམ་པ་འདིས། །བུ་ཁྱོད་ལ་ནི་དབང་བསྐུར་རོ། །ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་

དག ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན། ཨོ་བཛྲ་ཨཀྵོ་བྷྱ༔ བཛྲ་ཨ་ཧ་ར་ལི་ཧཱུཾ། ཨོཾ་བཛྲ་པུཊྚེ། དྷཱུ་པེ། ཨཱ་ལོ་ཀེ །གནྡྷེ། ནེ་ཝི་དྱ།
ཤབྡ་ཨཱཧཱུཾ། ཨུ་ད་ཕ་ལ་བིཥྤུ་ར་ཡ་ཧཱུྃ་ཕཊ། ཅེས་དང་རོལ་མོ་བྱ། དེ་ལྟར་ན་མི་བསྐྱོད་པའི་སྒོ་ནས་ཆུའི་མངོན་པར་དབང་བསྐུར་བ་ཐོབ་ཞེ་སྡང་དག །རྣམ་པར་ཤེས་པའི་
ཕུང་པོ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། མི་བསྐྱོད་པའི་བག་ཆགས་དང་ས་བོན་རྒྱུད་ལ་བཞག་པ་ཡིན་ནོ། །དེ་བཞིན་དུ་རིག་པའི་དབང་གཞན་རྣམས་ཀྱི་ངག་འདོན་
ཕལ་ཆེར་མི་བསྐྱོད་པ་དང་འདྲ་བས། རིན་འབྱུང་ལ། རང་དང་དབང་རྫས་དབུ་བརྒྱན། ཨོ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷ་ཝས་སྦྱངས། བདག་གི་ཚོར་བའི་ཕུང་པོ་དང་དབང་རྫས་དབུ་རྒྱན་མི་
དམིགས་ཏེ་སྟོང་པའི་ངང་ལས་པཾ་ལས་པདྨ་དང་། རྃ་ལས་ཉི་མའི་དཀྱིལ་འཁོར་གྱི་སྟེང་དུ། སྭཱ་ལས་རིན་པོ་ཆེ་སྭཱས་མཚན་པ་ལས་འོད་འཕྲོས། འཕགས་པ་མཆོད།
སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས་གཉིས་ཀའང་རིན་ཆེན་འབྱུང་ལྡན་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་དྲིལ་བུ་འཛིན་

༄༅། །པ༑ དར་དང་རིན་པོ་ཆེའི་རྒྱན་གྱིས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་
ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རིན་ཆེན་འབྱུང་ལྡན་གྱི་རྣམ་པར་བཛྲ་ས་མཱ་ཛ༔ ཛཧཱུྃ་བཾ་ཧོ། ཨོཾ་བཛྲ་
ཨ་ཧ་ར་ལི་ཧཱུཾ། པུཥྤཾ དྷཱུ་པཾ། ཨཱ་ལོ་ཀེ གནྡྷེ། ནེ་ཝི་དྱཾ། ཤབྡ་ཨཱཧཱུཾ། ཨོཾ་བཛྲ་ཨུ་ད་ཕ་ལ་ཡ། བིཀཱུ་ར་ཡ་ཧཱུྃ་ཕཊ། ཅེས་དང་། དྲིལ་བུ་བསིལ་ཞིང་། ལྟ་བ་
ངན་པ་འཇོམས་མཛད་པའི། །རིན་ཆེན་རྒྱལ་པོ་ཡོན་ཏན་གཙོ། །མཉམ་ཉིད་ཡེ་ཤེས་ངོ་བོ་ཉིད། །རིན་ཆེན་འབྱུང་ལྡན་ཕྱག་འཚལ་བསྟོད། །མཆོད་ཅིང་བསྟོད་དེ་
 འོད་དུ་ཞུ་བ་ལས་བྱུང་བའི་དབང་རྫས་དབུ་རྒྱན་དུ་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། །གསོལ་བ་བཏབ་ལ།
དབུ་རྒྱན་ལག་ཏུ་ཐོགས་ལ། དེ་བཞིན་གཤེགས་པ་ཀུན་གྱི་རྒྱན། །སངས་རྒྱས་ཀུན་གྱི་བསྔགས་པ་ཡི། །རིན་པོ་ཆེའི་དབུ་རྒྱན་དང་། །དར་དཔྱངས་དག་གིས་དབང་བསྐུར་རོ། །

ཨོ་རཏྣ་མུ་ཀུ་ཊ་ཨ་བྷི་ཥིཉྩསཱ་བཛྲ་རཱ་ག་ཏ་བཛྲ་ཤྭ་ལི་ཧོ༔ ཞེས་བརྗོད་ཅིང་དབུ་བརྒྱན་དང་། དར་དཔྱངས་སྤྱི་བོར་བཅིངས་ལ། རྣམ་རྒྱལ་བུམ་ཆུ་ཀུ་ཤས་མགོ་བོར་གཏོར་ཞིང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ།
ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུ་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུ་བརྒྱན། ཨོ་རཏྣ་སཾ་བྷ་ཝ་
བཛྲ་ཨ་ཧ་ར་ལི་ཧཱུྃ། ཨོཾ་བཛྲ་པུཥྤེ། དྷཱུ་པེ། ཨཱ་ལོ་ཀེ །གནྡྷེ། ནེ་ཝི་ཏྱ། ཤབྡ་ཨཱཧཱུྃ། ཨུ་ད་ཕ་ལ་བིཥྤུ་ར་ཡ་ཧཱུྃ་ཕཊ། ཅེས་རོལ་ཆེན་དང་། དེ་ལྟར་ན་རིན་ཆེན་
འབྱུང་ལྡན་གྱི་སྒོ་ནས་ཅོད་པན་གྱི་མངོན་པོར་དབང་བསྐུར་བ་ཐོབ། ང་རྒྱལ་དང་སེར་སྣ་དག །ཚོར་བའི་ཕུང་པོ་གནས་གྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས།
རིན་ཆེན་འབྱུང་ལྡན་གྱི་བག་ཆགས་དང་ས་བོན་རྒྱུད་ལ་བཞག་པ་ཡིན་ནོ། །འོད་དཔག་མེད་ལ། རང་དང་དབང་རྫས་རྡོ་རྗེ། ཨོཾ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷཱ་ཝས་སྦྱངས།
བདག་གི་འདུ་ཤེས་ཀྱི་ཕུང་པོ་དང་དབང་རྫས་རྡོ་རྗེ་མི་དམིགས་ཏེ་སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཨཱལས་པདྨ་ཨཱས་མཚན་པ་

༄༅། །ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས་གཉིས་ཀའང་འོད་དཔག་མེད་སྐུ་མདོག་དམར་པོ་ཞལ་
གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པའི་དཔྲལ་བར་ཨོཾ། མགྲིན་པར་ཨཱ
ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་འོད་དཔག་མེད་ཀྱི་རྣམ་པར་བཛྲ་ས་མཱ་ཛ།
ཛཿཧཱུྃ་བྃ་ཧོ༔ ཨོཾ་བཛྲ་ཨ་ཧ་ར་ལི་ཧཱུཾ། པུཥྤཾ དྷཱུ་པཾ། ཨཱ་ལོ་ཀེ །གནྣཾ། ནཻ་ཝི་དྱཾ། ཤཔྟ་ཨཱཧཱུཾ། ཨོཾ་བཛྲ་ཨུ་ད་ཕ་ལ་ཡ། བིཥྤུ་ར་ཡ་ཧཱུྃ་ཕཊ། ཅེས་དང་དྲིལ་བུ་
བསིལ་ཞིང༌། རྡོ་རྗེའི་གསུང་ནི་དཔག་མེད་པ། །དེ་བཞིན་གཤེགས་པའི་གསུང་མཆོག་དཔལ། །རྡོ་རྗེའི་གསུང་ནི་ཀུན་འབྱུང་བ། །རྡོ་རྗེའི་གསུང་ལ་ཕྱག་འཚལ་བསྟོད། །
མཆོད་ཅིང་བསྟོད་དེ་འོད་དུ་ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། །

གསོལ་བ་བཏབ་ལ། འདི་དེ་སངས་རྒྱས་ཐམས་ཅད་ཀྱིས། །དོན་ནི་བྱང་ཆུབ་སེམས་ཡིན་པས། །གཉིས་མེད་དོན་གྱི་ངོ་བོ་ཉིད། །དེ་རིང་ཁྱོད་ལ་དབང་བསྐུར་རོ། །ཨོ་
བཛྲ་ཨ་བྷི་ཥིཉྩ་ཨཱ༔ ཞེས་བརྗོད་ཅིང་རྡོ་རྗེ་ལག་པ་གཡས་པས་གསོར་ཞིང་བཟུང་། བུམ་ཆུ་གཏོར་ཞིང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར།
སྐུ་གང་། དྲི་མ་དག་ཆུ་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུ་བརྒྱན། ཨོཾ་ཨ་མྲྀ་ཏ་བྷ་ཝ་ཧཱིབཛྲ་ཨ་ཧ་ར་ལི་ཧཱུྃ། ཨོཾ་བཛྲ་པུ། དྷུ་པེ། ཨཱ་ལོ་ཀེ །
གནྡྷེ༑ ནཻ་ཝིདྱ། ཤཔྟ་ཨཱཏྟཱཧཱུྃ། ཨུ་ད་ཕ་ལ་བི་ར་ཡ་ཧཱུྃ་ཕཊ། ཅེས་རོལ་ཆེན་དང་། དེ་ལྟར་ན་འོད་དཔག་མེད་ཀྱི་སྒོ་ནས་རྡོ་རྗེའི་མངོན་པར་དབང་བསྐུར་བ་ཐོབ།
འདོད་ཆགས་དག །འདུ་ཤེས་ཀྱི་ཕུང་པོ་གནས་གྱུར། སོ་སོར་རྟོགས་པའི་ཡེ་ཤེས་མངོན་དུ་བྱས། འོད་དཔག་མེད་ཀྱི་བག་ཆགས་དང་ས་བོན་རྒྱུད་ལ་བཞག་པ་ཡིན་ནོ། །
དོན་ཡོད་གྲུབ་པ་ལ། རང་དང་དབང་རྫས་དྲིལ་བུ། ཨོཾ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷ་ཝས་སྦྱངས། བདག་གི་འདུ་བྱེད་ཀྱི་ཕུང་པོ་དང་། དབང་རྫས་དྲིལ་བུ་མི་དམིགས་ཏེ་སྟོང་པའི་

༄༅། །ངང་ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱ་ལས་རལ་གྲི་ཧས་མཚན་པ་ལས་འོད་འཕྲོས། འཕགས་པ་མཆོད། སེམས་ཅན་
གྱི་དོན་བྱས། ཚུར་འདུས་ཡོངས་སུ་གྱུར་པ་ལས་གཉིས་ཀའང་དོན་ཡོད་གྲུབ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་བུ་འཛིན་པ། དར་དང་
རིན་པོ་ཆེའི་རྒྱན་གྱིས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དོན་ཡོད་གྲུབ་པའི་རྣམ་པར་བཛྲ་ས་མཱ་ཛ༔ ཛཧཱུྃ་བྃ་ཧོ༔ ཨོཾ་བཛྲ་ཨ་ཧ་ར་ལི་ཧཱུཾ། པུཥྤཾ དྷ་པཾ།་
ཨཱ་ལོ་ཀེ །གནྡྷེ། ནཻ་ཝི་དྱཾ། ཤབྡ་ཨཱཧཱུཾ། ཨོཾ་བཛྲ་ཨུ་ད་ཕ་ལ་ཡ། བིཥྤུ་ར་ཡ་ཧཱུྃ་ཕཊ། དྲིལ་བུ་བསིལ་ཞིང་། རྡོ་རྗེ་ལས་རབ་ཀུན་གྱི་གཙོ། །སེམས་ཅན་ཀུན་གྱི་
དོན་གྲུབ་པ། །བྱ་གྲུབ་ཡེ་ཤེས་ངོ་བོ་ཉིད། །ལས་ཀྱི་གཙོ་ལ་ཕྱག་འཚལ་བསྟོད། །མཆོད་ཅིང་བསྟོད་དེ་འོད་དུ་ཞུ་བ་ལས་བྱུང་བའི་དབང་རྫས་དྲིལ་བུར་གྱུར། དེ་

བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། གསོལ་བ་བཏབ་ལ། འདི་ནི་ཤེས་རབ་ཀུན་གྱི་དངོས། །བྱང་ཆུབ་བསྒོམ་ཕྱིར་རང་
བཞིན་ཏེ། །ཤེས་རབ་དབྱངས་ཀྱི་རྗེས་འགྲོ་བ། །ཁྱོད་ལ་དེ་རིང་འདིས་དབང་བསྐུར། །ཨོཾ་བཛྲ་གནྡྷེ་ཨ་བྷི་ཥིཉྩ་ཧཱ། ཞེས་བརྗོད་ཅིང་དྲིལ་བུ་ལག་པ་གཡོན་པས་བསིལ། བུམ་ཆུ་
གཏོར་ཞིང༌། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུ་ལྷག་མ་ཡར་ལུད་པས་དོན་ཡོད་གྲུབ་པས་
དབུ་བརྒྱན། ཨོཾ་ཨ་མོ་གྷ་སིདྡྷི་བཛྲ་ཨ་ཧ་ར་ལི་ཧཱུཾ། ཨོཾ་བཛྲ་པུཥྤེ། དྷུ་པེ། ཨཱ་ལོ་ཀེ །གནྡྷེ། ནཻ་ཝིདྱ། ཤབྡ་ཨཱཧཱུཾ། ཨུ་ད་ཕ་ལ་བིཥྤུ་ར་ཡ་ཧཱུྃ་ཕཊ། ཅེས་
རོལ་ཆེན་བྱ། དེ་ལྟར་ན་དོན་ཡོད་གྲུབ་པའི་སྒོ་ནས་དྲིལ་བུའི་མངོན་པར་དབང་བསྐུར་བ་ཐོབ། ཕྲག་དོག་དག །འདུ་བྱེད་ཀྱི་ཕུང་པོ་གནས་གྱུར། བྱ་བ་གྲུབ་པའི་ཡེ་ཤེས་
མངོན་དུ་བྱས། དོན་ཡོད་གྲུབ་པའི་བག་ཆགས་དང་ས་བོན་རྒྱུད་ལ་བཞག་པ་ཡིན་ནོ། །རྣམ་པར་སྣང་མཛད་ལ་རང་དང་དབང་རྫས་རྡོར་དྲིལ། ཨོཾ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷཱ་།

༄༅། །ཝས་སྦྱངས། བདག་གི་གཟུགས་ཀྱི་ཕུང་པོ་དང་དབང་རྫས་རྡོ་རྗེ་དང་དྲིལ་བུ་མི་དམིགས་ཏེ་སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་
སྟེང་དུ་ཨོཾ་ལས་འཁོར་ལོ་ཨོཾ་གྱིས་མཚན་པ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཡོངས་སུ་གྱུར་པ་ལས་གཉིས་ཀའང་རྣམ་པར་སྣང་
མཛད་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་
པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྣམ་
པར་སྣང་མཛད་ཀྱི་རྣམ་པར་བཛྲ་ས་མཱ་ཛ༔ ཛཧཱུྃ་བཾ་ཧོ༔ ཨོཾ་བཛྲ་ཨ་ཧ་ར་ལི་ཧཱུཾ། པུཥྤཾ དྷུ་པཾ། ཨཱ་ལོ་ཀེ །གནྣཾ། ནཻ་ཝི་དྱཾ། ཤཔྟ་ཨཱཧཱུཾ། ཨོཾ་བཛྲ་ཨུ་ད་
ཕ་ལ་ཡ། བིཥྤུ་ར་ཡ་ཧཱུྃ་ཕཊ། ཅེས་དང་དྲིལ་བུ་བསིལ་ཞིང་། རྡོ་རྗེའི་སྐུ་ནི་དགའ་ཆེན་པོ། །ཐམས་ཅད་ཞི་བའི་མཆོག་ཉིད་གསལ། །རང་གི་ངང་གི་འོད་གསལ་མཆོག ། །

རྡོ་རྗེའི་སྐུ་ལ་ཕྱག་འཚལ་བསྟོད། །མཆོད་ཅིང་བསྟོད་དེ་འོད་དུ་ཞུ་བ་ལས་བྱུང་བའི་དབང་རྫས་རྡོ་རྗེ་དང་དྲིལ་བུར་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་
མངོན་པར་དབང་བསྐུར་བ་སྩལ་དུ་གསོལ། གསོལ་བ་བཏབ་ལ། རྡོར་དྲིལ་གཉིས་ཀ་ལག་གཡས་པར་བཟུང་ཞིང་དཀྲོལ་ལ། འདི་ནི་སངས་རྒྱས་དངོས་ཡིན་ཏེ། །རབ་ཏུ་བསྔགས་པ་གསང་
བའི་མཚན། །རང་གི་གསང་མཚན་བརྗོད་དེ། མི་བསྐྱོད་རྡོ་རྗེ་ཞེས་བྱ་བས། ཞེས་པ་ལྟ་བུ། དེ་རིང་ཁྱོད་ལ་དབང་བསྐུར་རོ། །ཨོཾ་བཛྲ་སཏྭ་སྟྭྃ་བཛྲ་ན་མ་ཨ་བྷི་ཥེ་ཀ་ཏ་ཀྱི་དཔལ་ཆེ་གེ་མོ་རྡོ་རྗེ་
ཞེས་བྱ་བའི་དེ་བཞིན་གཤེགས་པའོ། །བུམ་ཆུ་གཏོར་ཞིང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་
དག ༑ཆུ་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུ་བརྒྱན། ཨོ་བེ་རོ་ཙ་ནི་བཛྲ་ཨ་ཧ་ར་ལི་ཧཱུཾ། ཨོཾ་བཛྲ་པུཝེ། དྷཱུ་པེ། ཨཱ་ལོ་ཀེ །གནྡྷེ། ནེ་
ཝིདྱ༑ ཤབྡ་ཨཱཧཱུཾ། ཨུ་ད་ཕ་ལ་བིཥྤུ་ར་ཡ་ཧཱུྃ་ཕཊ། ཅེས་དང་རོལ་ཆེན་བྱ། དེ་ལྟར་ན་རྣམ་པར་སྣང་མཛད་ཀྱི་སྒོ་ནས་མིང་གི་མངོན་པར་དབང་བསྐུར་བ་ཐོབ། གཏི་མུག་

༄༅། །དག ༑གཟུགས་ཀྱི་ཕུང་པོ་གནས་གྱུར། ཆོས་དབྱིངས་ཡེ་ཤེས་མངོན་དུ་བྱས། རྣམ་པར་སྣང་མཛད་ཀྱི་བག་ཆགས་དང་ས་བོན་རྒྱུད་ལ་བཞག་པ་ཡིན་ནོ། །
བདག་པོའི་དབང་ལ། བུམ་ཆུ་འཐོར་བ་མེད་པའི་ངག་ཏུ། ཨོཾ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་པདྨ་ཉི་མ་དབང་ཕྱུག་ཕོ་མོ་བསྣོལ་བའི་གདན་ལ་རང་ཉིད་
ཧཱུྃ་ལས་རྡོ་རྗེ་གཞོན་ནུ་སྐུ་མདོག་མཐིང་ནག །ཞལ་གསུམ་ཕྱག་དྲུག་པ། གཡས་ཞལ་དཀར། གཡོན་དམར་བ། དབུས་མཐིང་ནག །ཕྱག་དྲུག་གི་དང་པོ་གཉིས་
ཀྱིས་རྡོ་རྗེ་རྩེ་དགུ་པ་དང་རྩེ་ལྔ་པ་བསྣམས་པ། གཡོན་དང་པོ་གཉིས་ཀྱིས་མེ་དཔུང་འབར་བ་དང་རྩེ་གསུམ་བསྣམས་པ། ཐ་མ་གཉིས་ཀྱིས་རི་རབ་ཀྱི་ཕུར་བུ་བསྒྲིལ་ཞིང་
དུར་ཁྲོད་ཀྱི་ཆས་བརྒྱད་ཀྱིས་བརྒྱན་པའི་པང་ན་ཡུམ་འཁོར་ལོ་རྒྱས་འདེབས་མ་སྔོན་མོ་ཞལ་གཅིག་ཕྱག་གཉིས་མ། གཡས་འཁོར་ལོ་གཡོན་ཐོད་ཁྲག་རུས་པའི་རྒྱན་གྱིས་
བརྒྱན་པ་དང་མཉམ་པར་སྦྱོར་བ་དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། མདུན་བསྐྱེད་ཀྱི་གཙོ་བོའི་ཐུགས་ཀ་ནས་འོད་ཟེར་འཕྲོས་ཕྱོགས་བཅུའི་སངས་

རྒྱས་དང་བྱང་ཆུབ་སེམས་དཔའ་ཐམས་ཅད་རྡོ་རྗེ་གཞོན་ནུ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ རང་ལ་གཉིས་སུ་མེད་པར་ཐིམ། ཞེས་བརྗོད། རྡོ་རྗེ་ཧཱུྃ་
ལས་རྡོ་རྗེ་རྩེ་དགུ་པ་དང་། ཐོད་པ་ཨ་ལས་ཀ་པཱ་ལ་བདུད་རྩིས་གང་བར་གྱུར། ཤེས་རབ་པདྨའི་སྣོད་ཡིན་ཏེ། ཐབས་མཆོག་རྡོ་རྗེ་རྩེ་དགུ་པ། །ཐབས་དང་ཤེས་
རབ་ཕྱག་མཚན་འདིས། །དེ་རིང་ཁྱོད་ལ་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་པྲཛྙཱ་ཨུ་པ་ཡ་ཨ་བྷི་ཥིཉྩ་ཧཱུྃ། ཞེས་བརྗོད་ཅིང་རྡོ་རྗེ་ལག་པ་གཡས་དང་། ཐོད་པ་གཡོན་དུ་གནང་བར་བསམ་ལ་
ཐུགས་ཀར་བསྣོལ་ལོ། །དེ་ལྟར་ན་དབང་རྣམ་པ་དྲུག་གི་སྒོ་ནས་ཀུན་བཞིའི་དྲི་མ་སེལ་ཞིང་། མ་རིག་པ་ཉོན་མོངས་པ་དྲུག་གསལ་ནས་རིག་པ་རིགས་དྲུག་གི་དབང་ཐོབ་པ་ཡིན་
ནོ༑ །གཉིས་པ་སློབ་དཔོན་གྱི་དབང་ནི། སློབ་དཔོན་དབང་ལ་མཎྜལ་དང་། །གསོལ་བཏབ་དམ་ཚིག་གསུམ་སྦྱིན་ནས། །བརྟན་བྱེད་བུམ་ཆུས་དབང་བསྐུར་ཞིང་། །རིགས་བདག་རྒྱས་གདབ་རབ་གནས་བྱ། །བཟླས་ལུང་རིགས་
ལྔའི་སྤྲུལ་བཤད་དང་། །དུང་སྦྱིན་རྟོགས་པ་བསྐྱེད་རྣམས་སོ། །ཞེས་པ་ལྟར། མཎྜལ་གླིང་བཞི་རི་རབ་ཉི་ཟླ་ཟུང་ཅིག་ལྷ་མའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ནི། བླ་མ་

༄༅། །དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་རྡོ་རྗེ་སློབ་དཔོན་གྱི་དབང་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས། །བཞེས་
ནས་བྱིན་གྱིས་རླབས་ཏུ་གསོལ། །ཞེས་སོ། །གསོལ་བ་བཏབ་པ་ནི། སློབ་དཔོན་ཆེན་པོ་དགོངས་སུ་གསོལ། །སེམས་ཅན་ཀུན་ལ་ཕན་གདགས་ཕྱིར། །བདག་གིས་རྟག་ཏུ་
སློབ་དཔོན་བགྱིད། །དེ་རིང་བདག་ལ་རྗེས་གནང་སྩོལ། །ལན་གསུམ། དམ་ཚིག་གསུམ་སྦྱིན་པ་ནི། རང་གི་ལག་གི་རྡོར་དྲིལ། ཨོཾ་སྭ་བྷཱ་ཝ་སོགས། སྟོང་པའི་ངང་ལས་པཾ་ལས་པདྨ་དང་།
ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་ཧཱུྃ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། དྲིལ་བུ་ཨ་ལས་རྡོ་རྗེ་སྙེམས་མ་དཀར་མོ་གྲི་གུག་དང་ཐོད་པ་
འཛིན་པ་རྒྱན་གྱིས་བརྒྱན་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་རྣམ་པར་བཛྲ་ས་མཱ་ཛ༔ ཛཿཧཱུྃ་བྃ་ཧོ༔ རྡོ་རྗེ་སེམས་དཔའ་འོད་དུ་ཞུ་བ་ལས་རྡོ་རྗེ་དང་དྲིལ་བུར་གྱུར། རྡོར་དྲིལ་

ལག་པ་གཡས་གཡོན་དུ་གནང་བར་བསམ་ཞིང་། རང་རྡོ་རྗེ་གཞོན་ནུ་ཡབ་ཡུམ་གྱི་ང་རྒྱལ་དང་ལྡན་པས། ཐབས་མཆོག་ཡེ་ཤེས་རྡོ་རྗེ་དང་། །ཤེས་རབ་ཆོས་ཀྱི་དྲིལ་བུ་ཟུངས། །ཕྱག་རྒྱ་ཆེན་པོས་
བྱིན་རླབས་ཏེ། །དམ་ཚིག་གསུམ་པོ་རབ་ཏུ་བརྟེན། །སངས་རྒྱས་ཐམས་ཅད་གཅིག་བསྡུས་པ། །དཔལ་ཆེན་རྡོ་རྗེ་གཞོན་ནུ་ཡིས། །ཁམས་གསུམ་ཆོས་ཀྱི་རྒྱལ་པོ་
རུ༑ །དེ་རིང་ཁྱོད་ལ་དབང་བསྐུར་རོ། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། བཛྲ་ཨ་བྷི་ཥིཉྩ་ཧཱུཾ། ཞེས་དྲིལ་བུ་བསིལ་ལ། རྡོ་རྗེ་གསོར་ཞིང་། ཐུགས་ཀ་དང་། དྲིལ་བུ་
དཀུ་གཡོན་དུ་བརྟེན་ལ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་མ་བདག་པོའི་བདག །
བཅོམ་ལྡན་འདས་དཔལ་མཆོག་དང་པོའི་སྐྱེས་བུ་ལའོ། །ༀ་མ་ཧཱ་བཛྲ་ཧཱུྃ། ཨ། སྲིད་པ་ངོ་བོ་ཉིད་ཀྱི་བདག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་
པའི་སེམས་ལྡན་པ། །སྲིད་པ་དམ་པ་བྱེད་པར་འགྱུར། ཨོཾ་བཛྲ་གཎྜེ་ཨཱ༔ དེ་ནས་རྡོར་དྲིལ་སྙིང་གར་བསྣོལ་ལ། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་།

༄༅། །འཁྱུད༑ །རྡོ་རྗེ་དྲིལ་བུ་མཉམ་སྦྱོར་བའི། །སློབ་དཔོན་གྱིས་ནི་དབང་དུ་བརྗོད། །རྡོ་རྗེ་ཆེ་དང་དྲིལ་བུ་ཆེ། །ཟུངས་ཤིག་རྡོ་རྗེར་བྱིན་གྱིས་རློབས། །
དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་རྣམས་བསྡུ་བར་གྱིས། །དེ་ལྟར་རྡོ་རྗེ་གཏད་པས་ནི་སེམས་ཐབས་བདེ་བའི་ཡེ་ཤེས་སུ་བྱིན་གྱིས་རླབས་པ་ནི་རྡོ་རྗེ་ཐུགས་ཀྱི་དམ་ཚིག དྲིལ་བུ་གཏད་པས་ནི་
ངག་གསུངས་དབྱངས་ཡན་ལག་དྲུག་ཅུའི་དབྱངས་སུ་བྱིན་གྱིས་རླབས་པར་བྱེད་པ་ནི་དྲིལ་བུ་གསུང་གི་དམ་ཚིག །རང་ཉིད་རྡོ་རྗེ་གཞོན་ནུ་ཡབ་ཡུམ་གྱི་སྐུར་གསལ་བ་ཕྱག་རྒྱ་ཆེན་པོ་སྐུའི་དམ་ཚིག་སྟེ་དམ་ཚིག་གསུམ་པོ་སྟབས་གཅིག་ཏུ་ཐོབ་སྟེ།
ཡུམ་འཁོར་ལོ་རྒྱས་འདེབས་མ་དང་མཉམ་པར་སྦྱོར་བ་ལ་བརྟེན་ནས་བདེ་བའི་ཡེ་ཤེས་ཉམས་སུ་མྱོང་བས། དོན་གྱི་བུམ་པའི་དབང་བསྐུར་བ་ཐོབ་པར་བསམ། དབང་དེ་རྟེན་བྱེད་བུམ་པས་དབང་བསྐུར་ཞིང་རིགས་བདག་གིས་རྒྱས་གདབ་ལ།
རབ་ཏུ་གནས་ཏེ་ཀུ་ཤས་རྣམ་རྒྱལ་བུམ་ཆུ་སྤྱི་བོར་གཏོར་ཞིང་། དབང་བསྐུར་རྡོ་རྗེ་ཆེན་པོ་ལ། །ཁམས་གསུམ་ཀུན་གྱི་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་
ལས་བྱུང་བ་སྦྱིན་པར་བྱ། །ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུཾ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག་ཆུ་ལྷག་མ་ཡར་ལུད་པ་ལས་མི་བསྐྱོད་

པ་ཧེ་རུ་ཀའི་གཙོ་མཛད་པའི་ཁྲོ་བོ་རིགས་ལྔས་དབུ་བརྒྱན་པ་ལ་ལྷ་ཐམས་ཅད་ཀྱིས་ཁམས་གསུམ་ཆོས་ཀྱི་རྒྱལ་པོར་མངའ་གསོལ་ཞིང་རབ་ཏུ་གནས་པས་བརྟན་པར་བྱས་པ་
ཡིན་ནོ། །ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་ནས་འབྲས་གང་རུང་སྤྱི་བོར་གཏོར། ཨོཾ་བཛྲ་དྷ་ར་ཨ་ཧ་ར་ལི་ཧཱུཾ། ཨོཾ་བཛྲ་པུཥྤཾ དྷཱུ་པེ། ཨཱ་ལོ་ཀེ གནྡྷེ། ནེ་ཝི་ཏྱཾ།
ཤབྡ་ཨཱཧཱུྃ། ཨུ་ད་ཕ་ལ་བིཥྤུ་ར་ཡ་ཧཱུྃ་ཕཊ། ཞེས་རོལ་ཆེན་དང་བཅས་པས་མཆོད། བཟླས་ལུང་ནི། བདག་འཇུག་ལ་མི་མཛད། རིགས་ལྔའི་སྤྲུལ་བཤད་ལ། རིགས་ལྔའི་ང་རྒྱལ་རིམ་པ་བཞིན་བྱེད་ཅིང་། ཚིག་
དང་བསྟུན་ཕྱག་བརྒྱ་བཅས་ལ། འཇིག་རྟེན་ཁམས་ནི་ཐམས་ཅད་དུ། །ཇི་ལྟ་ཇི་ལྟར་འདུལ་འགྱུར་བའི། །སེམས་ཅན་ཀུན་གྱི་དོན་གྱི་ཕྱིར། །དེ་ལྟར་ཆོས་ཀྱི་འཁོར་ལོ་བསྐོར། །
འཇིག་རྟེན་ཁམས་ནི་ཐམས་ཅད་དུ། །ཇི་ལྟ་ཇི་ལྟར༔ སེམས་ཅན་ཀུན་གྱི་དོན༔ རྡོ་རྗེའི་འཁོར་ལོ་རབ་ཏུ་བསྐོར། །འཇིག་རྟེན་ཁམས་ནི༔ ཇི་ལྟ་ཇི་ལྟར་
སེམས་ཅན་ཀུན༔ རིན་ཆེན་འཁོར་ལོ༔ འཇིག་རྟེན་ཁམས་ནི༔ ཇི་ལྟ་ཇི་ལྟར༔ སེམས་ཅན་ཀུན་གྱི༔ པདྨའི་འཁོར་ལོ་རབ་ཏུ་བསྐོར། །འཇིག་རྟེན་ཁམས་ནི་།

༄༅། །ཐམས་ཅད་དུ། །ཇི་ལྟ་ཇི་ལྟར་འདུལ་འགྱུར་བའི། །སེམས་ཅན་ཀུན་གྱི་དོན་གྱི་ཕྱིར། །རལ་གྲིའི་འཁོར་ལོ་རབ་ཏུ་བསྐོར། །ཞེས་དང་། དུང་འབུད་པའི་ཚུལ་
བྱ་ཞིང་། འཇིག་རྟེན་ཁམས་ནི་ཐམས་ཅད་དུ། །ཇི་ལྟ་ཇི་ལྟར་འདུལ་འགྱུར་བའི། །སེམས་ཅན་ཀུན་གྱི་དོན་གྱི་ཕྱིར། །ཁྱོད་ཀྱིས་ཆོས་ཀྱི་དུང་བུས་ཤིག །དེ་ལྟར་ན་
ཁྱོད་ཀྱིས་སེམས་ཅན་ཐམས་ཅད་ལ་ཆོས་ཀྱི་འཁོར་ལོ། རྡོ་རྗེའི་འཁོར་ལོ། རིན་ཆེན་འཁོར་ལོ། པདྨའི་འཁོར་ལོ། རལ་གྲིའི་འཁོར་ལོ་རྣམས་བསྐོར་ལ། ཆོས་
ཀྱི་དུང་བུས། སྒྲ་སྒྲོགས། བཤད་པ་གྱིས་ཤིག །དེ་ལྟར་ན་ཁྱོད་ཀྱིས་དཀྱིལ་འཁོར་བྲིས་བསྒྲུབ་དབང་བསྐུར་ཕྲིན་ལས་རྣམ་པ་བཞི་བསྒྲུབ་པ་ལ་སོགས་པའི་སློབ་
དཔོན་གྱི་བྱ་བ་ཐམས་ཅད་ལ་དབང་བའི་རྡོ་རྗེ་སློབ་དཔོན་གྱི་དབང་ཐོབ་པ་ཡིན་ནོ། །རྟོགས་པ་བསྐྱེད་པ་ནི། དེ་ལྟར་ན་བསྐྱེད་པ་རྡུལ་ཚོན་གྱི་དཀྱིལ་འཁོར་དུ་ཞེས་སམ། རས་
བྲིས་ཀྱི་དཀྱིལ་འཁོར་དུ་ཞེས་སྐབས་ཐོབ་དང་སྦྱར་ལ། བུམ་པའི་དབང་བསྐུར་བ་ཐོབ། ལམ་བསྐྱེད་པའི་རིམ་པ་བསྒོམ་པ་ལ་དབང་ཞིང་། ལམ་ལྔ་ལས་སྦྱོར་ལམ་གྱི་རྟོགས་པ་

སྐྱེ་བའི་མཐུ་དང་ལྡན་པར་བྱས་ལ། དེས་ལུས་ཀྱི་དྲི་མ་དག་སྟེ་སྤྲུལ་སྐུ་འགྲུབ་པའི་རྟེན་འབྲེལ་འགྲིགས་པ་ཡིན་ནོ། །གཉིས་པ་གསང་དབང་མཎྜལ་དང་། །གསོལ་གདབ་རིག་མ་སློབ་དཔོན་
ཕུལ༑ །གདོང་བཅིང་འབྲུ་གསུམ་བརྗོད་བྱས་ལ། །བདུད་རྩི་གཏོར་ཞིང་བསྲུང་བ་དང་། །སློབ་དཔོན་མཁའ་གསང་བྱིན་རླབས་ནས། །དབབ་ཅིང་བྱང་སེམས་ལྕེ་ལ་བཞག །གསལ་སྟོང་བསྒོམ་ལ་ང་རྒྱལ་བཟུང་། །གདོང་ཕྱེ་རྟོགས་བསྐྱེད་
ལུང་བསྟན་དང་། །དབྱུགས་དབྱུང་གཟེང་བསྟོད་རིམ་བཞིན་བྱ། ཞེས་ཏེ། མཎྜལ་གླིང་བཞི་རི་རབ་ཉི་ཟླ་སོགས། གསང་དབང་ཟབ་མོ་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་
མ བའི བཞེས་ནས་བྱིན་གྱིས་བརླབ་ཏུ་གསོལ། །གསོལ་བ་གདབ་པ་ནི། སློབ་དཔོན་དམ་པ་བདེ་གཤེགས་གཙོ། །རྒྱལ་བ་འཁོར་དང་བཅས་པ་ལ། །ལུས་ངག་ཡིད་ཀྱིས་
ཕྱག་འཚལ་ལོ། །གསང་གསུམ་དག་པའི་དབང་མཆོག་འདི། །དེ་རིང་བདག་ལ་གནང་བར་མཛོད། །ལན་གསུམ། རིག་མ་མཚན་ཉིད་དང་ལྡན་པ་ཕྱག་རྒྱར་ཕུལ་བར་བསམས་ལ། ཁྱོད་
ཞབས་པདྨོའི་བཀའ་དྲིན་གྱིས། །སངས་རྒྱས་ཀུན་གྱི་བྱང་ཆུབ་སེམས། །དོན་ཆེན་ཟབ་མོས་ཉོན་མོངས་འཇོམས། །དེ་རིང་བདག་ལ་དབབ་པར་ཞུ། །ཨོཾ་ཨཱཧཱུཾ།

༄༅། །ཞེས་བརྗོད་ཅིང་གདོང་བཅིང་པར་བསམས་ལ། བདུད་རྩི་རང་ལ་གཏོར་ཞིང་། ཨོཾ་ཨཱཿཧཱུྃ། བརྗོད་པས་བསྲུང་བར་བྱ། སློབ་དཔོན་གྱི་མཁའ་གསང་བྱིན་གྱིས་རླབས་པ་ནི། བླ་མ་ཧེ་རུ་ཀ་ཡབ་ཡུམ་དུ་
གསལ་བའི་ཡབ་ཀྱི་གསང་གནས་ཧཱུྃ་ལས་རྡོ་རྗེ་ཧཱུྃ་གིས་མཚན་པའི་ནོར་བུར་ཨོཾ། རྩེ་མོར་ཕཊ་དང་བཅས་པ། ཡུམ་གྱི་མཁའ་ཨ་ལས་པདྨ་ཨས་མཚན་པ། ཡབ་ཡུམ་
སྙོམས་པར་ཞུགས་པས་དགའ་བའི་སྒྲས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། ཐུགས་ཀར་རྗེས་སུ་
ཆགས་པའི་མེས་འོད་དུ་ཞུ། སྐུའི་དབྱིབས་བརྒྱུད། ཡབ་ཀྱི་གསང་གནས་ནས་ཡུམ་གྱི་མཁར་བབས་པའི་ཐིག་ལེ་དུང་དང་ཀུནྡ་ལྟར་དཀར་བ་བདག་གི་ལྕེ་ཐོག་ཏུ་བཞག།
བྱང་ཆུབ་སེམས་ཀྱི་རྡོ་རྗེ་འདི། །སེམས་ཀྱི་སྡུག་བསྔལ་རྣམས་འཇོམས་ཏེ། །གསང་བའི་གནས་ནི་དམ་པས་ན། །དེ་རིང་ཁྱོད་ལ་དབབ་པར་བྱ། །ཞེས་གནང་བར་བསམས་
ལ༑ ནང་མཆོད་ནས་ལྕེ་ཐོག་ཏུ་བཞག་སྟེ། ཨ་ཧོ་མ་ཧཱ་སུ་ཁ། ཞེས་བརྗོད་ཅིང་མྱོང་བས་རང་བཞིན་བརྒྱད་བཅུའི་རྣམ་རྟོག་འགགས་ནས་གསལ་སྟོང་བདེ་བས་བརྒྱན་པའི་ཏིང་ངེ་འཛིན་རྒྱུད་ལ་སྐྱེ་བར་བསམས་ལ་ཅུང་ཟད་མཉམ་པར་

བཞག་ཅིང་། ང་རྒྱལ་བཟུང་བ་ནི། ང་ནི་སངས་རྒྱས་ཀུན་དང་མཉམ། །བདག་ནི་བསོད་ནམས་སྐལ་བ་ཆེ། །ཡོན་ཏན་ཀུན་གྱིས་བདག་བརྒྱན་ཏེ། །རྡོ་རྗེ་གཞོན་ནུའི་བདག་
ཉིད་དོ། །ཨོཾ་ཨཱཧཱུྃ། ཞེས་བརྗོད་ལ་གདོང་གཡོགས་ཕྱེ་བར་བསམ། རྟོགས་བསྐྱེད་ནི། དེ་ལྟར་ན་ཡུམ་གྱི་བྷ་ག་ནས་གསང་བའི་དབང་ཐོབ། ལམ་རང་བྱིན་གྱིས་རླབས་པ་བསྒོམ་པ་ལ་
དབང་ཞིང་ལམ་ལྔ་ལས་མཐོང་ལམ་ས་དང་པོའི་རྟོགས་པ་སྐྱེ་བའི་མཐུ་དང་ལྡན་པར་བྱས་ལ། དེས་ངག་གི་དྲི་མ་དག་སྟེ་ལོངས་སྤྱོད་རྫོགས་པའི་སྐུ་འགྲུབ་པའི་རྟེན་འབྲེལ་
འགྲིགས་པ་ཡིན་ནོ། །ལུང་བསྟན་ནི། ལག་གཡས་རྡོར་དྲིལ་དང་། ལག་གཡོན་ཆོས་གོས་གྲྭ་གཉིས་ཀྱི་སེང་གེའི་རྣ་བ་ལྟར་བྱས་ལ། འདི་ལྟར་ང་ཡིས་ལུང་བསྟན་ཏེ། །བཅོམ་ལྡན་རྡོ་རྗེ་གཞོན་ནུ་
དང་༑ །དུས་གསུམ་སངས་རྒྱས་ཐམས་ཅད་ཀྱིས། །སྲིད་པའི་ངན་འགྲོ་རྣམས་ལས་བཏོན། །ཀྱེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་ཐམས་ཅད།
ས་འོག །ས་སྟེང་། ས་བླ་རྣམས་སུ། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མཱ་ཡ་སྟྭཾ་བྷུར་བྷུ་ཿསྭཿ འདི་ལྟར་ངས་ལུང་བསྟན་པ་ལྟར། ཕྱོགས་བཅུའི་སངས་རྒྱས་དང་།

༄༅། །བྱང་ཆུབ་སེམས་དཔའ། དཀྱིལ་འཁོར་གྱི་ལྷ་ཚོགས་ཐམས་ཅད་ཀྱིས་མགྲིན་གཅིག་ཏུ་ལུང་བསྟན་པར་མཛད་པ་འདི་ནི་སྔགས་འདི་དང་ཕྱག་རྒྱ་འདིའི་མཐུ་
ཡིན་ནོ། །དབུགས་དབྱུང་བ་ནི། དུས་གསུམ་སངས་རྒྱས་ཐམས་ཅད་ཀྱི། །ངོ་བོ་ཉིད་དུ་ཁྱོད་གྱུར་ཏོ། །ཁམས་གསུམ་བདག་པོར་ཁྱོད་གྱུར་ཏོ། །བྱང་ཆུབ་སེམས་དཔར་
ཁྱོད་གྱུར་ཏོ། །བདུད་དང་མུ་སྟེགས་ཐམས་ཅད་ལས། །རྒྱལ་བར་གྱུར་པ་ཁྱོད་ཉིད་དོ། །གྲོང་ཁྱེར་ལ་ཡང་གྲོང་ཁྱེར་ཏེ། །མྱ་ངན་འདས་པའི་གྲོང་ཁྱེར་དུ། །རྣལ་
འབྱོར་སྣོད་ལྡན་ཁྱོད་ཞུག་གོ །སངས་རྒྱས་འགྲུབ་པའི་རྒྱུ་འདི་ཡིན། །འདི་ལ་ཐེ་ཚོམ་མ་བྱེད་ཅིག །གཟེངས་བསྟོད་པ་ནི། ད་ཁྱེད་རྣམས་སྲིད་པའི་སྡུག་བསྔལ་གྱིས་
འཇིགས་པ་ཐམས་ཅད་དང་བྲལ་ཞིང་མྱུར་དུ་འཚང་རྒྱ་བར་འགྱུར་བས། རང་དམན་པའི་བློ་ཡོངས་སུ་སྤོང་ལ་དགའ་བ་རྒྱ་ཆེན་པོ་བསྒོམ་པར་གྱིས་ཤིག །གསུམ་པ་ཤེས་རབ་ཡེ་
ཤེས་ལ། མཎྜལ་གསོལ་གདབ་གདོང་བཅིང་བསྲུང་། །རིག་མ་གཏད་ཅིང་དྲི་བ་དང་། །དྲིས་ལེན་པདྨའི་ཆེ་བ་བརྗོད། །རིག་མའི་བརྟུལ་ཞུགས་དགའ་བཞི་སྐྱོང་། །གདོང་གཡོགས་ཕྱེ་ཞིང་རྟོགས་བསྐྱེད་དོ། །ཞེས་ཏེ། ༈ མཎྜལ་

གླིང་བཞི་སོགས། ཤེས་རབ་ཡེ་ཤེས་ཀྱི་དབང་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས༴ བཞེས་ནས་བྱིན་གྱིས་བརླབ་ཏུ་གསོལ། ཞེས་དབུལ། གསོལ་བ་གདབ་པ་ནི། །
སྔོན་གྱི་སངས་རྒྱས་ཐམས་ཅད་ཀྱིས། །ཇི་ལྟར་མཁྱེན་ཅིང་ཐུགས་ཆུད་པ། །དེ་ལྟར་རྗེས་སུ་བདག་དང་ན། །དེ་རིང་བདག་ལ་དབང་བསྐུར་སྩོལ། །ལན་གསུམ། ཨོཾ་
ཨཱཧཱུྃ་གིས་གདོང་གཡོགས་བཅིང་པར་བསམ་ལ་བདུད་རྩི་གཏོར་ཞིང་། ཨོཾ་ཨཱཿཧཱུྃ་བརྗོད་པས་བསྲུང་། རིག་མ་གཏད་པ་ནི། བླ་མས་རང་ལ་ཕྱག་རྒྱ་མཚན་ཉིད་དང་ལྡན་པ་གནང་བར་བསམ། སྔོན་གྱི་རྒྱལ་བ་རྣམས་ཀྱིས་
ཀྱང་༑ །ཤེས་རབ་འདི་ལ་བརྟེན་ནས་བསྒྲུབས། །རིགས་ཀྱི་བུ་མཆོག་ཁྱོད་ཀྱིས་ཀྱང་། །ཤེས་རབ་སྤང་དུ་མི་རུང་སྟེ། །ཡེ་ཤེས་སྐྱེ་བའི་རྒྱུ་ཡིན་པས། །ཁྱོད་ཀྱིས་
འདོད་ཆགས་མ་སྤངས་ཤིག །རིག་མས་དྲི་བ་ནི། བུ་ཁྱོད་ཚུར་ཤོག་རྡོ་རྗེ་ཅན། །དྲི་ཆེན་དྲི་ཆུ་ཟ་ནུས་སམ། །རཀྟ་ག་བུར་བརྟེན་ནུས་སམ། །བུད་མེད་དྭང་བས་བརྟེན་
ནུས་སམ། །པདྨར་འོ་བྱེད་མི་རྟོགས་སམ། །སྨོས་ཤིག་སྣོད་ལྡན་ངང་ཚུལ་ཅན། །རང་གིས་དྲིས་ལན་གདབ་པ་ནི། ཤེས་རབ་དག་པས་བདག་བརྟེན་ཏོ། །དྲི་ཆེན་ལ་སོགས་།

༄༅། །བདུད་རྩི་ལྔ། །རྟག་ཏུ་དད་པས་བརྟེན་པར་བགྱི། །པདྨར་བདག་ནི་འོ་བགྱིད་དོ། །རིག་མས་བྷ་ག་བསྟན་ཏེ། པདྨའི་ཆེ་བ་བརྗོད་པ་ནི། རྨད་འབྱུང་ང་ཡི་པདྨ་འདི། །
བདེ་བ་ཐམས་ཅད་འདི་ལས་བྱུང་། །བདེ་བར་གཤེགས་པ་ཐམས་ཅད་ཀྱང་། །རྟག་ཏུ་འདི་དང་མི་འབྲལ་ལོ། །པདྨ་འདི་ནི་ཆོས་དབྱིངས་ཡིན། །སངས་རྒྱས་ཐམས་
ཅད་འདི་ལས་བྱུང་། །སེམས་ཅན་ཐམས་ཅད་འདི་རུ་གྲོལ། །ནང་གི་རྩ་ཡི་འཁོར་ལོ་ལ། །པདྨ་ཞེས་ནི་རབ་ཏུ་བརྗོད། །པདྨའི་ནང་གི་ནམ་མཁའ་ཞེས། །འབྱུང་
བ་ལྔ་ཡི་རང་བཞིན་གནས། །ལྟེ་བ་དང་ནི་གེ་སར་བཅས། །འདབ་མ་བརྒྱད་ཀྱིས་རྣམ་པར་བརྒྱན། །ཟེའུ་འབྲུའི་དབུས་ནས་བྱུང་བ་ཡི། །དེ་ཉིད་བདུད་རྩི་དམ་པ་
ཉིད༑ །སངས་རྒྱས་ཀུན་གྱི་སྙིང་པོའོ། །རིག་མའི་བརྟུལ་ཞུགས་སྦྱིན་པ་ནི། རིག་མའི་ཕྱག་གཡོན་པ་རང་གི་ལག་གཡས་པར་གནང་བར་བསམ་ལ། ཤེས་རབ་དམ་པ་འདི་ཡིས་ནི། །ཁྱོད་ཀྱི་ཡེ་
ཤེས་བསྐྱེད་བྱེད་པ། །འདི་དང་ཁྱོད་ཀྱི་རྟག་ཏུ་ཡང་། །དད་པས་རྟག་ཏུ་འགྲོགས་པར་གྱིས། །འདི་ལ་རྟག་ཏུ་རོལ་བར་གྱིས། །དེ་ལྟར་ཤེས་རབ་ཕྱག་རྒྱ་གཏད་པའི་དབང་སྟེ་སྒོམ་

ལམ་ས་བཅུའི་རྟོགས་པ་སྐྱེ་བའི་མཐུ་དང་ལྡན་པར་བྱས་པ་ཡིན་ནོ། །ཉམས་མྱོང་དགའ་བཞི་བསྐྱེད་པ་ནི། རང་རྡོ་རྗེ་གཞོན་ནུ་དང་། རིག་མ་འཁོར་ལོ་རྒྱས་འདེབས་སུ་གསལ་བའི་ཡབ་ཀྱི་གསང་གནས་ཧཱུྃ་ལས་རྡོ་རྗེ་ཧཱུྃ་གིས་མཚན་པའི་ནོར་བུར་
ཨོ༈ རྩེ་མོར་ཕཊ་དང་བཅས་པ། ཡུམ་གྱི་མཁའ་ཨ་ལས་པདྨ་ཨས་མཚན་པ། རང་གི་རྡོ་རྗེ་ནོར་བུའི་རྩ་བར་རྩ་གསུམ་འདུས་པའི་རྩ་གཡས་ལ་ཨོཾ་དཀར་པོ། གཡོན་ལ་ཨཱཿདམར་པོ། དབུས་སུ་ཧཱུྃ་མཐིང་ནག །རྩེ་མོར་ཕཊ་ཡིག་སེར་པོ།
ཡབ་ཡུམ་འཁྱུད་པ་དང་། བཙུམས་པ་དང་། གསང་གནས་སྦྱར་བའི་འདོད་ཆགས་ཆེན་པོའི་མེས་དྲོད་སྐྱེས་ཏེ་ཐིག་ལེ་དངས་མ་རྣམས་ཞུ། སྤྱི་བོ་ནས་འཁོར་ལོ་བཞིར་བརྒྱུད་དེ་རྡོ་རྗེ་ནོར་བུའི་རྩ་བར་བྱོན་པས་དགའ་བ། དབུས་སུ་བྱོན་པས་
མཆོག་དགའ། རྩ་གསུམ་འདམ་པའི་གནས་སུ་བྱོན་པས་དགའ་བྲལ་གྱི་དགའ་བ། རྡོ་རྗེ་ནོར་བུའི་རྩེ་མོར་མཐར་ཐུག་པར་བྱོན་པས་ལྷན་ཅིག་སྐྱེས་པའི་ཡེ་ཤེས་མངོན་དུ་བྱས། ཕྱིར་བ་ཐག་ཙམ་ཡང་མ་འཛགས་པར་བྱས་ཏེ་རླུང་འཕོ་བ་མེད་པའི་
གདེངས་དང་བཅས་པས་ཧཱུྃ་ཞེས་ཡར་དྲངས། ལྟེ་བའི་རྩ་འཁོར་གང་བས་དགའ་བ། ཡར་དྲངས་སྙིང་གའི་རྩ་འཁོར་གང་བས་མཆོག་དགའ། ཡར་དྲངས་མགྲིན་པའི་རྩ་འཁོར་གང་བས་དགའ་བྲལ་གྱི་དགའ་བ། ཡར་དྲངས་སྤྱི་བོའི་རྩ་འཁོར་
གང་བས་ལྷན་ཅིག་སྐྱེས་པའི་ཡེ་ཤེས་མངོན་དུ་བྱས་པར་བསམས་ལ། ལུས་ཐམས་ཅད་ལ་རྩས་ཁྱབ། རྩ་ཐམས་ཅད་ལ་བྱང་ཆུབ་ཀྱི་སེམས་ཀྱིས་ཁྱབ་སྟེ་བདེ་སྟོང་གི་ཡེ་ཤེས་སྐྱེ་བའི་ངང་ལ་མཉམ་པར་བཞག་གོ །ཨོཾ་ཨཱཧཱུྃ། བརྗོད་ལ་

༄༅། །གདོང་གཡོགས་ཕྱེ་བར་བསམ། རྟོགས་བསྐྱེད་ནི། དེ་ལྟར་ན་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། ལམ་དཀྱིལ་འཁོར་བསྒོམ་།
པ་ལ་དབང་། ལམ་ལྔ་ལས་རྒྱུའི་ཐེག་པ་མཐར་ཕྱིན་པ་བཅུ་གཅིག་ཀུན་ཏུ་འོད་ཀྱི་རྟོགས་པ་སྐྱེ་བའི་མཐུ་དང་ལྡན་པར་བྱས། དེས་ཡིད་ཀྱི་དྲི་མ་དག་སྟེ་ཆོས་སྐུ་འགྲུབ་པའི་
རྟེན་འབྲེལ་འགྲིགས་པ་ཡིན་ནོ། །བཞི་པ་ཚིག་དབང་རིན་ཆེན་ལ། མཎྜལ་གསོལ་གདབ་འབྲུ་གསུམ་གྱིས། །གདོང་བཅིང་བསྲུང་ལ་དངོས་གཞི་བསྒོམ། །གདོང་ཕྱེ་རྟོགས་བསྐྱེད་དམ་ཚིག་བསྒྲགས། །བསྲུང་ཞིང་གཏང་རག་
མཎྜལ་དང་། །ལོངས་སྤྱོད་ཕུལ་དང་སྤྲོ་བ་བསྐྱེད། །ཅེས་ཏེ། ༈ མཎྜལ་གླིང་བཞི་སོགས། ཚིག་དབང་རིན་པོ་ཆེ་བཞི་པ་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་
བཞེས་ནས་བྱིན་གྱིས་བརླབ་ཏུ་གསོལ། ཞེས་སོ། །གསོལ་གདབ་ནི། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོའི་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་
བཞི་པ་ཡང་། །གཙོ་བོས་བདག་ལ་བཀའ་དྲིན་སྩོལ། །ལན་གསུམ། ཨོཾ་ཨཱཿཧཱུྃ་གིས་གདོང་གཡོགས་བཅིང་། བདུད་རྩི་རང་ལ་གཏོར་ཞིང་། ཨོཾ་ཨཱཧཱུྃ་བརྗོད་པས་བསྲུང་། དངོས་གཞི་ནི། ལུས་བསམ་

གཏན་གྱི་འདུག་སྟངས་དང་ལྡན་པས། ཇི་ལྟར་སྣང་བ་འདི་དག་ཀུན། །སྐད་ཅིག་གཅིག་ལ་དམིགས་མེད་པ། །བརྗོད་པའི་ཐ་སྙད་ཀུན་དང་བྲལ། །རང་བྱུང་ཡེ་ཤེས་ཞེས་བརྗོད་
དོ༑ །རང་བྱུང་གི་ཡེ་ཤེས་གསལ་ལ་མི་རྟོག་པ་དེ་ཁོ་ན་ཉིད་ཀྱི་ཏིང་ངེ་འཛིན་ལ་ཅུང་ཟད་མཉམ་པར་བཞག །ཨོཾ་ཨཱཧཱུྃ་བརྗོད་པས་གདོང་གཡོགས་ཕྱེ། རྟོགས་བསྐྱེད་ནི། དེ་ལྟར་ན་དོན་དམ་པ་བྱང་ཆུབ་སེམས་ཀྱི་
དཀྱིལ་འཁོར་དུ་ཚིག་དབང་རིན་པོ་ཆེ་བཞི་པ་ཐོབ། ལམ་རང་བྱུང་གི་ཡེ་ཤེས་ཕྱག་རྒྱ་ཆེན་པོ་བསྒོམ་པ་ལ་དབང་། ལམ་ལྔ་ལས་འབྲས་བུའི་ཐེག་པ་མཐར་ཕྱིན་པ་བཅུ་
གསུམ་རྡོ་རྗེ་འཛིན་པའི་རྟོགས་པ་སྐྱེ་བའི་མཐུ་དང་ལྡན་པར་བྱས་ལ། དེས་ལུས་ངག་ཡིད་གསུམ་གྱི་དྲི་མ་བག་ཆགས་དང་བཅས་པ་ཐམས་ཅད་དག་སྟེ་ངོ་བོ་ཉིད་ཀྱི་སྐུ་
འགྲུབ་པའི་རྟེན་འབྲེལ་འགྲིགས་པ་ཡིན་ནོ། །དམ་ཚིག་བསྒྲགས་པ་ནི། གང་ཕྱིར་རྡོ་རྗེ་འཛིན་པ་ཡི། །དངོས་གྲུབ་སློབ་དཔོན་རྗེས་སུ་གསུངས། །དེ་བས་དེ་ལ་བརྙས་པ་ནི། །
རྩ་བའི་ལྟུང་བ་དང་པོར་བཤད། །བདེ་གཤེགས་བཀའ་ལས་འདས་པ་ནི། །ལྟུང་བ་གཉིས་པ་ཡིན་པར་བཤད། །རྡོ་རྗེའི་སྤུན་ལ་ཁྲོས་པ་ནི། །ཉེས་པ་བརྗོད་པ་།

༄༅། །གསུམ་པ་ཡིན། །སེམས་ཅན་རྣམས་ལ་བྱམས་པ་སྤངས། །བཞི་པ་ཡིན་པར་རྒྱལ་བས་གསུངས། །ཆོས་ཀྱི་རྩ་བ་བྱང་ཆུབ་སེམས། །དེ་སྤངས་བ་ནི་
ལྔ་པ་ཡིན། །རང་ངམ་གཞན་གྱི་གྲུབ་པའི་མཐའ། །ཆོས་ལ་དམོད་པ་དྲུག་པ་ཡིན། །ཡོངས་སུ་མ་སྨིན་སེམས་ཅན་ལ། །གསང་བ་སྒྲོགས་པ་བདུན་པ་ཡིན། །
ཕུང་པོ་སངས་རྒྱས་ལྔ་བདག་ཉིད། །དེ་ལ་བརྙས་བྱེད་བརྒྱད་པ་ཡིན། །རང་བཞིན་དག་པའི་ཆོས་རྣམས་ལ། །སོམ་ཉི་ཟ་བ་དགུ་པ་ཡིན། །གདུག་ལ་རྟག་ཏུ་བྱམས་
ལྡན་པ། །བྱེད་པ་དེ་ནི་བཅུ་པར་འདོད། །མིང་སོགས་བྲལ་བའི་ཆོས་རྣམས་ལ། །དེ་རྟོག་པ་ནི་བཅུ་གཅིག་པ། །སེམས་ཅན་དད་དང་ལྡན་པ་ལ། །སེམས་སུན་
འབྱིན་པ་བཅུ་གཉིས་པ། །དམ་ཚིག་རྫས་ནི་ཇི་བཞིན་རྙེད། །མི་བསྟེན་པ་དེ་བཅུ་གསུམ་པ། །ཤེས་རབ་རང་བཞིན་བུད་མེད་ལ། །དམོད་པར་བྱེད་པ་བཅུ་བཞི་པ། །
སྔགས་པས་དེ་དག་སྤངས་ནས་ནི། །དངོས་གྲུབ་མྱུར་དུ་ཐོབ་པར་འགྱུར། །གཞན་དུ་དམ་ཚིག་ལས་ཉམས་ན། །ཉམས་པ་བདུད་ཀྱིས་བཟུང་བར་འགྱུར། །དེ་བས་

སྡུག་བསྔལ་མྱོང་གྱུར་ཏེ། །ཐུར་དུ་བལྟས་ཏེ་དམྱལ་བར་འགྲོ། །དེ་བས་ང་རྒྱལ་བཅོམ་ནས་ནི། །བདག་ཉིད་མ་འཁྲུལ་ཤེས་པར་བྱ། །མཉམ་པར་གཞག་པའི་བླ་མ་།
ལ༑ །ཅི་འབྱོར་པ་ཡིས་མཆོད་པར་བྱ། །གསུམ་ལ་སྐྱབས་འགྲོ་ནས་བརྩམས་ཏེ། །བྱང་ཆུབ་སེམས་སོགས་སྡོམ་པ་ནི། །གལ་ཏེ་བདག་ལ་ཕན་འདོད་ན། །
སྔགས་པས་འབད་མེད་བཟུང་བར་བྱ། །ཡན་ལག་དམ་ཚིག་ཅེས་བྱ་བ། །དམ་ཚིག་དང་ནི་མི་ལྡན་པའི། །རིག་མ་བསྟེན་པ་དགའ་བ་དང་། །ཚོགས་ཀྱི་འཁོར་ལོ་
རྩོད་པ་དང་། །གསང་བའི་ཆོས་ནི་སྟོན་པ་དང་། །སེམས་ཅན་དད་དང་ལྡན་པ་ལ། །དམ་ཆོས་གཞན་དུ་སྟོན་པ་དང་། །ཉན་ཐོས་དག་ཏུ་རློམ་བྱེད་པའི། །ནང་དུ་
ཞག་བདུན་འདས་པ་དང་། །སྦྱོར་བ་ངེས་པར་མ་བྱས་པར། །སྐལ་མིན་གསང་བ་སྟོན་པ་དང་། །གང་ཞིག་ཕྱག་རྒྱ་མི་མཁས་པ། །ལུས་ཀྱི་ཕྱག་རྒྱ་སྟོན་པ་དང་། །
བསྙེན་སོགས་དག་པ་མ་བྱས་པར། །དཀྱིལ་འཁོར་ལས་ལ་འཇུག་པ་དང་། །སྡོམ་པ་གཉིས་ཀྱིས་བཅས་པ་ལ། །དགོས་པ་མེད་པར་འདའ་བ་རྣམས། །ཁ་ན་མ་ཐོ་།

༄༅། །བཅས་གྱུར་ཏེ། །སྔགས་པ་དེ་ཡི་དམ་ཚིག་ཟད། །ཟད་པས་འགྲུབ་པར་མི་འགྱུར་ཞིང་། །བདུད་དང་སྡུག་བསྔལ་མང་དུ་འཕེལ། །ཉིན་དང་མཚན་མོ་
ལན་གསུམ་དུ། །ཉིན་རེ་བཞིན་ཡང་བཟླ་བར་བྱ། །གང་ཚེ་ཉམས་གྱུར་རྣལ་འབྱོར་པ། །ཁ་ན་མ་ཐོ་སྦོམ་པོར་འགྱུར། །དམ་ཚིག་མདོར་བསྡུས་ཏེ་བསྲུང་བར་བསམས་ལ། གཙོ་
བོས་ཇི་ལྟར་སོགས། །བདག་གིས་བགྱི། །ལན་གསུམ། གཏོང་རག་ཏུ། ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་སོགས། འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་
དད་པ་ལ་དབང་བཞི་པ་ཡོངས་སུ་རྫོགས་པར་ཐོབ་པའི་བཀའ་དྲིན་གཏོང་རགཾ་གི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི༔ བཞེས་ནས་བྱིན་གྱིས་བརླབ་ཏུ་
གསོལ༑ ལུས་ལོངས་སྤྱོད་དུས་གསུམ་དགེ་བའི་དངོས་པོ་དང་བཅས་པ་བླ་མ་ལ་དབུལ་ཞིང་ཆ་ཤས་ནས་ལོངས་སྤྱོད་དུ་གསོལ་སྙམ་པས། གསེར་དངུལ་བྱེ་རུ་རིན་པོ་ཆེ། །གླང་ཆེན་མ་ཧེ་ནོར་བུ་བཅས། །
ཡིད་ལ་གཅེས་པ་རྣམས་ཀྱང་དབུལ། །དེ་ནས་བརྩམས་ཏེ་བདག་བྲན་དུ། །ཁྱོད་ལ་བདག་ནི་འབུལ་ལགས་ན། །ཁྱོད་ཀྱི་སློབ་མར་བཟུང་བ་དང་། །བདག་གི་ལུས་

ཀྱང་བཞེས་སུ་གསོལ། །ལན་གསུམ། སྤྲོ་བ་བསྐྱེད་པ་ནི། སློབ་མ་དམ་པ་དམ་ཚིག་ཅན། །ཁྱེད་ཀྱིས་འབྱོར་ཚོགས་ཤིན་ཏུ་ཆེ། །དད་མོས་མེད་པས་མི་འགྲུབ་སྟེ། །དད་།
མོས་ཆེ་བས་དངོས་གྲུབ་ཐོབ། །ཅེས་བརྗོད། སྤྱི་དོན་གསུམ་པ་རྗེས་ཀྱི་བྱ་བ་ལ་སྡོམ་ནི། རྗེས་ཆོག་ལ་ཡང་སྲུང་གཏོར་དང་། །ཚོགས་དང་བསྒྲལ་མཆོད་ལྷག་མ་བཏང་། །བརྟན་སྐྱོང་ཕྱོགས་སྐྱོང་གཤེགས་སུ་གསོལ། །ཕྱི་
ནང་མཆོད་བསྟོད་དངོས་གྲུབ་བླངས། །ཡོན་བསྔོ་བཟོད་གསོལ་རྟེན་པ་ལྷ། །གཏོར་མགྲོན་ལ་སོགས་རྟེན་ཡོད་རྣམས། །བརྟན་བཞུགས་རྟེན་མེད་གཤེགས་གསོལ་བྱ། །དཀྱིལ་འཁོར་བསྡུས་ཏེ་ཚོན་བསྐྱལ་ཞིང་། །སྦྱིན་སྲེག་བྱ་ཞིང་བདག་
སྲུང་ལ། །ལྟ་བས་རྒྱས་བཏབ་སྨོན་ལམ་དང་། །ཤིས་པ་བརྗོད་པའི་རིམ་པའོ། །ཞེས་པ་ལས། སྲུང་གཏོར་ནི་གཏོར་བསྔོ། བསྐང་བ་དང་བསྟོད་པ། རྡོ་རྗེའི་གླུ་བཀྲ་ཤིས་རྣམས་སོ་སོའི་ཕྱག་ལེན་བཞིན་མཛད། སྒྲུབ་མཆོད་ཞག་སྦྲེལ་
མར་བྱེད་ན། ནུབ་དང་པོ་རྣམས་ལ་ཚོགས་བར་པ་ཡན་གྲུབ་ནས་སྤྱི་སྟབས་ཀྱི་ཐུན་གཏོར་ཕུལ། སྲིད་ཞིའི་དཔལ་འབྱོར་བློ་ཀ་གསུམ་གྱི་བཀྲ་ཤིས་རྣམས་རྔ་བརྡུང་དང་བཅས་པས་མཛད། དེ་ནས་རྗེས་ཀྱི་ཆོ་ག་ནི། མཆོད་པ་རྣམས་ཞལ་གསོས་
ལ༑ རྡོ་རྗེ་རྩེས་ནང་མཆོད་འཐོར་ཞིང༌། ཨོཾ་བཛྲ་ཀྲོ་དྷ་ཨ་མྲྀ་ཏ་སོགས་ཀྱི་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བནྡྷ་འབར་བའི་སྣོད་ཡངས་ཤིང་རྒྱ་ཆེ་བར་ཧཱུྃ་ལས་བྱུང་

༄༅། །བའི་མཆོད་ཡོན། ཞབས་བསིལ། མེ་ཏོག །གདུག་སྤོས། མར་མེ། དྲི། ཞལ་ཟས། རོལ་མོ་ལ་སོགས་པ་མཆོད་རྫས་བསམ་གྱིས་མི་ཁྱབ་
པ་དཔལ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་བསམ་གྱིས་མི་ཁྱབ་པར་གྱུར། ཨོཾ་བཛྲ་ཨ་ཧ་ར་ལི་ཧཱུྃ་ཕཊ། ཨོཾ་བཛྲ་པུཥྤེ་ཨཱ་ཧཱུྃ་སོགས།
ཨོཾ་བཛྲ་ཤབྡ་ཨཱཿཧཱུྃ་གིས་བར་བརྗོད། ཨོཾ་བཛྲ་ཨུཏུ་ཕ་ལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཅེས་བརྗོད། སྒེག་ཕྲེང་གླུ་གར་བདུག་པ་མེ་ཏོག་མ། །མར་མེ་དེ་མ་ཉེར་སློད་
རོལ་མོའི་སྒྲ། །ཕྱོགས་བཅུའི་འཇིག་རྟེན་ནམ་མཁའི་ཁམས་བཀང་ནས། །བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡི་མོས་བློས་བདག་འབུལ་ན། །
བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །བཛྲ་ལཱ་སྱ་ཧཱུྃ། བཛྲ་མཱ་ལེ་ཧཱུྃ། བཛྲ་གཱིརྟི་ཧཱུྃ༔ བཛྲ་ནཱིརྟི་ཨཱ༔ བཛྲ་དྷཱུ་པེ་ཧཱུྃ། བཛྲ་པུཥྤེ་ཏྲཱཾ། བཛྲ་ཨཱ་ལོ་ཀེ་ཧཱུྃ༔ བཛྲ་
གནྡྷེ་ཨཱ༔ ཨོཾ་བཛྲ་པུཥྤེ་ཨཱཧཱུྃ་སོགས་ནས། ཤབྡ་ཨཱཧཱུྃ་གི་བར་རོ། །ཨོཾ་བཛྲ་གནྡྷེ་ར་ཎི་ཏ་སོགས་ནས། ཨ་ཁཾ་སྭཱ་ཧཱ། ཞེས་ཕྱི་མཆོད། རང་བྱུང་གདོད་ནས་དག་པ་ཡི། །རྩ་བརྒྱད་

སྟོང་ལ་སྦྱར་བའི་སྨན། །བཞེས་ཏེ་ཀུན་ཏུ་དགེས་མཛོད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །ན་མསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་
ཧཱི༔ ཞེས་ནང་མཆོད། བསྟོད་པ་ནི། སྒེག་ཅིང་དཔའ་དང་མི་སྡུག་ཚུལ་སྟོན་ཅིང་། །དགོད་དང་གཤེ་དང་འཇིགས་སུ་རུང་བ་དང་། །སྙིང་རྗེ་རྔམ་དང་ཞི་བ་ལ་སོགས་པ། །
གར་དགུའི་རོལ་མཛད་རྡོ་རྗེ་གཞོན་ནུའི་སྐུ། །ཨེ་ཀ་ཛ་ཊཱི་གུ་ཧྱེ་གསང་བའི་ཡུམ། །ཧཱུྃ་མཛད་སྒྲ་འབྱིན་ཕག་དང་སྨིག་བུའི་མགོ །རྣམ་རྒྱལ་སྒེག་མོ་སྟག་དང་བྱ་རྒོད་མགོ །
དབྱུག་སྔོན་སྡེར་མོ་གཡག་དང་བྱ་རོག་མགོ །གཤིན་རྗེ་དུར་ཁྲོད་ཤ་བ་འུག་པའི་མགོ །མི་གཡོ་གཏུན་ཁུང་གཟིག་དང་ཁྭ་ཏའི་མགོ །རྟ་མགྲིན་གཏུམ་མོ་བྱི་ལ་པུ་ཤུད་
མགོ ་གཞན་གྱིས་མི་ཐུབ་མདའ་སྙེམས་སྤྱང་ཁྲའི་མགོ །འཁྱིལ་པ་སྒྲ་མཛད་སེང་གེ་ཕ་ཝཾ་མགོ །ཁམས་གསུམ་གསོད་མ་དྲེད་དང་སྲེ་མོང་མགོ །སྟོབས་ཆེན་རིག་
བྱེད་དོམ་དང་བྱི་བའི་མགོ །གནོད་སྦྱིན་འཇིགས་མ་བདུད་རྩི་གསོད་བྱེད་མ། །དངོས་གྲུབ་མཆོག་སྩོལ་ཡེ་ཤེས་ཆེན་པོའི་སྐུ། །དཀྱིལ་འཁོར་ཆེན་པོའི་བཀའ་སྲུང་དམ་།

༄༅། །ཅན་ཚོགས། །ཕྲིན་ལས་བཞི་བསྒྲུབ་དམ་ཚིག་རྗེས་གཅོད་པའི། །དཀྱིལ་འཁོར་ལྷ་ཚོགས་རྣམས་ལ་ཕྱག་འཚལ་བསྟོད། །གྲུ་གསུམ་མཐིང་ནག་འབར་།
བའི་དཀྱིལ་འཁོར་ནས། །ཁྲོ་རྒྱལ་འདུས་པའི་སྲས་མཆོག་ཀཱི་ལ་ཡ། །རིགས་ལྔ་ཁྲོ་བཅུ་སྒོ་མ་རྣམ་པ་བཞི། །བགེགས་འདུལ་བྱང་ཆུབ་སེམས་ཀྱི་དངོས་ལ་བསྟོད། །
ཅེས་དང་། དེ་ནས་དངོས་གྲུབ་བླང་བ་ནི། ཡེ་ཤེས་ལྔ་ལྡན་རིགས་ལྔ་བདེ་བར་གཤེགས། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱིས། །འཁོར་ལོ་རབ་བསྐོར་ཞི་ཁྲོའི་སྐུར་སྟོན་
པ༑ །ཐུགས་དམ་བཞིན་དུ་བདག་ལ་བརྩེར་དགོངས་ནས། །དྲག་པོའི་སྟོབས་ཀྱིས་དགྲ་བགེགས་བསྒྲལ་བ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །
ཞེས་པས་དངོས་གྲུབ་བླངས་ནས། ཨོཾ་ཤྲཱི་བཛྲ་ཧེ་རུ་ཀ་ས་མཱ་ཡ་སོགས། སཏཱ་ཨཱཧཱུྃ་ཕཊ། ཅེས་ལན་གསུམ། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །
བགྱིས་པ་དང་ནི་བགྱིད་སྩལ་བ། །དེ་ཀུན་མགོན་པོས་བཟོད་པར་མཛོད། །གང་ཡང་བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་

བ་དང་། སེམས་བྱིང་བ་དང་། རྒོད་པ་དང་། སྔགས་མ་དག་པ་དང་། མཆོད་པའི་ཡོ་བྱད་མ་ཚང་བ་དང་། ཆོ་ག་ལྷག་ཆད་འགལ་འཁྲུལ་ནོངས་པའི་ཚོགས་ཅི་
མཆིས་པ་དེ་དག་ཐམས་ཅད་བཟོད་པར་མཛོད་ནས་ལུས་ངག་ཡིད་གསུམ་ལ་སྒྲིབ་པ་མི་འབྱུང་ཞིང་ལྷག་ཆད་ཁ་སྐོང་བར་མཛད་དུ་གསོལ། ཞེས་ལྷག་ཆད་ཁ་བསྐོངས་ཤིང་ནོངས་པ་བཟོད་
པར་གསོལ། གཏོར་མགྲོན་གྱི་རྟེན་ཡོད་པ་རྣམས་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་
མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་
སུ་གསོལ། ཁྱད་པར་དུ་ཡང་རྡུལ་མཚོན་གྱི་དཀྱིལ་འཁོར་དང་། བུམ་ནང་དུ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་གཤེགས་གསོལ་གྱི་ཆོ་ག་མ་བྱས་ཀྱི་བར་
དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཞིང་། མགོན་

༄༅། །དང་༑ སྐྱབས་དང་། དཔུང་གཉེན་དམ་པ་མཛད་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་རྟེན་ལ་མེ་ཏོག་གཏོར། ཨོ་ཁྱེད་ཀྱིས་སེམས་ཅན་དོན་
ཀུན་མཛོད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། བཛྲ་མུ མཐེབ་སྲིན་གྱི་སེ་
གོལ་བྱས་ལ་རྟེན་ལ་མ་བརྟེན་པའི་གཏོར་མགྲོན་གྱི་ཡེ་ཤེས་པ་གཤེགས། དམ་ཚིག་པ་རྣམས་རང་ལ་གཉིས་སུ་མེད་པར་ཐིམ། ཞེས་བརྗོད། དམ་ཅན་གཤེགས་པ་དང་། དཀྱིལ་འཁོར་
བསྡུ་བ་རྣམས་བདག་མདུན་ཐ་མི་དད་པ་ཆེན་པོ་ཡིན་པས་མི་དགོས། ཨོཾ་ཤྲཱི་བཛྲ་ཀུ་མཱ་ར་ཀྲོ་དྷ་རཀྟ་ཧཱུྃ་ཕཊ། ཅེས་པས་ལུས་བསྲུང་། ཨོཾ་བཛྲ་ཀཱ་ཝཱ་ཙི་ཧཱུྃ་ཕཊ། ཅེས་པས་གོ་ཆ་བསྒོའོ། །རང་བཞིན་
སེམས་ཀྱི་ཆོས་ཉིད་ནི། །མ་བཅོས་ལྷུག་པར་གནས་པའི་དོན། །རྟག་ཆད་ངོ་བོའི་མཐའ་སྤངས་ཤིང་། །བརྗོད་བྲལ་མུ་བཞི་ལས་འདས་པ། །རྩོལ་མེད་གནས་པའི་
ཆོས་ཉིད་དེ། །ངོ་བོ་ཉིད་ཀྱིས་མཚོན་པའོ། །ཨོཾ་ཨཱཀཱ་རོ་མུ་ཁཾ་སརྦ་དྷརྨ་ཎཾ་ཨདྱ་ནུཏྤན་ཏཱ་ཏཱ། ཅེས་པས་ཆོས་ཐམས་ཅད་གདོད་མ་ནས་མ་སྐྱེས་པའི་དེ་ཁོ་ན་ཉིད་བདག་མེད་རྟོགས་པའི་ལྟ་བས་རྒྱས་

གདབ་བོ། །སྨོན་ལམ་བྱ་བ་ནི། དགེ་བ་འདི་ཡིས་མཐའ་ཡས་སེམས་ཅན་ཀུན། །བདུད་ལས་རྣམ་རྒྱལ་བར་ཆད་ཀུན་བཅོམ་ནས། །རྡོ་རྗེ་གཞོན་ནུ་མྱ་ངན་འདས་པ་ཡི། །
འབྲས་བུ་བྱང་ཆུབ་ངེས་པར་འགྲུབ་གྱུར་ཅིག །དེ་ནས། རིགས་ལྔའི་ཁྱབ་བདག་སོགས་དང་། དགེ་བ་འདི་ཡིས་ནམ་མཁའི་མཐའ་ཀླས་པའི། །སོགས་བསྐང་བ་ལྟར་བརྗོད། དེ་ནས།
རྒྱལ་མཚན་རྩེ་མོ་སོགས་བཀྲ་ཤིས་ཅི་རིགས་མཐར། ཧཱུྃ། སྐྱེ་མེད་ཆོས་སྐུའི་རང་བཞིན་རྣམ་དག་ལས། །སོགས་ནས། དངོས་གྲུབ་རྣམ་གཉིས་འགྲུབ་པའི་བཀྲ་ཤིས་ཤོག །ཅེས་དང༌།
གཞན་ཡང་ཡི་དམ་ཆོས་སྲུང་རྣམས་ཀྱི་བཀྲ་ཤིས་ཅི་རིགས་པ་བྱའོ། །ནུབ་ཐ་མ་ལ་དགྲ་བགེགས་བསྒྲལ་བའི་འཚམས་མཛད་པས། རིག་འཛིན་བསྐུལ་བ་འོག་ཏུ་མཛད། སྲུང་གཏོར་སོགས་གོང་བཞིན་རྡོ་རྗེའི་གླུ་བཀྲ་ཤིས་ཡན་གྲུབ་རྗེས་ཚོགས་
བྱིན་རླབས་ནས། བར་པ་བཤགས་པ་ཡན་སྔགས་འཆང་ཆེན་པོས་མཛད་པའི་སྒྲུབ་ཐབས་འབྲིང་པོ་ལྟར་བྱས་ལ། བསྒྲལ་མཆོད་ནི། རྒྱས་བསྡུས་གཉིས་ལས། འདིར་བསྡུས་པ་སྒྲུབ་ཐབས་འབྲིང་པོ་བཞིན་ལ། ཕྱི་ནང་གསང་བ་མ་གཏོགས།
བེཌཱུར་སྔོན་པོ་མི་མཛད། དེ་ནས་ཚོགས་བར་པ་ཡན་གྲུབ་ནས། དཔོན་སློབ་རྣམས་འཆམས་ཆས་གྱོན། བྷན་ཕུར་འཆམས་རྔ་ཁྱེར། གཞན་འོས་བབས་ཇི་ལྟར་རིགས་པས་སྒྲུག་ཆལ་དང་། གསེར་སྐྱེམས། གདབ་ཕུར་གསུམ། རལ་གྲི་

༄༅། །ཡུངས་ཀར། རྡོ་རྗེ། ཐོ་བ། རས་ལ་བྲིས་པའི་གཡང་གཞིའི་སྙིང་གར་འབྲུབ་ཁུང་གྲུ་གསུམ་ནག་པོ་མེ་རིས་དང་བཅས་པ་སོགས་དགོས་པའི་ཡོ་བྱད་མཐོང་བ་བརྒྱུད་པའི་ཕྱག་ལེན་བཞིན་ཁྱེར་ལ། འཆམས་རར་སླེབ་ནས་
གཡང་གཞི་སློབ་དཔོན་གྱི་མདུན་ཙམ་དུ་བཀྲམ། གཡས་ཕྱོགས་སུ་གདབ་ཕུར་སོགས་སྟེགས་ཇི་ལྟར་རིགས་པར་བཤམས། སྤོས་ཕོར་གུ་གུལ་དང་བཅས་པ་ཡང་བཞག་གོ །དེ་ནས་དགྲ་བགེགས་གྲུབ་ཀྱི་སྔོན་འགྲོ་རྔ་འཆམས་སྔགས་འཆང་ཆེན་
པོའི་འཆམས་དཔེ་ལྟར་བྱས་ནས་ནང་དུ་ལོག །དཔོན་སློབ་ཇི་ལྟར་རིགས་པས་རྔ་སིལ་དང་བཅས། ལིང་གདན་གཡང་གཞི་བཏིང་སར་གསེར་སྐྱེམས་བྱིན་རླབས་བྱས་ནས། བླ་མ་རིག་འཛིན་སོགས་གསེར་སྐྱེམས་བསྡུས་པ། རིག་
འཛིན་བསྐུལ་བ་སྒྲུབ་ཐབས་བཞིན། དོ་ནུབ་ཕུར་ཁ་སོགས་ཀྱིས་ཕུར་ཁ་བསྒྱུར་ལ། བཅོམ་ལྡན་དཔལ་ཆེན་སོགས་ནས་ཛ་ཛའི་བར་གྱིས་ལྷ་སྲུང་སྤྱན་དྲངས། ང་ནི་རྡོ་རྗེ་གཞོན་ནུ་ཡིན། །ནས། མ་
ལུས་ཁྲོ་རྒྱལ་ཉིད་ཀྱི་ངང་། །ཞེས་དང་། ཀཱི་ལ་ཡ་བརྗོད། དཱིཔྟ་ཙཀྲ་ཕུར་པའི་ལྷ། །ནས། གནོད་བྱེད་བགེགས་ལ་སྨོས་ཅི་དགོས། །ཀྱི་བར་སྒྲུབ་ཐབས་བཞིན་དང་། ལིང་ག་
བསྒྲལ་ཡུལ་གཟས་པ་པོ། །ཤོ་ལོ་ཀ་གཅིག་སྟེ། གསལ་བ་གསུམ་དང་གདེངས་གསུམ་གསལ་བཏབ་སྟེ་ང་རྒྱལ་བསྐྱེད། བརྒྱུད་གསུམ་བླ་མ་རིག་འཛིན་དང་། །ནས། དགྲ་བགེགས་སྒྲོལ་བའི་

གྲོགས་མཛོད་ཅིག །གི་བར་གྱི་མ་ཉེས་པའི་དཔང་གཟུགས་པ་རྣམས་འདུར་དབྱངས་དང་བཅས་སྔགས་རྣམས་ལ་རོལ་མོ་ཆེམས་བརྡུང་། ཚིགས་བཅད་རྣམས་ཀྱིས་མཚམས་སུ་རོལ་མོ་དྲག་བརྡུང་མཛད། ཁ་འཕང་འདི་རྣམས་ས་ལོ་
ཆེན་པོས་མཛད་པའི་གཏོར་བཟློག་དགྲ་བགེགས་ཀུན་འཇོམས་ཀྱི་ལྷན་ཐབས་སུ་བལྟའོ། །དེ་ནས་བསྐུལ་བ་དང་བཅས་ཏེ་དགྲ་བགེགས་གྲུབ་ཀྱི་འཆམས་སྔགས་འཆང་ཆེན་པོའི་འཆམས་དཔེ་བཞིན་རྫོགས་པར་བྱས། ལིངྒ་བསྒྲལ་ཞིང་། ལིང་རོ་
འབུལ་བ་རྣམས་གྲུབ་ནས། ནང་དུ་ལོག་སྟེ་ཐུན་གཏོར་འབུལ་བ་སོགས་བཀྲ་ཤིས་ཀྱི་བར་གོང་བཞིན་བྱའོ། །ནུབ་ཐ་མ་བསྒྲལ་བའི་མཆོད་པ་ཞེས་པའོ། །དགྲ་བགེགས་གྲུབ་ཀྱི་འཆམས་མི་བྱེད་པར། དབང་ཙམ་བསྐུར་བ་དང་། ཕྱག་ལེན་
བསྡུས་པ་སྒྲུབ་མཆོད་རྐྱང་པ་བྱེད་ན། ཚོགས་ཐ་མ་བསྒྲལ་མཆོད་སྒྲུབ་ཐབས་འབྲིང་པོ་བཞིན་བྱས་ནས། ལྷག་མ། དཀྱིལ་འཁོར་གཤེགས་གསོལ་སོགས་རྗེས་ཀྱི་བྱ་བ་རྣམས་བྱེད། རྒྱས་པའི་ཕྱག་ལེན་འཆམས་སོགས་མཛད་ན། ནང་པར་
ཚོགས་བར་པ་ཡན་སོང་ནས། ལྷག་མ་བཏང་བ་ནི། སྣོད་གང་ཡང་རུང་བར་བསྒྲུབ་མཆོད་པའི་རིགས་ཀྱི་ཚོགས་ལྷག་བསྡུས་པ་རྣམས་བླུག། མདུན་དུ་སྟེགས་ཀྱི་སྟེང་དུ་ཆང་བྲན་ལ་བཞག །དཔོན་སློབ་རྣམས་ཀྱིས་རྔ་སིལ་དང་བཅས་པས།
ཕཊ་སྤ་ར་ཎ། ཞེས་བརྗོད་པས། མདུན་གྱི་ནམ་མཁའ་ན་བཞུགས་པའི་བསྒྲུབ་པའི་དཀྱིལ་འཁོར་གྱི་ཐུགས་ཀ་ནས་ཕཊ་བྱུང་བར་བསམས་ལ། ངག་ཏུ། མདུན་གྱི་ཡེ་ཤེས་པའི་ཐུགས་ཀ་ནས་ཕཊ་ནག་པོ་།

༄༅། །གཅིག་འཕྲོས་ཏེ། རང་གི་སྙིང་གར་ཐིམ་པས། བདག་གི་ལས་དང་ཉོན་མོངས་པའི་སྒྲིབ་པ་ཐམས་ཅད་དག་པར་གྱུར། ཨོཾ་བཛྲ་ཀཱི་ལི་ཀཱི་ལ་ཡ་སརྦ་
བིགྷྣན་བྷནྡྷ་ཧཱུྃ་ཕཊ། ཨོཾ་དཱིཔྟ་ཙཀྲ་ཧ་ན་ཧ་ན་ཧཱུཾ་ཕཊ། ཞེས་དང་། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུཾ་ཕཊ། ཨོཾ་བཛྲ་ཀྲོ་དྷ་
ནཱི་ལ་དཎྜ་ཧཱུཾ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུྃ་བྷནྡྷ་བྷནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧ་གྲྭ་ཝ་ཧཱུྃ་ཧུ་ལུ་ཧུ་ལུ
ཨོཾ་བཛྲ་ཀྲོ་དྷ་ཨ་པ་ར་ཛི་ཏ་ཧཱུཾ་ཏིཥྛ༌ཏིཥྛ ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ༔ ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིན༔ ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུཾ་སྤོ་ཊ་སྤོ་ཊ་
ཧཱུྃ་ཕཊ། ཞེས་ཁྲོ་བོ་བཅུའི་སྔགས་དང་། ཨོཾ་བཛྲ་ཡཀྵ་ས་ད་ཧཱུྃ་ཛ༔ ཨོཾ་བཛྲ་བྷཻ་ར་ཝེ་ཧཱུཾ་ཧཱུཾ། ཨོཾ་བཛྲ་ཨ་མྲྀ་ཏ་ཧཱུཾ་བཾ། ཨོཾ་བཛྲ་མཱ་ར་ཎི་ཧཱུཾ་ཧོ༔ ཞེས་སྒོ་མ་བཞིའི་སྔགས། དབང་ཕྱུག་ལ།
བྷོཿབྷོཝབྷོཝབྷོཝབྷོཝབྷོཝབྷོ༔ ཞེས་བརྗོད། དེའི་རྐྱེན་གྱིས་བདག་དམ་ཚིག་པའི་དཀྱིལ་འཁོར་གསལ་ལམ་གྱིས་བྱུང་བར་བསམ། རོལ་མོ་བདུན་བརྡེག་གསུམ་བྱས་ནས། ཁྲོ་བས་ཁྲོ་བ་ཞི་མཛད་ལ། །སོགས་ནས། །

ཏ་ཐཱ་ཡ་ཏ་ཐཱ་ཡ་ཧཱུཾ་ཕཊ། བར་སྒྲུབ་ཐབས་རྒྱས་པ་བཞིན་དབྱངས་དང་བཅས་པས་ཕྱག་ལེན་ལྟར་མཛད། དཔོན་སློབ་རྣམས་ཀྱིས་གཏོར་མ་འབུལ་བའི་རིང་ལ། མཆོད་གཡོགས་པས་མདའ་དྲྭ། གདུགས་སྐོར་སྒོས་མཆོད་ཕུར་
བཏབས་ཀྱི་ཁྲོ་བོ་བཅུའི་ཕུར་པ་རྣམས་བསྡུས། ཕུར་བུ་འོ་མས་བཀྲུ་བ་སོགས་མི་གནང་། དཀྱིལ་འཁོར་གྱི་ཤར་སྒོའི་ཁྱམས་གྱི་སྟེགས་གཡས་སུ་རྣམ་རྒྱལ་བུམ་པ་དང་། གཡོན་དུ་ལས་བུམ་བཞག་གོ །བསྟན་སྐྱོང་ནི། ཐོག་མར་དཔོན་སློབ་
རྣམས་བཞེངས་ཏེ་རྔ་སིལ་དང་ལྡན་པས། དཔལ་ལྡན་ཕྲིན་ལས་ཀུན་རྫོགས་པུ་ཊ་ཁྱོད། །སོགས་ཀྱིས་པུ་ཊ་བསྐུལ་ཞིང་། རིམ་པས་སྒྲུབ་ཁང་གི་སྟེང་དུ་ཕེབས་ནས་སྤྱི་སྟབས་ནམ་མཁའ་འབྲུག་སྒྲ་དང་བཅས་ཏེ་སྲུང་གཏོར་
རྣམས་འབུལ། བསྟན་སྐྱོང་དངོས་ནི། བྱ་ཁྱུང་གི་ཕྱག་རྒྱས་ཟིལ་གྱིས་མནན་ལ། ཧོ༔ བོད་ཁམས་སྐྱོང་བར་བྱེད་པའི་བརྟན་མ་བཅུ་གཉིས། སོགས་ནས། ཕྲིན་ལས་ཐམས་ཅད་འགྲུབ་པར་
མཛོད༑ །ཅེས་པའི་བར་སྒྲུབ་ཐབས་རྒྱས་པ་བཞིན་གྱིས་བརྟན་མའི་གཏོར་མ་ཕུལ་ཞིང་། རང་གང་འདོད་པའི་ཕྲིན་ལས་བཅོལ་ལ། སྲིད་ཞི་དཔལ་འབྱོར་གྱི་བཀྲ་ཤིས་གྲུབ་མཚམས། ཕྱོགས་སྐྱོང་གཤེགས་སུ་གསོལ་བ་ནི། གཏང་
རག་གི་གཏོར་མ་བཏང་བ་ཡིན་ཏེ། སྟེང་གི་ཤར་ལྷོའི་མཚམས་སུ་མཆོད་གཏོར་ཆོ་ག་རྣམས་ཕྱི་རོལ་གཏོར་མ་ཇི་ལྟ་བ་བཞིན་ལས། བཛྲ་མུ ཕྱོགས་

༄༅། །གཏོགས་འདྲ། དེ་ནས་མཆོད་གཡོགས་པས་སྤོས་སྣ་དང་། གཞན་རྣམས་ཀྱིས་རོལ་མོ་དང་བཅས་པས་ནང་དུ་ལོག །རིམ་པས་དཀྱིལ་འཁོར་ལ་བསྐོར་བ་ལན་གསུམ་ཡིག་བརྒྱ་བཟླ་བཞིན་པར་བྱས་ཏེ། སློབ་དཔོན་ཤར་དང་།
གཞན་རྣམས་དཀྱིལ་འཁོར་གྱི་མཐའ་སྐོར་དུ་འཁོད་པ་དང་རོལ་མོ་བཞག་གོ །ཕྱི་ནང་མཆོད་བསྟོད་ནི། སྤྱི་མཆོད་རྣམས་ཁ་གསོས་ལ། བྱིན་རླབས་བསྡུས་པ་བྱ། སྒེག་ཕྲེང་གླུ་གར་སོགས་ཀྱི་ཕྱི་མཆོད། རང་བྱུང་གདོད་ནས་སོགས་
ཤོ་ལོ་ཀ་གཅིག་གིས་ནང་མཆོད། སྒེག་ཅིང་དཔའ་དང་སོགས་ནས། བགེགས་འདུལ་བྱང་ཆུབ་སེམས་ཀྱི་དངོས་ལ་བསྟོད། །བར་གྱི་མཆོད་བསྟོད་རྣམས་གོང་ཉིན་སྔ་མ་རྣམས་ཀྱི་རྗེས་ཆོག་ལྟར་བྱས་ལ། དངོས་གྲུབ་
བླང་བ་ནི། ཡེ་ཤེས་ལྔ་ལྡན་རིགས་ལྔ་བདེ་བར་གཤེགས། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི། །འཁོར་ལོ་རབ་བསྐོར་ཞི་ཁྲོའི་སྐུར་སྟོན་པ། །ཐུགས་དམ་བཞིན་དུ་
བདག་ལ་བརྩེར་དགོང་ནས། །དྲག་པོའི་སྟོབས་ཀྱིས་དགྲ་བགེགས་བསྒྲལ་བ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ལན་གསུམ་གདངས་དང་བཅས་པ་བརྗོད་ཅིང་།
ཐལ་མོ་སྙིང་གར་སྦྱར། ཡོན་བསྔོ་བ་ནི། སློབ་དཔོན་གྱིས་མཆོག་བསྔོ་དང་། སྦྱིན་བདག་གི་དོན་དུ་དགོས་པ་བྱུང་ཚེ། གཤིན་བསྔོ་གསོན་བསྔོ་སོགས་སྐབས་ཐོབ་དང་སྦྱར་ནས་བྱའོ། །བཟོད་པར་གསོལ་བ་ནི་

མཱ་ཡ་སོགས། སཏཱ་ཨཧཱུྃ་ཕཊ། ཅེས་ལན་གསུམ་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་མགོན་
པོས་བཟོད་པར་མཛོད། །གང་ཡང་བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། སེམས་བྱིང་བ་དང་། རྒོད་པ་དང་། སྔགས་
མ་དག་པ་དང་། མཆོད་པའི་ཡོ་བྱད་མ་ཚང་བ་དང་། ཆོ་ག་ལྷག་ཆད་འགལ་འཁྲུལ་ནོངས་པའི་ཚོགས་ཅི་མཆིས་པ་དེ་དག་ཐམས་ཅད་བཟོད་པར་མཛད་ནས་ལུས་ངག་ཡིད་གསུམ་
ལ་སྒྲིབ་པ་མི་འབྱུང་ཞིང་ལྷག་ཆད་ཁ་སྐོང་བར་མཛད་དུ་གསོལ། ཞེས་ལྷག་ཆད་ཁ་བསྐོངས་ཤིང་ནོངས་པ་བཟོད་པར་གསོལ། རྟེན་པ་ལྷ་ཕུར་དང་། གཏོར་མགྲོན་གྱི་རྟེན་ཡོད་པ་རྣམས་ལ། བརྟན་བཞུགས་ནི། ཕྱོགས་
བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་
པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་བླ་མ་ཡི་དམ་མཁའ་འགྲོ་ཆོས་

༄༅། །སྐྱོང་སྲུང་མའི་རྟེན་འདི་རྣམས་དང་། བརྟེན་པ་ལྷའི་ཚོགས་རྣམས་ལ་བསྐྱེད་ཅིང་སྤྱན་དྲངས་པའི་ཡེ་ཤེས་པ་རྣམས་འབྱུང་བ་ཆེན་པོ་ས་ཆུ་མེ་རླུང་གིས་གནོད་པས་མ་
ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་
སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་མེ་ཏོག་གཏོར་ལ་བརྟན་བཞུགས་བྱ། རྟེན་མེད་གཤེགས་གསོལ་བྱ་བ་ནི། རྟེན་གྱི་དཀྱིལ་འཁོར་བུམ་ནང་གི་ལྷ་གཏོར་མགྲོན་ལ་བྱོན་པའི་རྟེན་མེད་པའི་ཡེ་ཤེས་
པ་རྣམས། ཨོ་ཁྱེད་ཀྱིས་སེམས་ཅན་དོན་ཀུན་མཛོད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ།།
གདངས་དང་བཅས་པ་ལན་གསུམ་གྱི་མཐར། བཛྲ་མུ ཡེ་ཤེས་པ་རང་བཞིན་གྱི་གནས་སུ་གཤེགས། ཛ་ཧཱུྃ་བཾ་ཧོ། དམ་ཚིག་པ་རྣམས་རང་ལ་གཉིས་སུ་མེད་པར་ཐིམ། ཞེས་བརྗོད་ཅིང་
རོལ་མོ་རྣམས་དཀྲོལ། དཀྱིལ་འཁོར་བསྡུ་བ་ནི། རང་གཙོ་བོའི་ང་རྒྱལ་གྱིས་དམ་ཅན་གྱི་ཕུར་བུ་ནས། གཙོ་ཕུར་བར་རིམ་གྱིས་བསྡུས་ཤིང་སྤྱི་བོར་རེག །གཞན་ལས་སློབ་རྣམས་ཀྱིས་ཕུར་གདན་དང་བུམ་པ་གཞི་རྣམས་བསྡུས། རྣམ་རྒྱལ་དང་ལས་

བུམ་ཡང་བདེ་བར་བཞག ཨོ་ཨ་ཀཱ་རོ་མུ་ཁཾ་སརྦ་དྷརྨ་ཎཾ་ཨཱདྱ་ནུཏན་ཏུ་ཏ། ཅེས་བརྗོད་ཅིང་ཆོས་ཐམས་ཅད་སྐྱེ་བ་མེད་པ་དེ་ཁོ་ན་ཉིད་དྲན་པས། རྡོ་རྗེའི་རྩེས་དབང་ལྡན་གྱི་རྩིག་པ་དང་པོར་གཤེགས། དེ་ནས་གཡས་བསྐོར་གྱིས་
རྩིག་པ་རྣམས་གཤེགས། དེ་ནས་དཀྱིལ་འཁོར་གྱི་ཤར་གྱི་མེ་རི་ནས། ལྟེ་བའི་བར་རྡོ་རྗེའི་རྗེས་རི་མོ་འཐེན། དེ་བཞིན་དུ་ཕྱོགས་མཚམས་གཞན་ལའང་བྱ། དེ་ནས་སྒྲུབ་གཡོག་པ་ཁ་ཅིག་གིས་ཀུ་ཤ་སོགས་ཀྱིས་མཐའ་ནས་བསྡུས་ཏེ། རིན་པོ་ཆེ་
ལ་སོགས་པའི་སྣོད་གཙང་མར་བླུག །སློབ་དཔོན་གྱི་ལས་བུམ་སོགས་ཀྱི་བུམ་ཆུས་ཐིག་རྗེས་རྣམས་མཐའ་ནས་རིམ་པ་བཞིན་ཕྱིས་ཏེ་རྗེས་མི་མངོན་པར་བྱའོ། །ཚོན་བསྐྱེལ་བ་ནི། རྡུལ་ཚོན་ཆུ་བོར་སྤྱན་དྲངས་པའི་ཆོ་ག་གཞན་ནས་འབྱུང་བའི་རྒྱས་པའམ།
བསྡུས་པ་དཀྱིལ་ཆོག་ནས་འབྱུང་བ་བཞིན་བྱ་སྟེ། ཕྱག་ལེན་ལ་མི་མཛད། སྦྱིན་སྲེག་ནི། གྲུབ་ན་སྐབས་འདིར་ས་ལོས་མཛད་པའི་ཞི་བའི་སྦྱིན་སྲེག་རྡོ་རྗེ་མེ་འོད་དང་། དཀྱིལ་ཆོག་བཞིན་ནོ། །འོན་ཀྱང་དེང་སོང་མི་མཛད། བདག་བསྲུང་བ་ནི། །
ཨོཾ་ཤྲཱི་བཛྲ་ཀུ་མཱ་ར་ཀྲོ་དྷ་རཀྵ་ཧཱུྃ་ཕཊ། ཅེས་བརྗོད་པས་གཟི་བརྗིད་རྒྱས་པར་བསམ། ཨོཾ་བཛྲ་ཀཱ་ཝཱ་ཙི་ཧཱུྃ་ཕཊ། ཀྱིས་རྡོ་རྗེའི་གོ་གྱོན་པར་བསམ་པའོ། །ལྟ་བས་རྒྱས་བཏབ་པ་ནི། རང་བཞིན་སེམས་ཀྱི་ཆོས་
ཉིད་ནི། །མ་བཅོས་ལྷུག་པར་གནས་པའི་དོན། །རྟག་ཆད་ངོ་བོའི་མཐའ་སྤངས་ཤིང་། །བརྗོད་བྲལ་མུ་བཞི་ལས་འདས་པ། །སྩོལ་མེད་གནས་པའི་ཆོས་ཉིད་དེ། ། 

༄༅། །ངོ་བོ་ཉིད་ཀྱིས་མཚོན་པའོ། །ཨོཾ་ཨ་ཀ་རོ་སོགས། ནུཏྤན་ཏུ་ཏ། ཅེས་པས་ཆོས་ཐམས་ཅད་གདོད་མ་ནས་མ་སྐྱེས་པའི་དེ་ཁོ་ན་ཉིད་བདག་མེད་རྟོགས་པའི་ལྟ་བའི་ངང་ལ་ཅུང་ཟད་མཉམ་པར་བཞག་གོ །
སྨོན་ལམ་ནི། དགེ་བ་འདི་ཡིས་མཐའ་ཡས་སེམས་ཅན་ཀུན། །བདུད་ལས་རྣམ་རྒྱལ་བར་ཆད་ཀུན་བཅོམ་ནས། །རྡོ་རྗེ་གཞོན་ནུ་མྱ་ངན་འདས་པ་ཡི། །འབྲས་བུ་བྱང་ཆུབ་ངེས་
པར་འགྲུབ་གྱུར་ཅིག །དེ་ནས་རིགས་ལྔའི་ཁྱབ་བདག་ནས་བཟུང་བསྐང་བ་ལྟར་བརྗོད། ཤེས་པ་བརྗོད་པ་ན་དཔོན་སློབ་རྣམས་ལ་མེ་ཏོག་ནས་བཀྱེ་ལ། དྲིལ་བསིལ་གདངས་དང་བཅས་ཏེ། ཕུན་སུམ་ཚོགས་འཛིན་སོགས་དང་།
རྒྱལ་མཚན་རྩེ་མོ་སོགས་བླ་མའི་བཀྲ་ཤིས་གང་ཤེས་དང་། ཧཱུྃ། སྐྱེ་མེད་ཆོས་སྐུའི་རང་བཞིན་རྣམ་དག་ལས། །ཐུགས་དམ་དབང་གིས་གཟུགས་ཀྱིས་སྐུར་སྤྲུལ་པ། །བཅོམ་ལྡན་དཔལ་
ཆེན་རྡོ་རྗེ་གཞོན་ནུའི་སྐུ། །སྐྱེ་ཤི་མེད་པའི་དོན་གྱི་བཀྲ་ཤིས་ཤོག །མ་སྐྱེས་མི་དམིགས་ཆོས་ཀྱི་དབྱིངས་ཉིད་ལས། །ཆོ་འཕྲུལ་དངོས་པོ་ཡུམ་གྱི་སྐུར་སྟོན་པ། །འཁོར་
ལོ་རྒྱས་འདེབས་དབང་ཕྱུག་ཀུན་གྱི་ཡུམ། །ཡོན་ཏན་འབྱུང་བའི་དོན་གྱི་བཀྲ་ཤིས་ཤོག །ཡེ་ཤེས་ཐུགས་ཀྱིས་ཁྲོ་བཅུར་སྐུར་སྤྲུལ་ནས། །བགེགས་ཀྱི་བདག་པོ་ཕྱོགས་བཅུར་

སྐྱོང་བ་རྣམས། །གདན་དུ་བཏིང་ནས་དགྲ་བགེགས་དབྱིངས་སུ་སྒྲོལ། །སྤྲུལ་པའི་ཁྲོ་བཅུ་ཡབ་ཡུམ་བཀྲ་ཤིས་ཤོག །ཡང་སྤྲུལ་ཕྱག་བརྙན་ཉི་ཤུའི་བཀྲ་ཤིས༴ ཡེ་ཤེས་
སྒོ་མ་བཞི་ཡི༴ སྲས་མཆོག་ཕུར་བུའི་མཐུ་དཔལ༴ ཕོ་ཉ་སུམ་བརྒྱ་དྲུག་ཅུའི་བཀྲ་ཤིས་ཤོག །གསང་སྔགས་རྣལ་འབྱོར་སྒྲུབ་པའི་ཤེས་རབ་ཅན། །ལྟ་སྤྱོད་ཡལ་བར་མ་
གྱུར་དགོངས་པ་ཡི། །དུས་གསུམ་རྒྱལ་བའི་དགོངས་སྤྱོད་གཞུང་བསྒྲུབས་པས། །དངོས་གྲུབ་རྣམ་གཉིས་འགྲུབ་པའི་བཀྲ་ཤིས་ཤོག །གཞན་ཡང་ཡི་དམ་ཆོས་སྐྱོང་སོགས་ཀྱི་བཀྲ་ཤིས་
རྒྱས་པ་བརྗོད་ཅིང་། དཀྱིལ་འཁོར་གྱི་ཤུལ་སོགས་ལ་མེ་ཏོག་གི་ཆར་དབབ་ཅིང་བཀྲ་ཤིས་པར་བྱ་བ་སྟེ། རྡུལ་ཚོན་གྱི་ཕྱོགས་ཐམས་ཅད་བསྟན་ཟིན་ཏོ། །གཉིས་པ་སློབ་མ་བཞུག་ཅིང་དབང་བསྐུར་བ་ནི། སྔགས་འཆང་ཆེན་པོས་མཛད་པའི་མཚམས་
སྦྱོར་དུ་རྟོགས་པར་བྱའོ། །རས་བྲིས་ཀྱི་ཕྱོགས་ལ་ས་ཆོག །ཐོ་འཛུགས་པ། བུམ་པ་འགོད་པ་སོགས་མི་མཛད་པའི་ཁོ་བོས་ཟུར་དུ་བཀོད་པ་ལྟར་དང་། གཞན་ཟུར་འདེབས་བཞིན་ནོ། །ནུབ་ཕྱི་མ་ལ་བསྒྲལ་མཆོད་སོགས་མཛད་པ་སྟེ་ཕྱག་ལེན་གྱི་རིམ་
པའོ། །འདིར་སྨྲས་པ། དེང་སང་སྙིགས་མ་བས་ཀྱང་ཆེར་སྙིགས་པས། །གསང་སྔགས་རྒྱ་མཚོར་བློ་སྦྱངས་ལྟ་ཞོག་གི །ཆོ་གའི་ཚིག་རིས་ཙམ་གྱི་གོ་རིམ་ལའང་། །རྨོངས་པའི་ཚོགས་རྣམས་སྙིང་ནས་མ་བཟོད་དེ། །དང་པོའི་ལས་ཅན་འཇུག་པ་

༄༅། །བདེ་བའི་ཕྱིར། །སྐྱེས་ཆེན་གོང་མའི་གསུང་རབས་ཕྱོགས་གཅིག་བསྡེབས། །འདིར་སྦྱར་དགེ་བས་བདག་ཅག་དཔོན་སློབ་ཀྱི། །འདི་ཕྱིའི་དོན་ཀུན་ཡིད་བཞིན་འགྲུབ་གྱུར་ཅིག །དེ་སྐད་སྨྲ་བ་དཔལ་ལྡན་ས་སྐྱ་པ། །ཆོས་མེད་ངག་
དབང་ཀུན་དགའ་བསོད་ནམས་ཏེ། །ཡི་གེའི་འདུ་བྱེད་རིགས་རུས་ཆོ་འབྲང་ཅན༑ །མི་དབང་རྣམ་རྒྱལ་རྡོ་རྗེ་ཞེས་བྱ་བའི། །སྐྱེས་དང་སྦྱངས་པའི་རྣལ་དཔྱོད་ཆེར་ཡོངས་པས། །སྙན་ངག་ལ་སོགས་རིག་གནས་མཐའ་དག་དང་། །ཁྱད་པར་དུས་འཁོར་རྩིས་གཞུང་རྒྱ་
མཚོལ། །མཁས་པའི་ཕུལ་དུ་ཕྱིན་པ་དེ་ཉིད་དོ། །བསྟན་བཅོས་འདི་ཉིད་དཀར་མོ་ཉི་ཟླ་དང་། །བདུད་རྒྱལ་ནག་པོ་ཕུར་སྲུང་བཅུ་གཉིས་ལ། །གཉེར་དུ་གཏད་དོ་བློ་གསལ་དོན་གཉེར་ལ། །ཆོས་འདི་འཕེལ་ཞིང་རྒྱས་པའི་ཕྲིན་ལས་མཛོད།། དེ་ལྟར་
དཔལ་ཆེན་རྡོ་རྗེ་གཞོན་ནུའི་རྡུལ་མཚོན་ལ་བརྟེན་ནས་སྒྲུབ་ཅིང་མཆོད་པའི་དཀྱིལ་ཆོག་ནག་འགྲོས་བཀླགས་ཆོག་ཏུ་བཀོད་པ་གྲུབ་གཉིས་ཆར་འབེབས་ཅི་བསམ་ཀུན་འགྲུབ་ཅེས་བྱ་བ་འདི་ནི་ཁྱབ་བདག་འཁོར་ལོའི་མགོན་པོ་དཔལ་ས་སྐྱ་པ་ཆེན་པོ་སྔགས་འཆང་ངག་དབང་
ཀུན་དགའ་བསོད་ནམས་དཔལ་བཟང་པོས་མཛད་པ་ལ་སོགས་ཁོར་རྣམས་ནག་འགྲོས་སུ་བྱས་པ་དམ་པ་གོང་མའི་གསུངས་རྒྱུན་དང་ཕྱག་ལེན་གྱིས་བརྒྱན་ཏེ་ཆུ་ཕོ་སྟག་གི་གནམ་ལོ་གསར་འཆར་མགོ་ཟླ་བའི་དམར་ཕྱོགས་ཀྱི་དགའ་བ་གཉིས་པའི་ཚེས་ལ་དཔལ་ཐང་སྐྱ་བདེ་
ཆེན་བསམ་གླིང་དུ་ཨེ་ཝཾ་ཁང་སར་མཁན་མིང་ལྕེ་བཙུན་ངག་དབང་བློས་གྲོས་སྙིང་པོས་བྲིས་པ་འདིས་ཀྱང་དཔལ་ལྡན་ས་སྐྱ་པའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག །སརྦ་དཱ་ཀ་ལྱཱ་ཎཾ་བྷ་ཝནྟུ། །

༄༅། །དཔལ་རྡོ་རྗེ་གཞོན་ནུའི་གཏོར་བཟློག་དགྲ་བགེགས་ཀུན་འཇོམས་ཀྱི་ལྷན་ཐབས་གསལ་བྱེད་གནམ་
ལྕགས་རྡོ་རྗེའི་དཔལ་ཞེས་བྱ་བ་བཞུགས་སོ།།

༄༅། །ན་མ་ཤི་བཛྲ་ཀུ་མཱ་ར་ཡ། འོད་གསལ་དབྱིངས་ལས་ཁྲོ་བོའི་སྐུ། །རྣམ་འཕྲུལ་བདེ་ཆེན་འགྱུར་མེད་གསུང་། །ཟུང་འཇུག་བརྗོད་བྲལ་
རྡོ་རྗེའི་ཐུགས། །ལྷག་པའི་ལྷ་དེར་རབ་བཏུད་ནས། །དེ་ཡི་ཕྲིན་ལས་མངོན་སྤྱོད་ཀྱི། །ལས་མཐའ་དྲག་པོའི་ཆོ་ག་ལ། །བརྟེན་ནས་དགྲ་བགེགས་ཀུན་འཇོམས་པའི། །
གསལ་བྱེད་རིན་ཆེན་ཕྲེང་འདི་སྤེལ། །འདིར་བཅོམ་ལྡན་འདས་དཔལ་རྡོ་རྗེ་གཞོན་ནུའི་གཏོར་མའི་ཆོ་གས་ཕ་རོལ་གྱི་གནོད་པ་བཟློག་ཚུལ་ཅུང་ཟད་བརྗོད་པ་ལ་དོན་
གསུམ་སྟེ། སྦྱོར་བ་རྟེན་དང་ཡོ་བྱད་བཤམ་པ། དངོས་གཞི་ཏིང་ངེ་འཛིན་བསྒོམ་པའི་ཚུལ། རྗེས་དྲག་པོའི་ལས་དངོས་བསྟན་པའོ། །དང་པོ་ནི། ཇི་ལྟར་འོས་པའི་

༄༅། །ས་ཕྱོགས་ཕྱག་དར་དང་། ཡི་དམ་ཆོས་སྐྱོང་སོགས་ཀྱི་རྟེན་བཞུགས་སུ་གསོལ་བའི་མདུན་དུ་མཆོད་གཏོར་སྨན་རག་བཤམས་ཏེ། སྒྲུབ་པ་པོའི་མདུན་དུ་ཆོས་འབྱུང་མཐིང་ནག་ཆེ་
ཆུང་ཇི་ལྟར་མཚམས་པའི་དབུས་སུ་འཁོར་ལོ་སེར་པོ་རྩིབས་བཅུ་པའི་ལྟེ་བར་གྲུ་གསུམ་མཐིང་ནག་ཁ་ཁྱེར་ལ་རྡོ་རྗེས་མཚན་པ། དབུས་སུ་རྡོ་རྗེ་སྔོན་པོ་ཁ་གདེངས་པ་བྲི། འཁོར་ལོའི་བར་རྣམས་
ཕྱོགས་མདོག་བྱ། ནམ་མཁའི་ཁ་དོག་ཞེས་པའང་སྣང་། དེའི་ཁར་མཉྫིའི་སྟེང་དུ་གཏོར་མ་ཟུར་གསུམ་པ་ལ་ཁྲོ་བོ་བཅུའི་གཏོར་མ་ཟུར་གསུམ་ཆུང་བ་བཅུས་བསྐོར་བ་དང་། ཆོས་འབྱུང་གི་རྩེ་མོ་ལྷོར་
བསྟན་པའི་ངོས་སུ་ཤྭ་ན་མ། དེའི་ལྷོར་བདུད་རྒྱལ་གྱི་གཏོར་མ་ལ་དར་ནག་བཙུག་པ་བ་དན་མདུང་བཅས། ནུབ་བྱང་གི་ཟུར་དུ་ས་བདག་མ། བྱང་ཤར་དུ་བདག་ཉིད་མ་རྣམས་ཀྱི་གཏོར་མ་ཟུར་

གསུམ་པ་ལ་མཚེ་དང་ཡུངས་ཀར་གྱི་སྒང་བུ་སྐྱེར་གཙང་ལ་སོགས་པས་ལག་ལེན་བཞིན་བརྒྱན་པའི་མཐར། ཆུ་གཉིས་སྔོན་དུ་འགྲོ་བའི་མཆོད་པ་ལྔ། མཚམས་འཛིན་གྱི་མེ་ཏོག་རྣམས་འཁོར་མོར་བཤམས། གཞན་ཡང་དེའི་མཐའ་བསྐོར་དུ་ལིངྒ་
ཆེ་བ་གཅིག་ལ་ཆུང་བ་བཅུས་བསྐོར་བ་སྣོད་གཅིག་ཏུ་བཞག་ལ། ལིངྒ་ཆེ་བའི་སྐེ་ལ་སྔོ་དམར་གྱི་ཞགས་པས་བཅིངས་པའི་རྩེ་མོར་ཕུར་བུ་བཏགས་ཏེ་བཞག་པ་དང་། ཐུན་རྫས་ཀྱི་ཡུངས་ཀར་ནག་ལྕགས་ཟངས་རྡོ་ཕྱེ། ཁྲག་ཐུན་ཐོད་པར་བླུགས་
པ༑ མདའ་ཟོར་དུག་ཤིང་མདེའུ་ཅན་ལ། ཧཱུྃ་བྷྱོ་ཕཊ་རྣམས་བྲིས་པ་དང་། རྡོ་ཟོར་དུར་ཁྲོད་ཀྱི་རྡོ་ལ་སྔགས་གོང་བཞིན་གཉིས་ཀ་དུག་ཁྲག་གིས་བྲིས། རྭ་ཟོར་བྱེད་ན་གླང་ངམ་གཡག་འབྲས་བུ་ཡོད་པའི་རྭ་གཡས་ཀྱི་ནང་དུ་དུག་ཁྲག་བླུགས་པ་
ཁ་རེ་བ་ནག་པོས་བཅད་སྐྱེར་བའི་ཕུར་པ་དང་མཚོན་སྐུད་ཀྱིས་ཁ་བཅིང་པ་རྣམས་འདུ་བྱས། ལིངྒའི་རྒྱུ་ནི་བག་ཟན་དང་། ར་ཐུག་གི་གཅིན། ལུག་ཐུག་གི་ཆུ། གད་པ་ཆད་པའི་ས། ཕུད་ཤུལ་གྱི་ས་རྣམས་ལ་བྱའོ། །དེ་ནས་རྣལ་འབྱོར་པ་
རྣམས་གྲལ་ལ་འཁོད་པའི་མདུན་དུ། རྡོ་རྗེ་དྲིལ་བུ། ནང་མཆོད། ཌཱ་མ་རུ་རྔ་ཆ་ལང་། བསྙེན་ཕུར། འོག་ཏུ་དགོས་པའི་གདབ་ཕུར་བཅུ་བདུན། དེ་རྣམས་ལ་མཐུ་བསྐྱེད་པའི་ཡུངས་ཀར་ནག །གུ་གུལ་སོགས་བཤམས་ལ་རྡོ་རྗེའི་རྩེས་
མཆོད་པ་རྣམས་ལ་ནང་མཆོད་ནས་གཏོར་ཏེ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷཱ་སརྦ་དྷརྨཱཿསྭ་བྷ་ཝ་ཤུདྡྷོ་྅ཧཾ། སྟོང་པའི་ངང་ལས་གནས་ཁང་དྲག་

༄༅། །པོའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཨ་ལས་བྷནྡྷ་འབར་བའི་སྣོད་ཡངས་ཤིང་རྒྱ་ཆེ་བར་དགྲ་བགེགས་བསྒྲལ་བའི་ཁྲག་གི་
ཨརྒྷཾ་༑ དབང་པོ་ལྔའི་མེ་ཏོག །ཚིལ་ཆེན་གྱི་བདུག་སྤོས། ཞུན་ཆེན་གྱི་སྒྲོན་མེ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་གླིང་ཐོད་རྔ་ལ་སོགས་པ་
མཆོད་པའི་སྤྲིན་ཕུང་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་རྒྱལ་བ་སྲས་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་བཛྲ་ཨ་
ཧ་ར་ལི་ཧཱུྃ་ཕཊ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷཥྤེ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནེ་ཝི་དྱ་ཨཱཿཧཱུྃ། །ཨོཾ་བཛྲ་ཤབྡ་ཨཱཿཧཱུྃ། ཨོཾ་བཛྲ་
ཨུད་ཕལ་ཡ་ཧཱུྃ་ཕཊ། ཨོཾ་བཛྲ་བིཥྤུ་ར་ཡ་ཧཱུྃ་ཕཊ། ཅེས་བརྗོད་ལ་རྔ་བྱིན་དབབ་རྒྱས་འབྲིང་བསྡུས་པ་སྐབས་དང་བསྟུན་པར་བགྱིས་ནས། སྐྱབས་འགྲོ་ཅི་རིགས་དང་། རྡོ་རྗེ་སློབ་དཔོན་སངས་རྒྱས་
དཔལ༑ །དུས་གསུམ་བཞུགས་ལ་ཕྱག་འཚལ་ལོ། །མཆོག་གསུམ་བརྟེན་པའི་ཞིང་གྱུར་ལ། །གཉིས་མེད་ཡིད་ཀྱིས་སྐྱབས་སུ་མཆི། །དངོས་འབྱོར་ཡིད་ཀྱིས་རྣམ་

སྤྲུལ་པའི། །དག་པའི་མཆོད་པ་བཞེས་སུ་གསོལ། །དངོས་གྲུབ་ཆུ་བོ་གཅོད་པའི་གེགས། །ཉེས་བྱས་མ་ལུས་བཤགས་པར་བགྱི། །ཕྱོགས་བཅུ་འཁོར་གསུམ་དག་
པའི་ཆོས། །མ་ཆགས་སྤྱོད་ལ་རྗེས་ཡི་རངས། །དག་པའི་མཐའ་བཞི་དྲི་མ་མེད། །རྫོགས་པའི་བྱང་ཆུབ་སེམས་བསྐྱེད་དོ། །བདེར་གཤེགས་བྱང་ཆུབ་སེམས་དཔའ་
ལ༑ །དགོས་པ་གསུམ་གྱིས་ལུས་འབུལ་ལོ། །ཚེ་རབ་བགྲངས་པའི་ལས་རྣམས་ཀུན། །བསྡུས་ཏེ་བྱང་ཆུབ་ཆེན་པོར་བསྔོ། །སེམས་ཅན་བདེ་དང་ལྡན་གྱུར་ཅིག །
སྡུག་བསྔལ་དག་དང་བྲལ་བར་ཤོག །བདེ་དང་རྟག་ཏུ་མི་འབྲལ་ཞིང་། །ཆོས་ཀུན་མཉམ་ཉིད་རྟོགས་པར་ཤོག །ཅེས་མཚམས་བཅད་པ། བཤགས་པ། བྱིན་དབབ་པ། མཆོད་རྫས་
བྱིན་གྱིས་བརླབས་པ་རྣམས་བྱའོ། །གཉིས་པ་ཏིང་ངེ་འཛིན་བསྒོམ་པའི་ཚུལ་ནི། རང་ཉིད་རྣལ་འབྱོར་པ་དང་མདུན་གྱི་གཏོར་མ་རྣམས་གཉིས་སུ་མེད་པར་མོས་ལ་ཏིང་ངེ་འཛིན་རྣམ་གསུམ་བསྒོམ་པ་ནས། ཁཾ་སྤྲོས་པས་ཆུས་བཀྲུས་
སྐྱོན་ཐམས་ཅད་དག་པར་བྱས། ༡༢༽ ཞེས་པའི་བར་སྒྲུབ་ཐབས་རྒྱས་པར་ལྟར་བརྗོད། དེ་ནས། ཨེ་ཡྃ་ཝྃ་རྃ་ལྃ་རྃ་ཀེཾ་ཨེ་བྷྲཱུྃ་སྥ་ར་ཎ་ཕཊ། ཨེ་ཨ་ཀ་ཤ་མཎྜ་ལ། ཡྃ་བ་ཡུ་མཎྜ་ལ། 

༄༅། །ཝྃ་ཨུ་ད་ཀ་མཎྜ་ལ། རྃ་ཏེ་ཛྭ་མཎྜ་ལ། ལྃ་པྲི་ཐི་ཝཱི་མཎྜ་ལ། རྃ་རཀྟ་ཛྭ་ལ་མཎྜ་ལ། ཀེཾ་མ་ཧཱ་ཀྃ་ཀ་ལ་སུ་མེ་རུ་མཎྜལ། ཨེ་ཏྲི་ཀོ་ཎཾ་ཛྭ་ལ་བཛྲ་པྲ་ཀཱ་
ར་ཎི་མི་ཝརྟ་མཎྜ་ལ། བྷྲཱུྃ་ད་ཤ་ཨ་ར་ཙཀྲ་མཎྜ་ལ། ཞེས་བརྗོད་པས། ཧཱུྃ་ལས་ཡི་གེ་དེ་དག་འཕྲོས་པས་རྟེན་གྱི་དཀྱིལ་འཁོར་དུ་གྱུར་པར་བསམས་ལ། གསལ་གདབ་པ་ནི། ཨེ་ལས་
མཁའ་དབྱིངས་དག་པ་ནམ་མཁའི་དཀྱིལ། །ཡྃ་ལས་རླུང་ཆེན་རྒྱ་གྲམ་སྲ་ཞིང་བརྟན། །དེ་སྟེང་ཝྃ་ལས་བྱུང་བའི་ཆུ་དཀྱིལ་དཀར། །རྃ་ལས་མེ་བྱུང་བསྐྱོད་པ་དེ་ཡི་
ཕྱེད༑ །ལྃ་ལས་ས་ཡི་དཀྱིལ་འཁོར་བརྟན་པར་གྱུར། །དེ་སྟེང་རཀྟའི་རྒྱ་མཚོའི་རྦ་རླབས་འཁྲུགས། །དབུས་སུ་ཀེང་རུས་རི་རབ་བརྩེགས་པའི་སྟེང་། །བྷྲཱུྃ་ལས་
གསེར་མདོག་འཁོར་ལོ་རྩིབས་བཅུ་འབར། །ཁོག་པ་སྟོང་པ་ཡངས་ཤིང་རྒྱ་ཆེ་བ། །རྩེ་མོ་རྣོ་དབལ་དགྲ་བགེགས་ཕྱེ་མར་རློགས། །རབ་ཏུ་འབར་བའི་མེ་ཡི་གློག་སྟོང་
འགྱུ༑ །ཤིན་ཏུ་འཁོར་བའི་ངང་ཚུལ་བརྟན་ཞིང་བརྗིད། །འཁོར་ལོའི་དབུས་སུ་གྲུ་གསུམ་མཐིང་ནག་འབར། །མུ་ཁྱུད་རྡོ་རྗེའི་རྭ་བས་རྣམ་པར་སྤྲས། །ཕྱི་རོལ་དུར་

ཁྲོད་ཕྱོགས་སྐྱོང་ཞིང་སྐྱོང་ཀླུ། །ཤིང་མེ་མཆོད་རྟེན་ཆུ་བོ་གྲུབ་པ་བརྒྱད། །དཔའ་བོ་མཁའ་འགྲོ་གནོད་སྦྱིན་སྲིན་པོ་དང་། །ཤ་ཟ་སྨྱོ་བྱེད་བརྗེད་བྱེད་རོ་ལངས་དང་། །
མདུང་དང་གསལ་ཤིང་རྩེ་ཡིས་ཕུགས་པའི་རོ། །རོ་དུམ་ཐོད་ཚལ་ཤ་ཁྲག་རུས་པས་དཀྲིགས། །ཝ་དང་ལྕེ་སྤྱང་ཁ་འུག་བྱ་རྒོད་དང་། །ཀདྐ་ལ་སོགས་ཕོ་སྒྲ་སྒྲོགས་པས་
གང་༑ །ཛཿ ༢༣པྃ་པདྨ་མཎྜ་ལ་སོགས་ནས། བསྟོད་པའི་བར་སྒྲུབ་ཐབས་རྒྱས་པ་བཞིན་བྱ། མར་བཏབ་ཕུར་ཆེན་གཞིན་དམ་ཚིག་ཆེན་པོའི་འགོར་གུང་སང་མཛོད། མཆན། བཟླས་པའི་དམིགས་པ་ནི་སྲུང་བཟློག་བསད་
གསུམ་ལས། རང་གི་སྙིང་ཁར་ཡེ་ཤེས་སེམས་དཔའི་ཐུགས་ཀར་རྡོ་རྗེ་རྩེ་ལྔ་པའི་ལྟེ་བར་རང་གི་སེམས་ཧཱུྃ་ཡིག་སྔོན་པོ་འོད་འབར་བའི་ཀླད་སྐོར་གྱི་ནང་དུ་བླ་མ་ཞལ་བཞུགས་པ་རྣམས་ཀྱི་མཚན་ཡིག་དང་པོ་ཐིག་ལེས་བརྒྱན་པ། མདུན་དུ་ཕ་མ།
གཡས་སུ་བུ་དང་ཆུང་མ། གཡོན་དུ་སྤུན་ཟླ། རྒྱབ་ཏུ་འཁོར་གཡོག །འོག་ཏུ་ནོར་རྫས་རྣམས་ཡོད་པར་བསམ་ལ། རང་གི་སྙིང་ཁ་ནས་འོད་འཕྲོས་བསྲུང་བྱ་རྣམས་ཀྱིས་ལུས་ངག་ཡིད་གསུམ་བཀུགས་ནས་སྔར་གྱི་གནས་སུ་འཁོད། འོད་
ཟེར་དེས་རང་དང་བསྲུང་བྱའི་ནད་གདོན་སྡིག་སྒྲིབ་ཐམས་ཅད་ཕྱིར་བཏོན་ནས་ལུས་ཐམས་ཅད་ལ་རྡོ་རྗེའི་གོ་ཆ་གྱོན་པར་བསམ་པ་ནི་ལུས་བསྲུང་བ་དང་། རང་གི་ལྕེ་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་གིས་མཚན་པའི་རྭ་རྣམས་ལ་ཀཱི་ལ་ཡའི་སྔགས་ཕྲེང་བཀོད་

༄༅། །པ་ལས་འོད་ཟེར་འཕྲོས་པས་ངག་གི་ཉེས་སྐྱོན་ཐམས་ཅད་དག་པར་བསམ་པ་ནི་ངག་བསྲུང་བ། སྙིང་ཁའི་ཏིང་ངེ་འཛིན་སེམས་དཔའ་དེ་རང་དང་རྡོ་རྗེ་གཞོན་ནུའི་ཐུགས་གཉིས་སུ་མེད་པར་བསམ་པ་ནི་ཡིད་བསྲུང་བའོ། །རང་
གི་སྙིང་ཁ་ནས་འོད་ཟེར་འཕྲོས་པས་ཁྲོ་བོ་བཅུ། ཕྲ་ཐབས་ཉི་ཤུ། སྒོ་མ་བཞི། དམ་ཅན་རྣམས་བསྐུལ་ཏེ། དེ་དག་ལས་སྤྲུལ་པ་ཡང་སྤྲུལ་དང་ཉིང་སྤྲུལ་གྲངས་མེད་པ་སྤྲོས་ནས་དགྲ་བགེགས་ཀྱི་ལུས་ངག་ཡིད་གསུམ་ཕྱེ་མར་བྱས་ཤིང་ཁྲོ་བོ་ཕྲ་
ཐབས་སྒོ་མ་རྣམས་ཀྱང་ཞལ་ཕྱིར་གཟིགས་ཏེ། གནོད་པ་ཕྱིར་བཟློག་པའི་ལས་མཛད། འཁོར་ལོ་ཡང་གཡོན་དུ་འཁོར་བར་བསམ་པ་ནི་བཟློག་པའི་དམིགས་པའོ། །འཁོར་ལོའི་རྩིབས་བར་རྣམས་སུ་ཡྃ་ལས་རླུང་། རྃ་ལས་མེའི་སྟེང་དུ་བྱད་
མ་ལུས་རིད་པ། སྒྲ་འཛིངས་པ་ཁ་ནས་ཁྲག་སྐྱུགས་པ་སྤྱི་བོའི་གཙུག་གིས་གནས་པ་རེ་བསམ། རང་གི་སྙིང་ཁ་ནས་ཕོ་ཉ་ལྕགས་ཀྱུ་དང་ཞགས་པ་ཐོགས་པ་མང་པོ་སྤྲོས་ནས་དགྲ་བགེགས་གང་དུ་གནས་པའི་ཡུལ་ནས་གཟུགས་དང་རྣམ་ཤེས་རང་
དབང་མེད་པར་བཀུགས་ནས། རྩིབས་བར་གྱི་བྱད་མ་རྣམས་ལ་བསྟིམ། རང་དང་བསྲུང་བྱའི་ནད་གདོན་སྡིག་སྒྲིབ་ཐམས་ཅད་བྱད་མའི་ལུས་ཀྱི་བུ་ག་དགུ་ནས་ཐིམ་སྟེ་ཞུགས་པས་འཁོར་ལོའི་རྩིབས་གཡོན་དུ་མྱུར་དུ་འཁོར་བས་འོག་གི་རླུང་མེས་
བསྐྱོད་ཅིང་རྩིབས་རྣམས་རལ་གྲིའི་སོ་ལྟ་བུས་དགྲ་བགེགས་ཀྱི་ལུས་དུམ་བུ་དུམ་བུར་གཏུབ། ལྷག་མ་ཕོ་ཉས་ཟོས། བརླགས་པར་བྱས་པར་བསམ་པ་ནི་བསད་པའོ། །དེ་ནས་ཧཱུྃ་བ་ལ་ཡ། ཞེས་བརྗོད་པས་ཡེ་

ཤེས་སེམས་དཔའ་རང་འདྲ་ཡུམ་མེད་པ་མདུན་དུ་བྱུང་། ཛྷ་ན་ས་ཏ་སོགས་ཀྱིས་སྙིང་ཁའི་སེམས་དཔའ་སུམ་བརྩེགས་གསལ་བཏབ་ནས་ཏིང་ངེ་འཛིན་སེམས་དཔའ་ལས་སྔགས་ཕྲེང་བྱུང་བ་རང་གི་སྣ་བུག་གཡས་ནས་ཐོན་མདུན་གྱི་ཡེ་ཤེས་
སེམས་དཔའི་ཤངས་བུག་གཡོན་ནས་ཞུགས། ཐུགས་ཀའི་ཧཱུྃ་ལ་ཐིམ། ཡང་དེ་ལས་སྔགས་ཕྲེང་བྱུང་སྟེ་མདུན་གྱི་ཡེ་ཤེས་སེམས་དཔའི་སྣ་བུག་གཡས་ནས་ཐོན། རང་གི་སྣ་བུག་གཡོན་ནས་ཞུགས་ཏེ། སྙིང་ཁའི་ཧཱུྃ་ལ་ཐིམ། སྔགས་ཕྲེང་ཕྱིར་
འཕྲོ་བའི་དུས་སུ་རང་འདྲའི་སྤྲུལ་པ་གྲངས་མེད་པ་སྤྲོས་ནས་སེམས་ཅན་གྱི་ལས་ངན་ཐམས་ཅད་ཚར་བཅད་རྡོ་རྗེ་གཞོན་ནུའི་སྐུ་གྱུར་པར་བསམ། སྔགས་ཕྲེང་ནང་དུ་འོང་དུས་ཕྱོགས་བཅུའི་བླ་མ་ཡི་དམ་མཁའ་འགྲོའི་བྱིན་རླབས་དང་ནུས་མཐུ་ཐམས་
ཅད་རང་ལ་ཐིམ་པས་གཟི་བརྗིད་རྒྱས་པར་བསམ། རང་གི་སྔགས་ཟླས་པའི་དུས་སུ་ཁྲོ་བོ་ཕྲ་ཐབས་སྒོ་མ་དམ་ཅན་རྣམས་དང་། མདུན་དུ་སྤྱན་དྲངས་པའི་བསྒྲུབ་པའི་དཀྱིལ་འཁོར་ཡི་དམ་གྱི་སྐུ་གྱུར་པ་ཐམས་ཅད་ཀྱིས་བཟླས་པའི་གྲོགས་མཛད་
པའི་སྔགས་ཀྱི་སྒྲ་འབྲུག་ལྟར་གྲགས་པར་བསམ་ལ། གཙོ་བོའི་སྔགས་གང་མང་དང་། ཡུམ་གྱི་སྔགས། ཨོཾ་དཱིཔྟ་ཙཀྲ་ཧ་ན་ཧ་ན་ཧཱུྃ་ཕཊ། ཅེས་དང་། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་
བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུྃ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུྃ་བནྡྷ་

༄༅། །བནྡྷ་ཧཱུྃ་༣ཕཊ། ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུྃ་ཏིཥྛ་ཏིཥྛ་ཧཱུྃ་༣ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་
ཧཱུྃ་༣ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིནྡྷ་ཧཱུྃ་༣ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ་སྤོ་ཊ་སྤོ་ཊ་ཧཱུྃ་༣ཕཊ། ཅེས་ཁྲོ་བོ་བཅུའི་སྔགས་དང་། ཨོཾ་བཛྲ་ཡཀྵ་ས་ད་ཧཱུྃ་༣ཛཿ
ཨོཾ་བཛྲ་བྷེ་ར་ཝེ་ཧཱུྃ་༣ཧཱུྃ། ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་མ་ར་ཎི་ཧཱུྃ་༣ཧོ། ཞེས་སྒོ་མ་བཞིའི་སྔགས་དང་། དབང་ཕྱུག་ལ། བྷྱོཿ བདུན་རེ་སྒྲུབ་ཐབས་བཞིན་བཟླས་པའི་མཐར། གཞི་སྙིང་གཅིག་
ཏུ་དྲིལ་བའི་སྔགས་འདི་བཟླས་པར་བྱ་སྟེ། མ་རཀྨོ་ཡཀྨོ་ཀཱ་ལ་རུ་པ་སྙིང་རྩ་ལ་ཡྃ་ཡྃ། སྲོག་རྩ་ལ་ཡྃ་ཡྃ། སྙིང་ལ་ཁྲིལ་ཁྲིལ། སྲོག་ལ་ཆུཾ་ཆུཾ། ཙིཏྟ་སྲོག་ལ་ཏུཾ་ཏུཾ། ཐུཾ་རིལ་
རིལ༑ སྙིང་ཁྲག་སྲོག་ལ་ཤན་ཤན། སྙིང་ཚག་ཚག །འུར་འུར། ཤིག་ཤིག །གུལ་གུལ། ཉག་ཉག །སོད་སོད། དྷ་ཏི་མཱ་མ་ཤཱི་གྷཱཾ། ཀརྨ་ཀ་ར་མཱ་ར་སེ་
ན་པྲ་མརྡ་ནི་ཧཱུྃ་ཕཊ། ཅེས་དང་། བྷ་ཡ་ན་ས། ཅི་ནུས་བཟླས་པའི་མཐར་ཐལ་མོ་སྦྱར་ལ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་

བདེན་པ་དང༌། སངས་རྒྱས་ཀྱི་བཀའཿ ཆོས་ཀྱི་བཀའཿ དགེ་འདུན་གྱི་བཀའ༴ བཅོམ་ལྡན་འདས་རྡོ་རྗེ་གཞོན་ནུ། ཡུམ་ཆེན་འཁོར་ལོ་རྒྱས་འདེབས། སྤྲུལ་
པའི་ཁྲོ་བཅུ་ཡབ་ཡུམ། ཕྲ་ཐབས་ཉི་ཤུ། སྒོ་མ་བཞི། སྲས་མཆོག་ཕུར་བུ་རིགས་ལྔ། དམ་ཅན་བཀའ་སྲུང་བཅུ་གཉིས་རྣམས་ཀྱིས་བཀའ་བདེན་པ་དང་། བདེན་
པ་ཆེན་པོའི་བྱིན་གྱིས་བརླབས་ཀྱིས། བདག་ཅག་གི་དཔལ་ལྡན་བླ་མ་དམ་པ་རྣམས་དང་། བདག་ཅག་འཁོར་དང་བཅས་པ་རྣམས་ལ་སྡང་བའི་སེམས་དང་ལྡན་པ་རྣམས་
དང་༑ གདུག་པའི་སེམས་དང་ལྡན་པ་རྣམས་དང་། དྲག་ཤུལ་གྱི་སེམས་དང་ལྡན་པ་རྣམས་དང་། བསམ་པ་དང་སྦྱོར་བ་ངན་པར་བྱེད་པའི་དགྲ་བགེགས་ཐམས་ཅད་
ཀྱི་བསམ་སྦྱོར་ངན་པ་ཐམས་ཅད་ཞི་བར་གྱུར་ཅིག །གལ་ཏེ་ཞི་བར་མ་གྱུར་ན་དེའི་ཚེ་དེ་དག་ཐམས་ཅད་ཀྱི་ལུས་བཅིང་བར་བགྱིའོ། །ངག་བཅིང་བར་བགྱིའོ། །ཡིད་
བཅིང་བར་བགྱིའོ། །མཐུ་བརླག་པར་གྱུར་ཅིག །རྫུ་འཕྲུལ་བརླག་པར༴ སྟོབས་བརླག་པརཿ དེས་བཟླས་པའི་སྔགས་ཀྱིས་དེ་ཉིད་བརླག དེས་བསྒྲུབས་པའི་

༄༅། །ལྷ་འདྲེས་དེ་ཉིད་ཀྱི་ཤ་ཟ་བར་གྱུར་ཅིག །ཅེས་ལན་གསུམ། ཁྲོ་བོ་འབར་བའི་ཚོགས་རྣམས་ཀྱིས། །དགྲ་བགེགས་རྣམས་ནི་ཐམས་ཅད་ཀྱི། །ལུས་ངག་
ཐལ་བར་རྡུལ་དུ་རློགས། །རྣམ་ཤེས་ཆོས་ཀྱི་དབྱིངས་སུ་སྒྲོལ། །ཨོཾ་བཛྲ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ལན་གསུམ། དེ་ནས། བདེ་བར་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་ཕྲིན་ལས་ཐམས་ཅད་ཀྱི་སྒོ་ནས་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་རྡོ་རྗེ་གཞོན་ནུའི་གོ་འཕང་ཚེ་འདི་ཉིད་ལ་
ཐོབ་པར་བྱིན་གྱིས་བརླབ་ཏུ་གསོལ། །ཞེས་བརྗོད་ཅིང་ཕྲེང་བ་ལ་ཁ་བླངས་ཕོག་པ་རང་གི་མགོ་ཐོག་ཏུ་བཞག་པས་བྱིན་རླབས་བསྟིམ། མདུན་གྱི་ཡེ་ཤེས་སེམས་དཔའ་འོད་དུ་ཞུ་ནས་རང་ལ་ཐིམ་པས་
བདག་ཉིད་གཟི་མདངས་དང་ནུས་མཐུ་དཔག་ཏུ་མེད་པར་བསམ་མོ། །དེ་ནས། ལྷ་ཚོགས་འཁོར་བཅས་མ་ལུས་ཀུན། །སྔོན་གྱི་ཐུགས་དམ་དགྱེས་དགོངས་ལ། །གདུག་
པའི་དགྲ་བགེགས་བསྒྲལ་བ་དང་། །ཀཱི་ལ་ཡ་ཡི་དངོས་གྲུབ་སྩོལ། །ཞེས་པའི་འདོད་གསོལ་དང་། ཕྱག་ལེན་ལ་བརྒྱུད་འདེབས་དཔལ་ལྡན་བརྟན་༤༥གཡོ་མ་འདིར་འདོན་པར་མཛད། མཆན། ཞག་སྒྲོལ་

ནས་བྱེད་ན་ནུབ་དང་པོ་རྣམས་ལ་འདིའི་སྐབས་སུ་རིགས་འཛིན་བསྐུལ་བ་ནི་སྒྲུབ་༥་ཐབས་བཞིན་བརྗོད། དེ་ནས་ཡི་དམ་ཀྱེ་རྡོར་སོགས་དང་། ཆོས་སྐྱོང་རྣམས་ལ་གཏོར་མ་ཕུལ་ནས། བསྐང་བཤགས་དང་ཕྲིན་བཅོལ་བཟློག་པ་བཅས་གྲུབ་
མཚམས་༑ འདི་ནས་བསྟོད་པ་ཡོངས་རྫོགས་མ་གྲུབ་པར་དབུ་ཞྭ་མནབ། མཆན། ཧཱུྃ། འཁོར་ལོ་རྩིབས་བཅུ་རབ་ཏུ་འབར་བའི་དབུས། །གྲུ་གསུམ་མཐིང་ནག་འབར་བའི་དཀྱིལ་འཁོར་
ནས༑ །ཁྲོ་བོའི་རྒྱལ་པོ་ཁྲག་འཐུང་ཧེ་རུ་ཀ །ཐུགས་དམ་དུས་ལ་བབ་པོ་དབྱིངས་ནས་བཞེངས། །མ་རུང་འདུལ་ཕྱིར་དྲག་པོའི་སྐུར་བསྟན་ནས། །སྔགས་འཆང་
རིག་འཛིན་སྒྲུབ་པོ་བདག་ཅག་ལ། །སྐུ་གསུང་ཐུགས་ཀྱིས་བྱིན་རླབས་དཔལ་བསྐྱེད་ནས། །སྡང་དགྲ་གནོད་པའི་བགེགས་རྣམས་བཟློག་པ་དང་། །རྐྱེན་ངན་བར་ཆད་
ཞི་བར་བྱིན་གྱིས་རློབས། །ཧཱུྃ། ཡབ་གཅིག་དཔལ་ཆེན་རྡོ་རྗེ་གཞོན་ནུ་དང་། །དཔལ་གྱི་ཡུམ་ཆེན་འཁོར་ལོ་རྒྱས་འདེབས་མ། །ཡབ་ཡུམ་ཐབས་དང་ཤེས་རབ་
རོལ་པ་ལས། །ཕྱོགས་བཅུའི་ཁྲོ་བོའི་ཚོགས་རྣམས་སྤྲོས་པ་ནི། །སྟེང་ཕྱོགས་འཁོར་ལོ་འབར་བའི་རྩིབས་དབུས་ན། །ཧཱུྃ་མཛད་སྒྲ་འབྱིན་ཕག་དང་རྨིགས་བུའི་མགོ།

༄༅། །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །གཟའ་དང་རྒྱུ་སྐར་གནོད་པ་ཐམས་ཅད་བཟློག །བཟློག་གོ་དམར་ཆེན་གཏོར་མ་འདི་ཡིས་བཟློག །
བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །ཤར་ཕྱོགས་འཁོར་ལོ་འབར་བའི་རྩིབས་དབུས་ན། །རྣམ་
རྒྱལ་སྒེག་མོ་སྟག་དང་བྱ་རྒོད་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །ཤར་ཕྱོགས་དྲི་ཟའི་གནོད་པ་ཐམས་ཅད་བཟློག །བཟློག་གོ་དམར་ཆེན་གཏོར་
མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །མེ་མཚམས་འཁོར་ལོ་འབར་བའི་
རྩིབས་དབུས་ན། །དབྱུག་སྔོན་སྡེར་མོ་གཡག་དང་བྱ་རོག་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །མེ་མཚམས་མེ་ལྷའི་གནོད་པ་ཐམས་ཅད་བཟློག །
བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །ལྷོ་

ཕྱོགས་འཁོར་ལོ་འབར་བའི་རྩིབས་དབུས་ན། །གཤིན་རྗེ་དུར་ཁྲོད་ཤ་བ་འུག་པའི་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །ལྷོ་ཕྱོགས་གཤིན་རྗེའི་
གནོད་པ་ཐམས་ཅད་བཟློག །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་
ལས་འགྲུབ་པར་མཛོད། །ལྷོ་ནུབ་འཁོར་ལོ་འབར་བའི་རྩིབས་དབུས་ན། །མི་གཡོ་གཏུན་ཁུང་གཟིག་དང་ཁྭ་ཏའི་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་
བབ༑ །ལྷོ་ནུབ་སྲིན་པོའི་གནོད་པ་ཐམས་ཅད་བཟློག །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །
བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །ནུབ་ཕྱོགས་འཁོར་ལོ་འབར་བའི་རྩིབས་དབུས་ན། །རྟ་མགྲིན་གཏུམ་མོ་བྱི་ལ་པུ་ཤུད་མགོ །འཁོར་བཅས་
ཁྱེད་ཀྱི་ཐུག་དམ་དུས་ལ་བབ། །ནུབ་ཕྱོགས་ཆུ་ལྷའི་གནོད་པ་ཐམས་ཅད་བཟློག །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་

༄༅། །ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །ནུབ་བྱང་འཁོར་ལོ་འབར་བའི་རྩིབས་དབུས་ན། །གཞན་གྱིས་མི་ཐུབ་
མདའ་སྙེམས་སྤྱང་ཁྲའི་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །ནུབ་བྱང་རླུང་ལྷའི་གནོད་པ་ཐམས་ཅད་བཟློག །བཟློག་གོ་དམར་ཆེན་གཏོར་མ་འདི་
ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །བྱང་ཕྱོགས་འཁོར་ལོ་འབར་བའི་རྩིབས་
དབུས་ན། །འཁྱིལ་པ་སྒྲ་མཛད་སེངྒེ་ཕ་ཝཾ་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །བྱང་ཕྱོགས་གནོད་སྦྱིན་གནོད་པ་ཐམས་ཅད་བཟློག །བཟློག་གོ་
དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །བྱང་ཤར་འཁོར་
ལོའི་འབར་བའི་རྩིབས་དབུས་ན། །ཁམས་གསུམ་གསོད་མ་དྲེད་དང་སྤྲེ་མོང་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །བྱང་ཤར་བགེགས་བདག་གནོད་

པ་ཐམས་ཅད་བཟློག །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་
འགྲུབ་པར་མཛོད། །འོག་ཕྱོགས་འཁོར་ལོ་འབར་བའི་རྩིབས་དབུས་ན། །སྟོབས་ཆེན་རིགས་བྱེད་དོམ་དང་བྱི་བའི་མགོ །འཁོར་བཅས་ཁྱེད་ཀྱི་ཐུགས་དམ་དུས་ལ་
བབ༑ །འོག་ཕྱོགས་ས་བདག་གནོད་པ་ཐམས་ཅད་བཟློག །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །
བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །འགུགས་གཞུག་བཅིང་མཉེས་ལས་ལ་དབང་བྱེད་པའི། །གནོད་སྦྱིན་འཇིགས་མ་བདུད་རྩི་གསོད་བྱེད་མ། །
འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །དགྲ་བགེགས་གནོད་པ་ཐམས་ཅད་བཟློག་ཏུ་གསོལ། །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་
ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །ལས་བཞི་ཕྲིན་ལས་མ་ལུས་སྒྲུབ་མཛད་པ། །ཕུར་པ་སྲས་ཀྱི་ལྷ་

༄༅། །ཚོགས་འཁོར་དང་བཅས། །འཁོར་བཅས་ཁྱོད་ཀྱི་ཐུགས་དམ་དུས་ལ་བབ། །དགྲ་བགེགས་གནོད་པ་ཐམས་ཅད་བཟློག་ཏུ་གསོལ། །བཟློག་གོ་དམར་
ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །གདུག་པ་འདུལ་བའི་ཕོ་
ཉར་ཁས་བླངས་པའི། །དྲེགས་པ་དབང་ཕྱུག་ཉི་ཤུ་རྩ་བརྒྱད་མ། །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །དགྲ་བགེགས་གནོད་པ་ཐམས་ཅད་བཟློག་ཏུ་
གསོལ༑ །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་
མཛོད༑ །ཕུར་པའི་སྲུང་མར་ཞལ་བཞེས་དམ་ཉམས་སྒྲོལ། །དྲག་གཏུམ་མི་བཟད་དམ་ཅན་བཅུ་གཉིས་པོ། །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །དགྲ་
བགེགས་གནོད་པ་ཐམས་ཅད་བཟློག་ཏུ་གསོལ། །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་

བཅོལ་པའི་ཕྲིན་ལས་འགྲུབ་པར་མཛོད། །སངས་རྒྱས་བསྟན་པ་བསྲུང་བར་ཞལ་བཞེས་པའི། །ཆོས་སྐྱོང་མགོན་པོ་ལྕམ་དྲལ་ལྷ་ཚོགས་ཀུན། །འཁོར་བཅས་ཁྱེད་ཀྱི་
ཐུགས་དམ་དུས་ལ་བབ། །དགྲ་བགེགས་གནོད་པ་ཐམས་ཅད་བཟློག་ཏུ་གསོལ། །བཟློག་གོ་དམར་ཆེན་གཏོར་མ་འདི་ཡིས་བཟློག །བསྒྱུར་རོ་ལྟས་ངན་ཆོ་འཕྲུལ་
ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། །ཕྱོགས་སྐྱོང་བཅུ་དང་གཟའ་དང་རྒྱུ་སྐར་དང་། །ལྷ་སྲིན་སྡེ་བརྒྱད་དྲེགས་པ་ཕོ་མོའི་
ཚོགས༑ །འཁོར་བཅས་ཁྱེད་ཀྱི་ཐུགས་དམ་དུས་ལ་བབ། །དགྲ་བགེགས་གནོད་པ་ཐམས་ཅད་བཟློག་ཏུ་གསོལ། །བཟློག་གོ་དམར་ཆེན་གཏོར་མ་འདི་ཡིས་བཟློག།
བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། །བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད།། ༈ ཧཱུྃ། དེ་རིང་རྣལ་འབྱོར་བདག་ཅག་འཁོར་བཅས་ཀྱི། །
ལུས་ཀྱི་ན་ཚ་ཐམས་ཅད་གཏོར་མས་བཟློག །སེམས་ཀྱི་སྡུག་བསྔལ་ཐམས་ཅད་གཏོར་མས་བཟློག །ནད་རིགས་བཞི་བརྒྱ་རྩ་བཞི་གཏོར་མས་བཟློག །བགེགས་

༄༅། །རིགས་སྟོང་ཕྲག་བརྒྱད་བཅུ་གཏོར་མས་བཟློག །གདོན་རིགས་སུམ་བརྒྱ་དྲུག་ཅུ་གཏོར་མས་བཟློག །གློ་བུར་ཡེ་འདྲོག་ཐམས་ཅད་གཏོར་མས་བཟློག །
རྨི་ལམ་མཚན་ངན་ཐམས་ཅད་གཏོར་མས་བཟློག །ལྟས་ངན་ཕྱོགས་ངན་ཐམས་ཅད་གཏོར་མས་བཟློག །དུས་སྦྱོར་ངན་པ་ཐམས་ཅད་གཏོར་མས་བཟློག །གཟའ་དང་
སྐར་ངན་ཐམས་ཅད་གཏོར་མས་བཟློག །ཡས་ཀྱི་བདུད་གཡོས་ཐམས་ཅད་གཏོར་མས་བཟློག །མས་ཀྱི་སྲི་ལངས་ཐམས་ཅད་གཏོར་མས་བཟློག །ཕ་ཚན་རྒྱ་འདྲེ་
ཐམས་ཅད་གཏོར་མས་བཟློག །མ་བུའི་བྱུར་འདྲེ་ཐམས་ཅད་གཏོར་མས་བཟློག །ཡུལ་མའི་གདུག་འདྲེ་ཐམས་ཅད་གཏོར་མས་བཟློག །ལོ་ཀག་ཟླ་ཀག་ཐམས་ཅད་
གཏོར་མས་བཟློག །ཞག་ཀག་ཟ་ཀག་ཐམས་ཅད་གཏོར་མས་བཟློག །རྒྱལ་པོའི་ཆད་པ་ཐམས་ཅད་གཏོར་མས་བཟློག །འབངས་ཀྱི་བསམ་སྦྱོར་ངན་པ་གཏོར་མས་
བཟློག །གཡས་ཀྱི་ཕོ་བརྒྱས་གྲི་བརྡར་གཏོར་མས་བཟློག །གཡོན་གྱི་མོ་བརྒྱས་དུག་སྦྱོར་གཏོར་མས་བཟློག །ཁ་འཇམ་སེམས་སྡུག་ཐམས་ཅད་གཏོར་མས་བཟློག།

སྐྱེ་བོའི་ཡ་ག་ཐམས་ཅད་གཏོར་མས་བཟློག །བུ་མེད་དམོད་མོ་ཐམས་ཅད་གཏོར་མས་བཟློག །ཁ་སྨྲས་གླེང་གཞི་ཐམས་ཅད་གཏོར་མས་བཟློག །དགྲ་ངོ་དམར་ངོ་
ཐམས་ཅད་གཏོར་མས་བཟློག །མི་ཁ་དུག་མཆུ་ཐམས་ཅད་གཏོར་མས་བཟློག །སྡང་དགྲ་དར་བ་ཐམས་ཅད་གཏོར་མས་བཟློག །ཕྱི་དགྲ་སེམས་པ་ཐམས་ཅད་གཏོར་
མས་བཟློག །ད་དགྲ་བརྩོམ་པ་ཐམས་ཅད་གཏོར་མས་བཟློག །གཟུགས་ཅན་དགྲ་ཡི་གནོད་པ་བཟློག །གཟུགས་མེད་བགེགས་ཀྱི་གནོད་པ་བཟློག །སྟེང་ཕྱོགས་
གཟའ་ཡི་གནོད་པ་བཟློག །འོག་ཕྱོགས་ཀླུ་ཡི་གནོད་པ་བཟློག །བར་གདོན་བདུད་བཙན་གནོད་པ་བཟློག །རྒྱལ་འགོང་ཐེའུ་རང་གནོད་པ་བཟློག །མ་མོ་དམ་སྲིའི་
གནོད་པ་བཟློག །ཕ་རོལ་རྦོད་གཏོང་གནོད་པ་བཟློག །ཆོས་ཀྱི་ཆོས་ཟོར་ཐམས་ཅད་བཟློག །སྔགས་ཀྱི་སྔགས་ཟོར་ཐམས་ཅད་བཟློག །བོན་གྱི་བོན་ཟོར་ཐམས་
ཅད་བཟློག །ཞང་ཞུང་གཙོ་ཟོར་ཐམས་ཅད་བཟློག །སུམ་པའི་གླང་ཟོར་ཐམས་ཅད་བཟློག །མུ་སྟེགས་ངན་སྔགས་ཐམས་ཅད་བཟློག །ཕུར་པའི་དཔལ་ཁ་ཐམས་

༄༅། །ཅད་བཟློག །ཁྲག་ཟོར་གཏོར་ཟོར་འཕེན་པ་བཟློག །ཡུངས་ཟོར་མདའ་ཟོར་འཕེན་པ་བཟློག །རྡོ་ཟོར་མཚེ་ཟོར་འཕེན་པ་བཟློག །གཤིན་རྗེའི་ཁྲམ་
ལ་བཏབ་པ་བཟློག །མ་མོའི་བྱོལ་ཁ་ཐམས་ཅད་བཟློག །རྒྱལ་པོའི་ཐོག་རྫིས་ཐམས་ཅད་བཟློག །བཙན་གྱི་ཤྭ་རྡེའུ་འགྲེམ་པ་བཟློག །བདུད་ཀྱི་ཞགས་པ་འཕེན་པ་
བཟློག ཀླུ་ཡི་བྱད་ཁ་ཟུག་པ་བཟློག །གནོད་སྦྱིན་མདངས་འཕྲོག་ཐམས་ཅད་བཟློག །ཐེའུ་རང་ཚེ་ལ་རྐུ་བ་བཟློག །ནད་ཀྱི་རྐྱལ་པ་ཁ་ཤོར་བཟློག །མཚོན་གྱི་
དྲུ་གུ་བརྐྱངས་པ་བཟློག །མི་མཐུན་རྐྱེན་ངན་ཐམས་ཅད་བཟློག །ནམ་མཁར་བྱ་རོག་སྡེར་འཛིངས་བཟློག །ས་སྟེང་གཡག་པོ་རུ་འཛིངས་བཟློག །ཆུ་ནང་ཉ་མོ་རྔ་
འཛིངས་བཟློག །ཕུ་རུ་ཤ་བ་རུ་འཛིངས་བཟློག །སྲོད་ལ་སྲིན་བྱ་དགོད་པ་བཟློག །ནམ་གུང་སྒོ་ཁྱི་དུང་བ་བཟློག །ཐོ་རངས་འུག་པ་དགོད་པ་བཟློག །ལ་ཁར་གླ་
བ་མཆེ་འཛིངས་བཟློག །ཕྱུགས་ལ་ལྟས་ངན་སྐྱེས་པ་བཟློག །སྲམ་ལ་འུག་པ་ཞོན་པ་བཟློག །སྲིན་མོ་བུ་ལ་ཞོན་པ་བཟློག །སྤྱང་ཁར་གླ་རོ་ཁྱེར་བ་བཟློག །སྲེ་

མོང་བྱི་རོ་ཁྱེར་བ་བཟློག །བདུད་དང་བཙན་གྱི་ཆོ་འཕྲུལ་བཟློག །རྒྱལ་པོ་དམུ་ཡི་ཆོ་འཕྲུལ་བཟློག །མ་མོ་ཀླུ་ཡི་ཆོ་འཕྲུལ་བཟློག །གཤིན་རྗེ་གནོད་སྦྱིན་ཆོ་འཕྲུལ་
བཟློག ༑འགོང་པོ་ཐེའུ་རང་ཆོ་འཕྲུལ་བཟློག །དྲི་ཕོ་དྲི་མོའི་གནོད་པ་བཟློག །ལྟས་ངན་རིགས་གྱུར་ཐམས་ཅད་བཟློག །མདོར་ན་དམར་ཆེན་གཏོར་མ་འདི་ཡི་
མཐུས༑ །ངན་པ་བཟློག་ལ་རྩུབ་མོ་ཐམས་ཅད་བསྒྱུར། །ཐམས་ཅད་སྡང་བའི་དགྲ་ལ་བཟློག་ཅིང་བསྒྱུར། །ཐམས་ཅད་གནོད་པའི་བགེགས་ཀྱི་སྟེང་དུ་བྷྱོཿ །གཏོར་
མ་འདི་ཡིས་མི་བཟློག་གང་ཡང་མེད། །གཏོར་མ་འདི་ཡིས་མི་བསྒྱུར་གང་ཡང་མེད། །གཏོར་མ་འདི་ཡིས་ཐམས་ཅད་མི་བཟློག་ཏུ། །བླ་མ་ཡི་དམ་བདེན་པའི་བྱིན་
རླབས་དང་། །དམ་ཅན་སྲུང་མས་མཐུ་རྩལ་བྱིན་གྱིས་རློབས། །རྣལ་འབྱོར་བདག་གི་ཏིང་འཛིན་བྱིན་གྱིས་རློབས། །དེ་ཕྱིར་བདག་ཅག་དཔོན་སློབ་འཁོར་བཅས་ལ། །
མི་མཐུན་རྐྱེན་ངན་བར་ཆད་ཐམས་ཅད་ཀུན། །སྡང་བའི་དགྲ་དང་གནོད་པའི་བགེགས་ལ་བྷྱོཿ ལྟས་ངན་བརྒྱད་བཅུའི་བཟློག་པ་ཚར་གསུམ་བདུན་དགུ་སོགས་འདོན་པ་ཕྱག་ལེན། མཆན། ཞེས་

༄༅། །བརྗོད༑ དེ་ནས་བདུད་རྒྱལ་བསྐུལ་བ་བྱ་བ་ནི། ཧཱུྃ། དམ་ཚིག་ཆེན་པོའི་དུས་ལ་བབ། །སྲོག་གི་གཤེད་དུ་བསྐུལ་བ་ནི། །བདུད་རྒྱལ་ཐོད་པའི་ཕྲེང་བ་ཅན། །
སྐུ་ནི་མཐིང་ནག་ཆེན་པོ་ལ། །ཆིབས་སུ་བདུད་རྟ་ནག་པོ་ཆིབས། །ལག་ན་ལྕག་མདུང་ནག་པོ་ཐོག །གཡོན་པ་ཐོད་པའི་ཕྲེང་བ་འཛིན། །ཐོད་པ་སྐམ་པོས་དབུ་ལ་
བརྒྱན༑ །མི་ལྤགས་རློན་པ་སྐུ་ལ་གསོལ། །སྦྲུལ་དང་རྒྱུ་མས་སྐུ་ལ་བརྒྱན། །ཁྲག་དང་ཞག་གི་ཐིག་ལེ་ཅན། །མཆེ་བ་གཙིགས་ཤིང་གསུས་པ་ཆེ། །ཙིཏྟ་སྲོག་ལ་
ལོངས་སྤྱོད་པ། །ཁྱོད་ནི་སྔགས་བདག་ཆེན་པོ་སྟེ། །སྲིང་གཅིག་རྡོ་རྗེ་རེ་མ་ཏི། །མིང་སྲིང་གཉིས་ཀྱི་དམ་བཅས་པ། །དམ་བཅའ་བཞིན་དུ་ཕྲིན་ལས་མཛོད། །
སྔོན་ཚེ་དཔལ་ཆེན་ཧེ་རུ་ཀས། །དབང་རྟགས་ཐོད་པ་བྱིན་ནས་ནི། །བཀའ་སྩལ་དམ་ཚིག་ཕོག་པའི་ཚེ། །དེ་ཚེ་ཁས་བླངས་དམ་བཅས་ནས། །སྒྲུབ་མཆོག་སྐྱོང་བར་
ཞལ་བཞེས་ཤིང་། །དགྲ་བགེགས་སྒྲོལ་བར་དམ་བཅས་པ། །དམ་ཉམས་སྒྲོལ་བའི་དུས་ལ་བབ། །ཁྱོད་ནི་སྲོག་བདག་ཆེན་པོ་སྟེ། །དགྲ་བགེགས་སྲོག་ལ་མངའ་

ཐང་མཛོད། །སྲོག་དབུག་ལོངས་ཤིག་ས་མ་ཡཿ ཁྱོད་ཀྱི་ཟས་སྐལ་ཤ་ཡིན་ཏེ། །དགྲ་བོའི་ཤ་ལ་ཧབ་ཀྱིས་ཟོ། །དམ་ཉམས་ཤ་ལ་ཁ་རྃ་ཁཱ་ཧི། །ཁྱོད་ཀྱི་འཐུང་
སྐལ་ཁྲག་ཡིན་ཏེ། །དགྲ་བོའི་སྙིང་ཁྲག་ཧུབ་ཀྱིས་འཐུང་། །འཐུང་ཞིག་ཁྲག་འཐུང་ཐོད་ཕྲེང་ཅན། །ཁྱོད་ནི་དམག་དཔོན་ཆེན་པོ་སྟེ། །ས་གཞི་ཐམས་ཅད་དམག་
གིས་ཁོངས། །དགྲ་བོའི་ཡུལ་དུ་དམག་དྲངས་ལ། །དམག་སྣ་དྲོངས་ཤིག་ཐོད་ཕྲེང་ཅན། །གཉེན་པོ་བདུད་ཀྱི་ལས་ཡིན་གྱིས། །དམག་གཞུག་ཐུལ་ཅིག་ཐོད་ཕྲེང་
ཅན་༑ །གོ་མཚོན་རྡོར་ཅིག་ཐོད་ཕྲེང་ཅན། །དགྲ་བོའི་ཡུལ་དུ་དམག་དྲོངས་ལ། །དམ་ཉམས་དགྲ་བོའི་བླ་མཁར་ཤིག །ཁྱོད་ཀྱི་ཐུགས་དམ་དུས་ལ་བབ། །དུས་
ལ་བབ་པོ་ས་མ་ཡཿ །བཅོལ་པའི་ཕྲིན་ལས་འགྲུབ་པར་མཛོད། །ཅེས་པའི་བསྐུལ་རྒྱས་པར་བྱས་ནས། བསྐུལ་ཆུང་བ་ནི། ཧཱུྃ། དཔལ་ཆེན་བཀའ་སྡོད་མཐུ་བོ་ཆེ། །བདུད་མགོན་
ནག་པོ་ལས་ལ་བཞེངས། །བཟློག་པའི་དམག་སྣ་ད་མཛོད་ཅིག །སྡེ་བརྒྱད་ཡོངས་ཀྱི་དམག་དཔོན་མཛོད། །བདུད་རྒྱལ་ཐོད་པའི་ཕྲེང་བ་ཅན། །དམ་ཅན་སྲུང་མའི་

༄༅། །དམག་སྣ་དྲོངས། །གཡས་ན་དྲེག་པ་ཕོ་རྒྱུད་ཚོགས། །དམག་ལ་ཆོས་ཤིག་དགྲ་ལ་བྷྱོཿ གཡོན་ནས་དྲེགས་པ་མོ་རྒྱུད་ཚོགས། །དམག་ལ་ཆོས་ཤིག་
དགྲ་ལ་བྷོ །ལྷ་སྲིན་སྡེ་བརྒྱད་དྲེགས་པའི་ཚོགས། །དམག་ལ་ཆོས་ཤིག་དགྲ་ལ་བྷྱོཿ །ང་ནི་ཁྲག་འཐུང་ཧེ་རུ་ཀ །ཐམས་ཅད་ང་ཡི་བཀའ་ལ་ཉོན། །ཆོས་ཤིག་
བཟློག་པའི་དམག་ལ་ཆོས། །དམག་དཔུང་བསྐྱེད་ལ་རུ་མཚོན་ཕྱོར། །རྣལ་འབྱོར་བདག་ཅག་འཁོར་བཅས་ཀྱི། །ངན་པ་བཟློག་ལ་རྩུབ་མོ་བསྒྱུར། །མི་མཐུན་
གདོན་བགེགས་བར་ཆད་རྣམས། །ཐམས་ཅད་སྡང་བའི་དགྲ་ལ་བྷྱོཿ །བཟློག་གོ་བསྒྱུར་རོ་ཐོད་ཕྲེང་རྩལ། །དུས་ལ་བབ་པོ་ས་མ་ཡཿ དུས་ལ་བབ་པོ་མཐུ་མ་ཆུང་། །
བཅོལ་པའི་ཕྲིན་ལས་འགྲུབ་པར་མཛོད། །དེ་ནས་བདག་ཤྭ་ས་གསུམ་གྱི་བསྐུལ་ནི། བྷྱོཿ བདག་ཉིད་ཆེན་མོའི་དུས་ལ་བབ། །ཆེ་ཞེ་དཔལ་ལྡན་རེ་མ་ཏི། །ཆེ་ཞེ་དཔལ་ལྡན་
རེ་མ་ཏྲ། །ཆེ་ཞེ་དཔལ་ལྡན་རེ་མ་ཛཿ ཆེ་ཞེ་དཔལ་ལྡན་རེ་མ་ཛུཿ བདག་ཉིད་ཆེན་མོ་མཆེད་བཞི་ཡང་། །སྔོན་ཚེ་འདས་དུས་བསྐལ་པ་ལ། །ཁྲག་འཐུང་རྡོ་རྗེ་

གཞོན་ནུ་ཡིས། །དྲེགས་པ་རུ་ཏྲ་བཏུལ་བའི་ཚེ། །སྲོག་སྙིང་ཕུལ་ཞིང་དམ་ལ་བཏགས། །བར་དུ་པདྨ་འབྱུང་གནས་ཀྱིས། །ཡང་ལེ་ཤོད་ཀྱི་བྲག་ཕུག་ཏུ། །དམ་
ལ་བཏགས་ཤིང་ལས་གཉེར་གཏད། །ཁས་བླངས་དམ་བཅས་ཇི་བཞིན་དུ། །ད་ལྟ་རྣལ་འབྱོར་བདག་གིས་བསྐུལ། །རྒྱན་གྱི་གཏོར་མ་འདི་བཞེས་ལ། །གཏད་དོ་
གཉེར་རོ་དམ་ཅན་མ། །བཅོལ་པའི་ཕྲིན་ལས་འགྲུབ་པར་མཛོད། །བྷྱོཿ ཤྭ་ན་མུ་ཁའི་དུས་ལ་བབ། །ལྕགས་ཀྱི་སྤྱང་མོ་མགོ་དགུ་ལ། །མི་མོ་སྤྱང་ཀའི་གདོང་
ཅན་ཞོན། །གསེར་གྱི་འཕར་བ་ལྕེ་བརྒྱད་ལ། །མི་མོ་འཕར་བའི་གདོང་ཅན་ཞོན། །ཟངས་ཀྱི་ཝ་མོ་རྐང་གསུམ་ལ། །མི་མོ་ཝ་ཡི་གདོང་ཅན་ཞོན། །གཡུ་ཡི་ཁྱི་
མོ་རལ་ཅན་ལ། །མི་མོ་ཁྱི་ཡི་གདོང་ཅན་ཞོན། །དམ་ཅན་ཤྭ་ན་མུ་ཁ་བཞིན། །སྔོན་ཚེ་འདས་དུས་བསྐལ་པ་ལ། །དཔལ་ཆེན་རྡོ་རྗེ་གཞོན་ནུ་ཡིས། །དྲེགས་པ་རུ་
ཏྲ་བཏུལ་བའི་ཚེ། །སྲོག་སྙིང་ཕུལ་ཞིང་དམ་ལ་བཏགས། །བར་དུ་པདྨ་འབྱུང་གནས་ཀྱིས། །གཡའ་རི་གོང་གི་བྲག་ཕུག་ཏུ། །དམ་ལ་བཏགས་ཤིང་ལས་གཉེར་

༄༅། །གཏད༑ །ཁས་བླངས་དམ་བཅས་ཇི་བཞིན་དུ། །ད་ལྟ་རྣལ་འབྱོར་བདག་གིས་བསྐུལ། །རྒྱན་གྱི་གཏོར་མ་འདི་བཞེས་ལ། །གཏད་དོ་གཉེར་རོ་དམ་
ཅན་མ། །བཅོལ་པའི་ཕྲིན་ལས་འགྲུབ་པར་མཛོད།། བྷྱོཿ ས་བདག་ཆེན་མོའི་དུས་ལ་བབ། །སྤྱི་བྱིན་རྡོ་རྗེ་མཐུ་མོ་ཆེ། །ཡ་བྱིན་རྡོ་རྗེ་རྩལ་མོ་ཆེ། །བསེ་བྱིན་
རྡོ་རྗེ་རྫུ་འཕྲུལ་ཆེ། །ཕག་བྱིན་རྡོ་རྗེ་སྟོབས་མོ་ཆེ། །དམ་ཅན་བསེ་ཡི་ལྷ་མོ་བཞི། །སྔོན་ཚེ་འདས་དུས་བསྐལ་པ་ལ། །དཔལ་ཆེན་རྡོ་རྗེ་གཞོན་ནུ་ཡིས། །དྲེགས་
པ་རུ་ཏྲ་བཏུལ་བའི་ཚེ། །སྲོག་སྙིང་ཕུལ་ཞིང་དམ་ལ་བཏགས། །བར་དུ་པདྨ་འབྱུང་གནས་ཀྱིས། །རྒྱ་གར་དུར་ཁྲོད་སོ་ས་དང་། །ཆུ་མིག་བྱང་ཆུབ་རིས་སུ་ཡང་། །
དམ་ལ་བཏགས་ཤིང་ལས་གཉེར་གཏད། །ཁས་བླངས་དམ་བཅས་ཇི་བཞིན་དུ། །ད་ལྟ་རྣལ་འབྱོར་བདག་གིས་བསྐུལ། །རྒྱན་གྱི་གཏོར་མ་འདི་བཞེས་ལ། །གཏད་
དོ་གཉེར་རོ་དམ་ཅན་མ། །རང་འཁོར་བསྲུང་བའི་གཉེར་མཛོད་ཅིག །བསྐུལ་ལོ་རྦད་དོ་མཐུ་མ་ཐུང་། །གང་ལ་དམིགས་པ་རྡུལ་དུ་རློགས། །བཅོལ་ལོ་ཕྲིན་ལས་

ལས་ལ་བཅོལ། །བཅོལ་པའི་ཕྲིན་ལས་འགྲུབ་པར་མཛོད། །དེ་ནས་ཆོས་སྐྱོང་རྣམས་ཀྱི་བསྟོད་པ་རྒྱས་བསྡུས་ཇི་ལྟར་རིགས་པར་བྱ། ལྷ་ཡི་ཚོགས་རྣམས་མ་ལུས་དང་། །སོགས་ནས། དེ་ཡི་
སངས་རྒྱས་མྱུར་ཐོབ་ཤོག །གི་བར་རྡོར་གླུ་བཀྲ་ཤིས་སྨོན་ལམ་བཅས་གྲུབ་པ་དང་། ཚོགས་ཀྱི་ཡོ་བྱད་རྣམས་ལ་ཆུ་དང་ནང་མཆོད་གི་བདུད་རྩིས་བྲན་ཏེ། ཨོཾ་བཛྲ་ཀྲོ་དྷས་བསངས། རང་གི་ཐུགས་ཀ་ནས་རྃ་
དམར་པོ་སྤྲོས་པའི་མེས་ཚོགས་ཀྱི་སྣོད་ལ་རེག་པས་མི་གཙང་བ་ཐམས་ཅད་བསྲེགས་༥༤སོགས་ནས། མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ།། བར་སྒྲུབ་ཐབས་
བཞིན་བརྗོད། དེ་ནས། ཚོགས་ཐ་མ་བསྒྲལ་བས་མཆོད་པ་ལ། གདབ་ལས་རྒྱས་པ་ནི་ནུབ་ཐ་མ་ལ་བྱེད་པས། དེ་ནི་ལོགས་སུ་ཤེས་པར་བྱ་ཤིང་། འདིར་ནུབ་དང་པོ་སོགས་ལ། ལིངྒ་རྣམས་ལ་གུ་གུལ་གྱིས་བདུག །རང་གི་མདུན་དུ་
བཞག ༑རང་ཉིད་དཔོན་སློབ་རྣམས་དབུ་ཞྭ་བཞེས་ནས་རྡོལ་དྲིལ་ཐོགས་ལིང་ག་ལ་དགྲ་བགེགས་ཀྱི་རྣམ་ཤེས་དགུག་གཞུག་བཅིང་མཉེས་བྱས་པར་བསམ་ཞིང་། འདོད་རྒྱལ་གྱི་ཕྱག་རྒྱ་བཅས་ལ། ཨེ་རཾ་ཨེ་རཾ་ཛྭ་ལ་རཾ་ཛྭ་ལ་རཾ།
ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་

༄༅། །དང་༑ དགེ་འདུན་གྱི་བཀའ་བདེན་པ་དང་། འཇམ་དཔལ་སྐུ། པདྨ་གསུང་། ཡང་དག་ཐུགས། བདུད་རྩི་ཡོན་ཏན། ཕྲིན་ལས་ཕུར་བུ། མ་
མོ་རྦོད་གཏོང་། དམོད་པ་དྲག་སྔགས། འཇིག་རྟེན་མཆོད་བསྟོད། འདུས་པ་མདོ། སྒྱུ་འཕྲུལ་རྒྱན། འཆི་མེད་ཚེ། ལྷུན་གྲུབ་རིག་འཛིན། སྙིང་པོ་ཕྱག་རྒྱ།
གསང་སྔགས། རིགས་སྔགས། གཟུགས་སྔགས་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་། བཀའ་སྡོད་ཆོས་སྐྱོང་། མ་མོ་མཁའ་འགྲོ། དམ་ཅན་རྒྱ་མཚོ།
རིག་འཛིན་རྣལ་འབྱོར། ཆོས་ཉིད་རྣམ་པར་དག་པའི་བཀའ བདེན་པ་ཡང་དག་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས། སྤྱིར་བསྟན་པའི་སྤྱི་དགྲྭ།
བླ་མའི་སྐུ་དགྲ། དམ་ཚིག་ཅན་གྱི་སྡང་དགྲ། སེམས་ཅན་ཡོངས་ལ་འཚེ་བར་བྱེད་པའི་གནོད་བྱེད་གདུག་པ་ཅན་གང་ན་ཅི་མཆིས་པ་དེ་དག་ཐམས་ཅད་མཚན་མ་རྫས་ཀྱི་
ལིངྒ་འདི་ཉིད་ལ་མཆིས་པར་གྱུར་ཅིག །ཀཱི་ལ་ཡ་མང་དུ་བརྗོད། དེ་ནས། བཛྲ་ཨང་ཀུ་ཤ་ཛཿ བཛྲ་པཱ་ཤ་ཧཱུྃ། བཛྲ་སྤོ་ཊ་བཾ། བཛྲ་ཨཱ་ཝེ་ཤ་ཡ་ཨཱཿ སརྦ་ཤཱ་ཏཱན་ནཱ་ཤ་

ཡ་ཛཾ་བྷ་ཡ་སྟོ་བྷ་ཡ་མོ་ཧ་ཡ་བྷན་ཡ་མཱ་ར་ཡ། ཞེས་བརྗོད་ཅིང་དགུག་གཞུག་ལན་གསུམ་བྱས་པའི་མཐར་འདོད་རྒྱལ་གྱི་ཕྱག་རྒྱ་ལས་མཛུབ་མོ་དགུག་པའི་གདེངས་ཀ་བྱས་ལ། པཉྩ་ཀནཾ་དེ་ཝ་ཨ་ཀརེ་ཡ་ཛ ཿ
ད་ཤ་དེ་ཝ་ཨ་ཀཪྵ་ཡ་ཛཿ ད་ཧ་ད་ཤ་ཡ་ཏེ་ནན་དེ་ཝ་ཨ་ཀར་ཡ་ཛཿ སརྦ་དེ་ཝ་རཀྟ་ཨ་ཀཪྵ་ཡ་ཛཿ ཞེས་བརྗོད་ཅིང་སེམས་ཀྱིས་རང་གི་སྙིང་ཁ་ནས་འོད་ཟེར་འཕྲོས་པས་མདུན་གྱི་
ལིངྒ་དགྲ་བགེགས་དངོས་སུ་གསལ་བའི་སྙིང་ཁར་ཕོག་པས། ཁོ་ལ་སྲུང་སྐྱོབས་བྱེད་པའི་ལྷ་སྲུང་རྣམས་རྡོ་རྗེ་གཞོན་ནུའི་རྣམ་པར་བྱུང་སྟེ་རང་ལ་ཐིམས་པས་ཁོ་སྲུང་སྐྱོབས་བྱེད་པའི་ལྷ་དང་བྲལ་ཞིང་བདག་ཉིད་གཟི་བརྗིད་རྒྱས་པར་བསམ་པ་ནི་ཚེ་
སྲོག་ཡེ་ཤེས་སུ་བསྒྱུར་བ་ཞེས་བྱའོ། །དེ་ནས་ལིངྒའི་སྟེང་དུ་སྣ་ཚོགས་རྡོ་རྗེ་དང་རི་རབ་ཀྱིས་མནན་ཏེ་ཐར་པ་མེད་པར་བསམ་ལ་ལིངྒའི་སྐེ་ལ་བཏགས་པའི་ཕུར་པ་གཏོར་མ་ལ་བཙུགས་ཏེ་བཞག་ལ་རང་གི་སྙིང་ཁ་ནས་འོད་ཟེར་འཕྲོས་པས་ཡི་དམ་
ཆོས་སྐྱོང་རྣམས་ཀྱི་ཐུགས་རྒྱུད་བསྐུལ་ནས་སོ་སོའི་ཐུགས་ཀ་ནས་ཀྱང་འོད་ཟེར་རབ་ཏུ་མང་པོ་འཕྲོས་ཏེ། གཏོར་མ་དང་ཐུན་རྫས་རྣམས་ལ་ཕོག་པ་དང་། དགྲ་བགེགས་ཚར་གཅོད་པའི་ནུས་པ་དང་ལྡན་པར་བསམས་ལ། འཇམ་དཔལ་
སྐུ་ཡི་ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །པདྨ་གསུང་གི་ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་།

༄༅། །ལ༑ །དགྲ་བགེགས་སྲོག་ལ་མངའ་མཛོད་ཅིག །ཡང་དག་ཐུགས་ཀྱི་ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་
མངའ་མཛོད་ཅིག །བདུད་རྩི་ཡོན་ཏན་ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །ཕྲིན་ལས་ཕུར་བུའི་ལྷ་
ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །བཅོམ་ལྡན་རྡོ་རྗེ་གཞོན་ནུ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །
དགྲ་བགེགས་སྲོག་ལ་མངའ་མཛོད་ཅིག །ཡུམ་ཆེན་འཁོར་ལོ་རྒྱས་འདེབས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །
འཇིགས་བྱེད་ཁྲོ་བོ་བཅུ་པོ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །རྡོ་རྗེ་ཁྲོ་བོ་བཅུ་རྣམས་ཀྱིས། །ཟོར་ཆེན་རྫས་ཀྱི་
མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །སྤྲུལ་པའི་ཕྲ་ཐབས་ཉི་ཤུ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་

མཛོད་ཅིག །ཡེ་ཤེས་སྒོ་མ་བཞི་པོ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །སྲས་མཆོག་ཕུར་བུ་རིགས་ལྔ་ཡིས། །
ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །དམ་ཅན་ཤྭ་ན་བཅུ་གཉིས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་
སྲོག་ལ་མངའ་མཛོད་ཅིག །བསེ་ཡི་སྐྱེས་བུ་མཆེད་བཞི་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །ཆོས་སྐྱོང་སྲུང་མའི་
ཚོགས་བཅས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །རིག་འཛིན་རྩལ་ཆེན་འཁོར་བཅས་ཀྱིས། །ཟོར་ཆེན་རྫས་ཀྱི་
མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །བདག་གི་གཏོར་ཟོར་གཉན་པོ་འདི། །རིག་འཛིན་བླ་མས་བྱིན་གྱིས་བརླབས། །ཡི་དམ་མཁའ་འགྲོས་
ནུས་པ་བསྐྱེད། །དམ་ཅན་སྲུང་མས་དྲག་པོར་བསྒྲུབས། །སྡང་བྱེད་དགྲ་ལ་འཕེན་པའི་ཟོར། །གནོད་བྱེད་བགེགས་ལ་འཕེན་པའི་ཟོར། །གདུག་ཅན་ཐལ་བར་

༄༅། །བརླག་པའི་ཟོར། །དམ་ཉམས་རྩད་ནས་གཅོད་པའི་ཟོར། །དགྲ་བོའི་རིགས་བརྒྱུད་གཅོད་པའི་ཟོར། །སྡེ་བརྒྱད་དམག་དཔུང་བསྐྱེད་པའི་ཟོར། ། 
ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །དམ་ཅན་བཀའ་སྡོད་མཐུ་མ་ཆུང་། །ཕོ་ཉ་ལས་མཁན་རྩལ་མ་ཞན། །བྷྱོཿབྷྱོཿསྡང་བའི་
དགྲ་ལ་བྷྱོཿ བྷྱོཿབྷྱོཿགནོད་པའི་བགེགས་ལ་བྷྱོཿ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་
ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུྃ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརླ་ཨ་ཙ་ལ་ཧཱུྃ་བནྡྷ་བནྡྷ་ཧཱུྃ་ཕཊ། 
ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུྃ་ཏིཥྛ༌ཏིཥྛ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་
ཛ་ཡ་ཧཱུྃ་བིནྡྷ་བིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ་སྤོ་ཊ་སྥོ་ཊ་ཧཱུྃ་ཕཊ། ཨོཾ་བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷེ་ར་ཝེ་ཧཱུྃ་ཧཱུྃ། ཨོཾ་བཛྲ་ཨ་མྲྀ་ཏ་ཧཱུྃ་ཁཾ། ཨོ་བཛྲ་མཱ་ར་

ཎི་ཧཱུྃ་ཧོ། མ་རཀྨོ་ཡཀྨོ་ཀ་ལ་རུ་པ་སྙིང་རྩ་ལ་ཡཾ་ཡཾ། སྲོག་རྩ་ལ་ཡཾ་ཡཾ། སྙིང་ལ་ཁྲིལ་ཁྲིལ། སྲོག་ལ་ཆུམ་ཆུམ། ཙིཏྟ་སྲོག་ལ་ཏུཾ་ཏུཾ། ཐུཾ་རིལ་རིལ། སྙིང་ཁྲག་
སྲོག་ལ་ཤན་ཤན། སྙིང་ཚག་ཚག །འུར་འུར། ཤིག་ཤིག །གུལ་གུལ། ཉག་ཉག །སོད་སོད། དྷ་ཏི་མཱ་མ་ཤྲཱིགྷྲཾ། ཀརྨ་ཀཱ་ར། མ་ར་སྱ་ན་པྲ་མརྡ་ནི་ཡེ་
ཧཱུྃ་ཕཊ། ཡུཾ་ཏྲིཀ་རཀྟ་ཀྨོ་ཐིབ་ཐིབ་ཙཀྲ་བྷྱོཿ སྙིང་ཁ་རག་དུན་ཏྲི་བྷྱོཿ ཏྲིན་ཤིག །སེ་ན་གཏུབ། ཁ་ར་ཀ་ཆད། དུམ་བུ་བྷྱོཿ བཛྲ་ར་ཏི་རཀྟ་ཙ་ཏུ་ར་མཱ་ར་ཡ་ཧཱུྃ་
ཕཊ༑ གནོད་བྱེད་དགྲ་བགེགས་ཐམས་ཅད་མཱ་ར་ཡ་ཧཱུྃ་ཕཊ། ཅེས་པ་རྣམས་ཅི་རིགས་པ་བརྗོད། སྔགས་རྣམས་མཐར་རོལ་མོ་སྦྲམ་སྦྲམ་གྱི་བཞག །དེ་ནས་ཧཱུྃ་བྷྱོཿདཔལ་ལྡན་མགོན་པོ་སོགས་མགོན་
པོའི་ཐུན་གཏོར་རྣམས་ཕུལ་ནས། སྲིད་ཞིའི་དཔལ་འབྱོར་དང་། དཔལ་མགོན་མ་ཧཱ་ཀཱ་ལ་སོགས་བྱའོ། །དེ་ནས་དངོས་གྲུབ་བླང་བ་ནི། ཡེ་ཤེས་ལྔ་ལྡན་རིགས་ལྔ་བདེ་བར་གཤེགས། །སྐུ་
གསུང་ཐུགས་དང་ཡོན་ཏན་ཕྲིན་ལས་ཀྱིས། །འཁོར་ལོ་རབ་བསྐོར་ཞི་ཁྲོའི་སྐུར་སྟོན་པ། །ཐུགས་དམ་བཞིན་དུ་བདག་ལ་བརྩེར་དགོངས་ནས། །དྲག་པོའི་སྟོབས་

༄༅། །ཀྱིས་དགྲ་བགེགས་བསྒྲལ་བ་དང་། །མཆོག་དང་ཐུན་མོངས་དངོས་གྲུབ་སྩལ་དུ་གསོལ། །ཞེས་པས་དངོས་གྲུབ་བླངས་ནས། ཨོཾ་ཤྲཱི་བཛྲ་ཧེ་རུ་ཀ་ས་མཱ་ཡ་སོགས། ས་
ཏཱ་ཨཱཿཧཱུྃ་ཕཊ། ཞེས་ལན་གསུམ། མ་འབྱོར་པ་དང་ཉམས་པ་དང་། གང་ཡང་བདག་རྨོངས་བློ་ཡིས་ནི། །བགྱིད་པ་དང་ནི་བགྱིད་སྩལ་བ། །དེ་ཀུན་མགོན་པོས་བཟོད་
མཛད་གསོལ། །གང་ཡང་བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། སེམས་བྱིང་བ་དང་། རྒོད་པ་དང་། སྔགས་
མ་དག་པ་དང་། མཆོད་པའི་ཡོ་བྱད་མ་ཚང་བ་དང་། ཆོ་ག་ལྷག་ཆད་འགལ་འཁྲུལ་ནོངས་པའི་ཚོགས་ཅི་མཆིས་པ་དེ་དག་ཐམས་ཅད་བཟོད་པར་མཛད་ནས་ལུས་ངག་
ཡིད་གསུམ་ལ་སྒྲིབ་པ་མི་འབྱུང་ཞིང་ལྷག་ཆད་ཁ་སྐོང་བར་མཛད་དུ་གསོལ། །ཞེས་ལྷག་ཆད་ཁ་བསྐངས་ཤིང་ནོངས་པ་བཟོད་པར་གསོལ། གཏོར་མགྲོན་གྱི་རྟེན་ཡོད་པ་རྣམས་ལ། ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་

པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་སྐུ་གཟུགས་ཀྱི་རྟེན་འདི་།
རྣམས་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་འབྱུང་བ་ཆེན་པོ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་
ནས་ཀྱང་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཞིང་། མགོན་དང་། སྐྱབས་དང་། དཔུང་གཉེན་དམ་པ་མཛད་དུ་
གསོལ༑ ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་རྟེན་ལ་མེ་ཏོག་གཏོར། རྟེན་མེད་པ་རྣམས་ལ། ༀ་ཁྱེད་ཀྱིས་སེམས་ཅན་དོན་ཀུན་མཛོད། །རྗེས་སུ་མཐུན་པའི་དངོས་གྲུབ་སྩོལ། །
སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །བཛྲ་མུཿ མཐེབ་སྲིན་གྱི་སེ་གོལ་བྱས་ལ། རྟེན་ལ་མ་བརྟེན་པའི་གཏོར་མགྲོན་གྱི་ཡེ་ཤེས་པ་
གཤེགས༑ དམ་ཚིག་པ་རྣམས་རང་ལ་གཉིས་སུ་མེད་པར་ཐིམ། ཞེས་བརྗོད། དམ་ཅན་གཤེགས་པ་དང་། དཀྱིལ་འཁོར་བསྡུ་བ་རྣམས་བདག་མདུན་ཐ་མི་དད་པ་ཆེན་པོ་ཡིན་པས་མི་དགོས། ཨོཾ་ཤྲཱི་བཛྲ་

༄༅། །ཀུ་མཱ་ར་ཀྲོ་དྷ་རཀྟ་ཧཱུྃ་ཕཊ། ཅེས་པས་ལུས་སྲུང་ངོ་། །ཨོཾ་བཛྲ་ཀཱ་ཝཱ་ཙི་ཧཱུྃ་ཕཊ། ཅེས་པས་གོ་ཆ་བསྒོའོ། །རང་བཞིན་སེམས་ཀྱི་ཆོས་ཉིད་ནི། །མ་བཅོས་ལྷུག་པར་
གནས་པའི་དོན། །རྟག་ཆད་ངོ་བོའི་མཐའ་སྤངས་ཤིང་། །བརྗོད་བྲལ་མུ་བཞི་ལས་འདས་བ། །རྩོལ་མེད་གནས་པའི་ཆོས་ཉིད་དེ། །ངོ་བོ་ཉིད་ཀྱིས་མཚོན་པའོ། །
ཨོཾ་ཨཱཿཀཱ་རོ་མུ་ཁཾ་སརྦ་དྷརྨ་ཎཾ་ཨདྱ་ནུཏྤན་ན་ཏཱ་ཏྲ། ཅེས་པས་ཆོས་ཐམས་ཅད་གདོད་མ་ནས་མ་སྐྱེས་པའི་དེ་ཁོ་ན་ཉིད་བདག་མེད་རྟོགས་པའི་ལྟ་བས་རྒྱས་གདབ་བོ། །སྨོན་ལམ་བྱ་བ་ནི། དགེ་བ་འདི་ཡིས་མཐའ་
ཡས་སེམས་ཅན་ཀུན། །བདུད་ལས་རྣམ་རྒྱལ་བར་ཆད་ཀུན་བཅོམ་ནས། །རྡོ་རྗེ་གཞོན་དུ་མྱ་ངན་འདས་པ་ཡི། །འབྲས་བུ་བྱང་ཆུབ་ངེས་པར་འགྲུབ་གྱུར་ཅིག །དེ་
ནས༑ རིགས་ལྔའི་ཁྱབ་བདག་སོགས་དང་། དགེ་བ་འདི་ཡིས་ནམ་མཁའི་མཐའ་ཀླས་པའི། །སོགས་བསྐང་བ་ལྟར་བརྗོད། དེ་ནས། རྒྱལ་མཚན་རྩེ་མོ་སོགས་བཀྲ་ཤིས་ཅི་རིགས་མཐར། ཧཱུྃ།
སྐྱེ་མེད་ཆོས་སྐུའི་རང་བཞིན་རྣམ་དག་ལས། །ཐུགས་དམ་དབང་གིས་གཟུགས་ཀྱི་སྐུར་སྤྲུལ་པ། །བཅོམ་ལྡན་དཔལ་ཆེན་རྡོ་རྗེ་གཞོན་ནུའི་སྐུ། །སྐྱེ་ཤི་མེད་པའི་དོན་

གྱི་བཀྲ་ཤིས་ཤོག །མ་སྐྱེས་མི་དམིགས་ཆོས་ཀྱི་དབྱིངས་ཉིད་ལས། །ཆོ་འཕྲུལ་དངོས་པོ་ཡུམ་གྱི་སྐུར་སྟོན་པ། །འཁོར་ལོ་རྒྱས་འདེབས་དབང་ཕྱུག་ཀུན་གྱི་ཡུམ། །
ཡོན་ཏན་འབྱུང་བའི་དོན་གྱི་བཀྲ་ཤིས་ཤོག །ཡེ་ཤེས་ཐུགས་ཀྱིས་ཁྲོ་བཅུར་སྐུར་སྤྲུལ་ནས། །བགེགས་ཀྱི་བདག་པོ་ཕྱོགས་བཅུར་སྐྱོང་བ་རྣམས། །གདན་དུ་བཏིང་
ནས་དགྲ་བགེགས་དབྱིངས་སུ་སྒྲོལ། །སྤྲུལ་པའི་ཁྲོ་བཅུ་ཡབ་ཡུམ་བཀྲ་ཤིས་ཤོག །ཡང་སྤྲུལ་ཕྱག་བརྙན་ཉི་ཤུའི་བཀྲ་ཤིས་ཤོག །ཡེ་ཤེས་སྒོ་མ་བཞི་ཡི་བཀྲ་ཤིས་ཤོག །
སྲས་མཆོག་ཕུར་བུའི་མཐུ་དཔལ་བཀྲ་ཤིས་ཤོག །ཕོ་ཉ་སུམ་བརྒྱ་དྲུག་ཅུའི་བཀྲ་ཤིས་ཤོག །གསང་སྔགས་རྣལ་འབྱོར་སྒྲུབས་པའི་ཤེས་རབ་ཅན། །ལྟ་སྤྱོད་ཡལ་བར་
མ་གྱུར་དགོངས་པ་ཡི། །དུས་གསུམ་རྒྱལ་བའི་དགོངས་སྤྱོད་གཞུང་བསྒྲུབས་པས། །དངོས་གྲུབ་རྣམ་གཉིས་འགྲུབ་པའི་བཀྲ་ཤིས་ཤོག །ཅེས་དང་། གཞན་ཡང་ཡི་དམ་ཆོས་
སྲུང་རྣམས་ཀྱི་བཀྲ་ཤིས་ཅི་རིགས་པ་བྱའོ།། ། ནུབ་ཐ་མ་ལ་ཚོགས་བར་པ་ཡན་གོང་བཞིན་བྱས་ལ། མི་འདྲ་བའི་ཁྱད་པར་བསྒྲལ་མཆོད་དམ་ཚིག་ཆེན་པོ་ཕུར་ཆུང་བཞིན་བསྡུས། རིག་འཛིན་བསྐུལ་དང་བཟློག་བསྐུལ་རྣམས་གོང་དུ་མི་

༄༅། །དགོས༑ ཚོགས་བར་པའི་མཇུག་རོལ་མོ་སུམ་རྡེག་ལན་བཅས་བྱས་ལ་རྔ་རོལ་བཞག །མཆན། གསུམ་པ་རྗེས་དྲག་པོ་མངོན་སྤྱོད་ཀྱི་ལས་དངོས་བསྟན་པ་ལ་ཡང་གསུམ། སྔོན་འགྲོ་ཡང་འབྲེལ་སོ་དྲུག་བྱ་བ། དངོས་
གཞི་གདབ་པའི་ལས་བྱས་ནས་ལིང་རོ་འབུལ་བ། རྗེས་བཟློག་པ་ཟོར་གྱི་ལས་བསྟན་པའོ། །དང་པོ་ལ་དྲུག །གསེར་སྐྱེམས་བཏང་བ། ཕུར་ཁ་བསྒྱུར་བ། ལྷ་སྲུང་སྤྱན་དྲངས་ཤིང་འགུག་གཞུགས་བྱ་བ། གསལ་བ་གསུམ་དང་གདེངས་
གསུམ་གསལ་བཏབ་སྟེ་ང་རྒྱལ་བསྐྱེད་པ། མཉེས་པའི་དཔང་གཟུགས་པ། རྫས་དམོད་མོ་ཏིང་ངེ་འཛིན་སོགས་དྲུག་བྱ་བའོ། །དང་པོ་ནི་བདེ་བའི་སར། ཚོགས་པ་མང་ཞིང་འཆམས་དང་སྤྲོས་པ་མཛད་ཚེ་རྡོ་ཆལ་ལྟ་བུ་དང་དེ་མིན་སྒྲུབ་ཁང་དུ་
མཛད༑ མཆན། རས་སོགས་ལ་མི་ཡི་གཡང་གཞི་དང་བྲུབ་ཁུང་གྲུ་གསུམ་ནག་པོ་མེ་རི་དང་བཅས་པ་བྲིས་པའི་དབུས་སུ་ལིངྒ་རྣམས་བཞག །རང་གི་གཡས་སུ་གུ་གུལ། ཡུངས་དཀར་ནག་སྔོ་མར་གྱི་ཞགས་ལ། དུག་ཁྲག་སྦྱར་བའི་ཐུན།
ལྕགས་ཟངས་རྡོ་ཕྱེ་རྣམས་དང་། །གཡོན་དུ་གདབ་ཕུར་རྣམས་དང་། རལ་གྲི་ཐོ་བ། དེ་དག་ལ་ངར་བསྐྱེད་པའི་སྨན་ཕུད་དང་རཀྟ། རྡོ་རྗེ་དྲིལ་བུ་རྣམས་བཤམས། སྒྲུབ་པ་པོ་རྣམས་ཧེ་རུ་ཀའི་ཆས་སུ་ཞུགས་ལ། གསེར་སྐྱེམས་གཙང་མ་
ཁྱེར་ནས། །ཨོཾ་བཛྲ་ཀྲོ་དྷ་སོགས་ཚོགས་བྱིན་རླབས་ལྟར་ལས་ཁྱད་པར་ནི། གསེར་སྐྱེམས་ཁ་དོག་དྲི་རོ་ནུས་པ་ཕུན་སུམ་ཚོགས་པ་སོགས་ནས། ཨོཾ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་གྱིས་བརླབས་

ནས་རྔ་རོལ་ཧོད་བླངས་ཀྱི་ཆེམ་བརྡུང་མཇུག་སྦྲམ་ཆེ་བྱ་ཞིང་འཇམ་པོའི་འཁྱིལ་འཆམས་དང་གུ་རུའི་སྙན་དབྱངས་བཅས་པས་འདི་སྐད་དོ། །རྒྱལ་བ་དགོངས་པའི་བརྒྱུད་པ་དང་། །རིག་འཛིན་རིག་པའི་བརྒྱུད་པ་
དང་༑ །སྙན་ནས་སྙན་བརྒྱུད་བླ་མ་མཆོད། །བཞི་གཉིས་ཞི་བའི་ལྷ་ཚོགས་དང་། །ལྔ་བཅུ་རྩ་བརྒྱད་ཁྲོ་བོའི་ཚོགས། །མ་ལུས་ཕུད་ཀྱིས་མཉེས་གྱུར་ནས། །མི་
མངོན་དབྱིངས་ནས་ཐུགས་རྗེ་ཡིས། །ཉེར་དགོངས་བྱིན་རླབས་དཔལ་བསྐྱེད་ལ། །གདུག་པའི་དགྲ་བགེགས་བསྒྲལ་བ་ལ། །ཕྱི་ནང་བར་ཆད་མི་འབྱུང་ཞིང་། །
གྲུབ་གཉིས་འཕེལ་བར་མཛད་དུ་གསོལ། །འཇམ་དཔལ་སྐུ་ཡི་ལྷ་ཚོགས་དང་། །པདྨ་གསུང་གི་ལྷ་ཚོགས་དང་། །ཡང་དག་ཐུགས་ཀྱི་ལྷ་ཚོགས་དང༌། །བདུད་རྩི་
ཡོན་ཏན་ལྷ་ཚོགས་དང་། །ཕྲིན་ལས་ཕུར་བུའི་ལྷ་ཚོགས་དང་། །མ་མོ་རྦོད་གཏོང་ལྷ་ཚོགས་དང་། །དམོད་པ་དྲག་སྔགས་ལྷ་ཚོགས་དང་། །འཇིག་རྟེན་མཆོད་
བསྟོད་ལྷ་ཚོགས་དང་། །རྡོ་རྗེ་ཚེ་ཡི་ལྷ་ཚོགས་དང་། །མདོ་དང་སྒྱུ་འཕྲུལ་ལྷ་ཚོགས་དང་། །མི་མངོན་དབྱིངས་ནས་ཐུགས་རྗེ་ཡིས། །ཉེར་དགོངས་བྱིན་བརླབས་

༄༅། །དཔལ་བསྐྱེད་ལ། །གདུག་པའི་དགྲ་བགེགས་བསྒྲལ་བ་ལ། །ཕྱི་ནང་བར་ཆད་མི་འབྱུང་ཞིང་། །གྲུབ་གཉིས་འཕེལ་བར་མཛད་དུ་གསོལ། །བཅོམ་
ལྡན་རྡོ་རྗེ་གཞོན་ནུ་དང་། །ཡུམ་ཆེན་འཁོར་ལོ་རྒྱས་འདེབས་མ། །འཇིགས་བྱེད་ཁྲོ་བཅུ་ཡབ་ཡུམ་དང་། །སྤྲུལ་པའི་ཕྲ་ཐབས་ཉི་ཤུ་དང་། །ཡེ་ཤེས་སྒོ་མ་བཞི་པོ་
དང་༑ །སྲས་མཆོག་ཕུར་བུའི་ལྷ་ཚོགས་རྣམས། །མི་མངོན་དབྱིངས་ནས་ཐུགས་རྗེ་ཡིས། །ཉེར་དགོངས་བྱིན་བརླབས་དཔལ་བསྐྱེད་ལ། །གདུག་པའི་དགྲ་
བགེགས་བསྒྲལ་བ་ལ། ནང་བར་ཆད་མི་འབྱུང་ཞིང་། །གྲུབ་གཉིས་འཕེལ་བར་མཛད་དུ་གསོལ། །དམ་ཅན་བཀའ་སྲུང་བཅུ་གཉིས་དང་།། གིང་ཆེན་དགེ་
བསྙེན་འཁོར་བཅས་མཆོད། །ཕྱི་ནང་མཁའ་འགྲོ་འཁོར་བཅས་དང་། །དབང་ཕྱུག་ཉི་ཤུ་རྩ་བརྒྱད་མཆོད། །ཕོ་ཉ་ཕྲ་མེན་འབར་མ་དང་། །མ་བདུན་སྲིང་བཞི་ལ་
སོགས་མཆོད། །བདུད་འདུལ་ནག་མོ་མཆེད་བཞི་དང་། །དཔལ་ལྡན་རེ་མ་ཏི་ལ་སོགས། །མདོར་ན་སུམ་བརྒྱ་དྲུག་བཅུ་རྣམས། །གསེར་སྐྱེམས་གཙང་མ་འདི་

བཞེས་ལ། །གདུག་པའི་དགྲ་བགེགས་བསྒྲལ་བ་ལ། །ཕྱི་ནང་བར་ཆད་མི་འབྱུང་ཞིང་། །གྲུབ་གཉིས་འཕེལ་བར་མཛད་དུ་གསོལ། །བསྟན་པ་སྲུང་མཛད་ཀུན་གྱི་
གཙོ༑ །དཔལ་ལྡན་ནག་པོ་ལྕམ་དྲལ་དང་། །ཞིང་སྐྱོང་དབང་ཕྱུག་གདོང་བཞི་སོགས། །ཆོས་སྐྱོང་སྲུང་མའི་ཚོགས་བཅས་ཀུན། །གསེར་སྐྱེམས་གཙང་མ་འདི་
བཞེས་ལ། །གདུག་པའི་དགྲ་བགེགས་བསྒྲལ་བ་ལ། །ཕྱི་ནང་བར་ཆད་མི་འབྱུང་ཞིང་། །གྲུབ་གཉིས་འཕེལ་བར་མཛད་དུ་གསོལ། །ཕྱོགས་བཅུའི་འཇིག་རྟེན་སྐྱོང་
རྣམས་དང་། །གནས་བདག་ཀུན་དང་ཡུལ་བདག་ཀུན། །གསེར་སྐྱེམས་གཙང་མས་ཚིམས་བྱས་ནས། །གདུག་པའི་དགྲ་བགེགས་བསྒྲལ་བ་ལ། །བྱེར་དང་འཁུ་
ལྡོག་མ་མཛད་པར། །སྟོང་གྲོགས་གཉན་པོ་ཅི་ནུས་མཛོད། །ས་ཡི་ཕྱོགས་ནི་འདི་ཉིད་ན། །སའམ་མཁའ་ལ་འཁོད་པ་ཡི། །ལྷ་ཀླུ་གནོད་སྦྱིན་དྲི་ཟ་དང་། །འབྱུང་
པོ་མ་མོ་གང་འཁོད་པ། །ཐམས་ཅད་ཕུད་ཀྱིས་ཚིམས་བྱས་ནས། །གདུག་པའི་དགྲ་བགེགས་བསྒྲལ་བ་ལ། །རུ་ང་ཕྲག་དོག་མ་མཛད་པར། །སྟོང་གྲོགས་གཉན་པོ་

༄༅། །ཅི་ནུས་མཛོད། །ལྷ་ཡི་ཕྱག་རྒྱ་མི་བཟོད་ཅིང་། །བྱེར་དང་འཁུ་ལྡོག་བྱེད་པ་རྣམས། །གསེར་སྐྱེམས་གཙང་མས་ཚིམས་བྱས་ནས། །ཅི་བདེ་བར་ནི་
གཞན་དུ་དེངས། །གསེར་སྐྱེམས་གཙང་མས་སྟེང་འོག་བར་གསུམ་མཆོད་ཅིང་ལྷག་མ་རང་གིས་མྱངས་ཏེ། ཨོ་ཨཱཿཧཱུྃ། གིས་རང་དང་སྒྲུབ་གྲོགས་ཀྱི་གནས་གསུམ་སྲུང་ཞིང་ཕུད་ཕོར་གྱིས་ལྷག་མ་ཐུར་དུ་གཏོར་ཞིང་། སརྦ་
བིགྷྣན་གཙྩཞེས་བརྗོད་ཅིང་ཕུད་ཕོར་སོགས་བསྡུས་སློབ་དཔོན་གྱིས་བྷན་ཕུར་བསྣམས་ལ་མཆན། དེ་ནས། ཞལ་བྱང་གཟིགས། བྱང་ཆུབ་མཆོག་ཏུ་སེམས་བསྐྱེད་ཅིང་། །སོགས་ཀྱིས་རིག་འཛིན་བསྐུལ། གཉིས་
པ་ཕུར་ཁ་བསྒྱུར་བ་ནི་ཚེ་འཛིན་གྱི་འགྱིངས་དབྱངས་དང་། རིན་པོ་ཆེའི་འདུལ་འཆམས་བྱ་ཞིང༌། ཞལ་ལྷོར་གཟིགས། དོ་ནུབ་ཕུར་ཁ་གཉན་པོ་འདི། །སྟེང་གི་ལྷ་ལ་མི་སྟོན་ནོ། །ལྷ་གཤེགས་གངས་
དཀར་རྩེ་ལ་གཤེགས། །ཕུར་ལམ་གཉན་པོ་ད་ཕྱེས་ཤིག །དོ་ནུབ་ཕུར་ཁ་གཉན་པོ་འདི། །བར་གྱི་བཙན་ལ་མི་སྟོན་ནོ། །བཙན་གཤེགས་བྲག་དམར་ལོག་ལ་
གཤེགས༑ །ཕུར་ལམ་གཉན་པོ་ད་ཕྱེས་ཤིག །དོ་ནུབ་ཕུར་ཁ་གཉན་པོ་འདི། །འོག་གི་ཀླུ་ལ་མི་སྟོན་ནོ། །ཀླུ་གཤེགས་རྒྱ་མཚོའི་གཏིང་ལ་གཤེགས། །ཕུར་ལམ་

གཉན་པོ་ད་ཕྱེས་ཤིག །དོ་ནུབ་ཕུར་ཁ་གཉན་པོ་འདི། །ཡས་ཀྱི་བདུད་གཡོས་གཅིག་ལ་སྟོན། །མས་ཀྱི་སྲི་ལངས་གཅིག་ལ་སྟོན། །ཕ་ཚན་རྒྱ་འདྲེ་ཅན་ལ་སྟོན། །
མ་བུའི་བྱུར་འདྲེ་ཅན་ལ་སྟོན། །ཡུལ་མའི་གདོང་འདྲེ་ཅན་ལ་སྟོན། །སྡང་དགྲ་གནོད་བྱེད་བགེགས་ལ་སྟོན། །ཕུང་སྲིའི་སྙིང་གི་དཀྱིལ་དུ་སྟོན། །བྱུར་སྲིའི་ཀླད་པའི་
དཀྱིལ་དུ་སྟོན། །ཉམས་པའི་སྙིང་གི་དཀྱིལ་དུ་སྟོན། །རྨི་ལམ་ངན་སྡིག་བྱེད་ལ་སྟོན། །ཀཱི་ལ་ཡ་མང་དུ་བརྗོད་ཅིང་ཕུར་པ་བསྒྲིལ་ལ་ཕུར་ཁ་བསྒྱུར། །དེ་ནས་བྷན་ཕུར་བཞག་ལ་སློབ་དཔོན་གྱིས་
རྡོར་དྲིལ་བསྣམས་ཏེ་རོལ་མོ་སུམ་རྡེག་ལན་བཅས་ཀྱིས་བཞག །མཆན། གསུམ་པ་ལྷ་སྲུང་སྤྱན་དྲངས་ཤིང་དགུགས་གཞུགས་བྱ་བ་ནི་འདོད་རྒྱལ་གྱི་ཕྱག་རྒྱ་བཅས་ལ་གང་བཞིན་དགུག་གཞུག་ལན་གསུམ་བྱས་པའི་མཐར། པཉྩ་ཀནྡྷཾ་སོགས་
ཀྱིས་ཚེ་སྲོག་ཡེ་ཤེས་སུ་བསྒྱུར་བ་བྱའོ། །དེ་ནས་རྔ་བརྡུང་འདུལ་དབྱངས་དང་བཅས་པས། བཅོམ་ལྡན་དཔལ་ཆེན་ཧེ་རུ་ཀ །སྤྲུལ་པ་ཡང་སྤྲུལ་བཀའ་སྡོད་དང་། །ཕོ་ཉ་དམ་ཅན་རྒྱ་མཚོའི་
ཚོགས༑ །འདིར་གཤེགས་བཞུགས་ཤིང་བྱིན་ཕོབ་ལ། །དམ་སྲི་གདུག་པའི་དགྲ་དང་བགེགས། །རྒྱལ་བའི་བཀའ་ལས་འདའ་བྱེད་ཅིང་། །རྣལ་འབྱོར་སྐུ་ལ་བསྡོ་

༄༅། །བ་རྣམས། །རྒྱལ་བས་བསྒྲལ་བར་གསུངས་པའི་ཕྱིར། །གནས་པའི་ཡུལ་ནས་ཡུད་ཙམ་གྱིས། །རྟེན་དང་ཕྲོལ་ལ་ཁྲིད་ལ་ཤོག །རྒྱབ་དང་ཕྲོལ་ལ་
ཁྲིད་ལ་ཤོག །ས་གཞི་ཡན་ཆོད་ཐོབ་ལ་ཤོག །བདུན་བརྒྱུད་ཚུན་ཆད་ཁུག་ལ་ཤོག །མ་ཐོག་མྱུར་དུ་ཁུག་ལ་ཤོག །བཛྲ་ཨཾ་ཀུ་ཤ་ཛཛཿ བཞི་པ་གསལ་བ་གསུམ་དང་
གདེངས་གསུམ་གསལ་གདབ་ཅིང་ང་རྒྱལ་བསྐྱེད་པ་ནི། བདེ་བའི་བརྗིད་དབྱངས་དང་ནོར་བུའི་བསྐོར་འཆམས་བྱ་ཞིང་། རང་ཉིད་རྡོ་རྗེ་གཞོན་ནུར་གསལ་བ། ང་ནི་རྡོ་རྗེ་གཞོན་ནུ་ཡིན། །ཐུགས་ནང་འབར་བའི་སྲོག་
ཀྱང་བཞུགས། །ཚིག་བརྒྱད་སྤྱི་བོ་རྐང་མཐིལ་རྣམས། །ཁྲོ་བོ་ཁྲོ་མོའི་བདག་ཉིད་ཅན། །ཕུང་པོ་ཁམས་དང་སྐྱེ་མཆེད་དང༌། །གཉེན་པོ་ལྷའི་གདེངས། ཉི་ཁྲི་ཆིག་སྟོང་སྐྲ་
ཚོགས་དང་། །བྱེ་བ་ཁྲག་ཁྲིག་བ་སྤུའི་ཚོགས། །ཁྲོ་རྒྱལ་རང་འདྲས་གཏམ་པར་གྱུར། །ཁྲོ་བོ་ཁྲོ་མོ་ཕྲ་མེན་དང་། །སྒོ་མ་སྲས་མཆོག་ཕུར་བུའི་ཚོགས། །དམ་ཅན་
རྒྱ་མཚོའི་ཚོགས་བཅས་རྣམས། །དཔལ་དང་གཟི་བརྗིད་འབར་བར་བཞུགས། །སྣང་ཞིང་སྲིད་པའི་ཆོས་རྣམས་ཀུན། །རྟོགས་པ་ལྟ་བའི་གདེངས། མ་ལུས་ཁྲོ་རྒྱལ་ཉིད་ཀྱི་

ངང་༑ །ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། མགོ་གནོན་སྔགས་ཀྱི་གདེངས། དཱིཔྟ་ཙཀྲ་ཕུར་པའི་ལྷ། །ཕུར་པ་སྲས་མཆོག་ཏུ་གསལ་བ། མཐིང་ནག་གཅེར་བུ་རལ་པ་ཅན། །
སྐུ་སྟོད་ཁྲོ་བོ་ཆེན་པོ་ལ། །ཞལ་གསུམ་ཕྱག་ཀྱང་དྲུག་པ་སྟེ། །དབུ་ལ་རིགས་ལྔའི་སངས་རྒྱས་རྫོགས། །ལྟེ་བ་མན་ཆད་སྐུ་ཡི་ཆ། །ཨུཏྤལ་སྔོན་པོའི་འདབ་འདྲ་བ། །
འབར་བའི་ཕྲེང་བ་འཁྲིགས་པའི་འོད། །ལྕགས་ཀྱི་ཕུར་པ་ཟུར་གསུམ་པ། །དྲག་པོར་གྱུར་པའི་ཕུར་པ་སྟེ། །བཏབ་ན་ལྷ་ཡང་བརླག་པར་འགྱུར། །གནོད་བྱེད་
བགེགས་ལ་སྨོས་ཅི་དགོས། །ལིངྒ་བསྒྲལ་ཡུལ་གཟས་པ་པོ། །ལིངྒ་གཟས་པ་པོ་དགྲ་བགེགས་དངོས་སུ་གསལ་བ། ཤིན་ཏུ་རིད་ཅིང་ཡན་ལག་ཕྲ། །མི་སྡུག་བཞིན་ཅན་ཚར་བཅད་
ཕྱིར༑ །མངོན་སུམ་བཞིན་དུ་གསལ་བར་གྱུར། །ལྔ་པ་མཉེས་པའི་དཔང་གཟུགས་ནི་རྡོ་རྗེའི་འཚོར་དབྱངས་དང་དཔག་བསམ་གྱི་འབྱོལ་འཆམས་བྱ་ཞིང་། ཕུར་བུ་བཞག་རྡོར་དྲིལ་འཛིན་པས་ཞལ་བྱང་གཟིགས།
མཆན་༑ རྒྱུད་གསུམ་བླ་མ་རིག་འཛིན་ཚོགས། །ཡི་དམ་ཞི་ཁྲོ་རབ་འབྱམས་དང་། །ཁྱད་པར་ཕུར་པའི་ལྷ་ཚོགས་རྣམས། །བདག་ལ་དགོངས་པར་མཛད་དུ་གསོལ། །

༄༅། །གདུག་ཅིང་གཏུམ་པའི་དགྲ་བགེགས་འདི། །དཔལ་ལྡན་བླ་མའི་སྐུ་དགྲ་སྟེ། །སངས་རྒྱས་བསྟན་པའི་སྤྱི་དགྲ་ཡིན། །དམ་ཚིག་ཅན་གྱི་སྡང་དགྲ་
ལགས༑ །སེམས་ཅན་ཡོངས་ལ་འཚེ་བ་བྱས། །མཚམས་མེད་ལྔ་དང་ཉེ་ལྔ་བསགས། །ཉམས་པ་བདུན་དང་ཞིང་བཅུ་ཚང་། །འདིས་ནི་སངས་རྒྱས་དཔའ་བོ་དང་། །
རྡོ་རྗེ་སེམས་དཔའ་བཀྲོངས་པ་སྟེ། །འདི་དེ་སྡིག་པ་ཆེན་པོ་ཅན། །མནར་མེད་འགྲོ་བའི་བདག་ཉིད་ཡིན། །བདག་གི་སྙིང་རྗེ་ཆེར་བསྐྱེད་ནས། །འཇིག་རྟེན་རྟེན་
འབྲེལ་ནོར་རྫས་དང་། །འདུས་བྱས་ཟས་ཀྱི་ལོངས་སྤྱོད་བྱིན། །སྣ་ཚོགས་ཐབས་ཀྱིས་བྲིད་བྱས་ནས། །ལས་ངན་འདི་ལས་ཟློག་ཅིག་ཅེས། །ཡང་ཡང་གསོལ་ཡང་
ལྡོག་མ་ཉན། །དེས་ན་གདུག་པའི་དགྲ་བགེགས་འདི། །རེ་ཞིག་ཐུགས་ཀྱིས་བཏང་བར་འཚལ། །བདག་གིས་མ་ཉེས་མ་གཡོ་ཤིང་། །མཐུ་དང་རྫུ་འཕྲུལ་སྟོབས་
ལྡན་པས། །དེ་ལྟར་ལགས་པར་གཟུང་དུ་གསོལ། །ཆོས་སྐྱོང་སྲུང་མའི་ཚོགས་རྣམས་དང་། །དམ་ཅན་རྒྱ་མཚོ་འཁོར་དང་བཅས། །སྣང་སྲིད་ལྷ་སྲིན་སྡེ་བརྒྱད་དང་། །

ཕྱོགས་སྐྱོང་གཞི་བདག་བདག་ལ་དགོངས། །གདུག་ཅིང་གཏུམ་པའི་དགྲ་བགེགས་འདི། །བླ་མའི་སྐུ་ལ་འཁུ་འཁུ་ལ། །རྒྱལ་བའི་སྐུ་ལ་འགོམ་འགོམ་པ། །རྣལ་
འབྱོར་སྐུ་ལ་དོ་བསྡོ་བ། །བདག་ཀྱང་འཕགས་པ་རབ་མཆོད་ཅིང་། །གཞན་དོན་ཅི་ནུས་བགྱིད་བསམས་པས། །དགྲ་བགེགས་འདི་ཡིས་མ་སྟེར་རོ། །སྤྲོས་བྲལ་
རང་བཞིན་དག་པའི་ཀློང་། །དབྱིངས་ཀྱི་ཐིག་ལེར་བསྒོམ་སྙམས་པས། །བར་ཆད་རྐྱེན་འདིས་མ་སྟེར་རོ། །བདག་གིས་ཅུང་ཟད་མ་ཉེས་ཤིང་། །རྣམ་པ་ཀུན་ཏུ་མ་
གཡོ་བས། །དེ་ལྟར་མཁྱེན་པར་མཛད་ནས་ཀྱང་། །མཐུ་སྟོབས་བསྐྱེད་པའི་ཆོ་ག་མཛོད། །ལྷ་དང་གཉིས་སུ་མེད་པར་སྒོམས། །དགྲ་བགེགས་སྒྲོལ་བའི་གྲོགས་
མཛོད་ཅིག །རྡོ་དྲིལ་བཞག་སྤོས་ཕོར་ཐོག་ཏེ། དྲུག་པ་རྫས་དམོད་མོ་ཏིང་ངེ་འཛིན་སོགས་དྲུག་བྱ་བ་ལ། ལྷ་དང་ཕྲལ་བ། གཟུགས་ལ་དབབ་པ། བྱད་དུ་གཞུག་པ། སྨྱོ་རུ་གཞུག་པ། རྡུལ་དུ་རློག་པ། ཞལ་དུ་བསྟབ་བའོ། །
དེ་རེ་རེ་ལའང་དྲུག་དྲུག་སྟེ་བསག་པར་བྱ་བའི་རྫས་དྲུག །བསམ་པ་མཐར་ཕྱིན་པའི་དམོད་མོ་དྲུག །དམིགས་པ་གཞན་དུ་མི་འགྱུར་བའི་ཏིང་ངེ་འཛིན་དྲུག །བསྐྱེད་པར་བྱ་བའི་ལྷ་དྲུག །སྦས་པའི་འཕྱོང་དྲུག །གབ་པའི་སྔགས་དྲུག་རྣམས་

༄༅། །ལས་༑ དང་པོ་ནི་རྫས་གུ་གུལ། གཉིས་པ་ལྷ་དང་ཕྲལ་བའི་དམོད་མོ་ནི། ན་མོ། བཅོམ་ལྡན་རྡོ་རྗེ་གཞོན་ནུ་དང་། །ཡུམ་ཆེན་འཁོར་ལོ་རྒྱས་འདེབས་མ། །ཡེ་ཤེས་སྤྲུལ་
པའི་ཁྲོ་བོ་བཅུ། །རྡོ་རྗེ་དབྱིངས་ཀྱི་ཁྲོ་མོ་བཅུ། །ཐབས་ཀྱི་རང་བཞིན་མཆེ་བ་ཅན། །ཤེས་རབ་རང་བཞིན་གཤོག་པ་ཅན། །བདག་ཉིད་ཤྭ་ན་ས་བདག་སོགས། །
ཕུར་པའི་ལྷ་ཚོགས་འཁོར་བཅས་ཀྱིས། །གདུག་ཅིང་གཏུམ་པའི་དགྲ་བགེགས་འདི། །ཆོས་ཀྱི་སྲུང་མ་དང་ཕྲོལ་ཞིག །བོན་གྱི་ལྷ་ས་དང་ཕྲོལ་ཞིག །སྐྱེ་བོའི་དགྲ་ལྷ་
དང་ཁྲོལ་ཞིག །ཕོ་ལྷ་ཡུལ་ལྷ་སྲོག་ལྷ་དང་། །བསྐྱེད་པའི་ལྷ་བཞི་འགོ་བ་ཡི། །ལྷ་ལྔ་དབང་ཐང་ལྷ་དྲུག་དང་། །སྐྱོབ་པའི་ལྷ་ཀུན་དང་ཕྲོལ་ཞིག །བརྟེན་པའི་ས་
དང་གནས་པའི་ཡུལ། །ཀུན་དང་མྱུར་བ་ཉིད་དུ་ཕྲོལ། །གསུམ་པ་དམིགས་པ་གཞན་དུ་མི་འགྱུར་བའི་ཏིང་ངེ་འཛིན་ནི། རབ་ཟླ་བྱེད་པའི་བཙོན་བཞིན་གྱུར། །བཞི་པ་བསྐྱེད་པར་བྱ་བའི་ལྷ་ནི་སྒོ་
མ་སྲས་མཆོག་ལ་སོགས་པ་རྣམས་ཀྱིས་གུ་གུལ་གྱིས་བདུག་པར་བསམ་མོ། །ལྔ་པ་སྦས་པའི་འཕྱོང་ནི། སྔར་གྱི་གུ་གུལ་སྤོས་ཕོར་ཏུ་བསྲེགས་ཅིང་། དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་

བབ༑ །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་དུས་ལ་བབ། །ས་བདག་རྒྱལ་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་
བའི་དུས་ལ་བབ། །རྡོ་རྗེ་གསང་བའི་བཀའ་ལུང་གིས། སྡིག་ཅན་གང་ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །
ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལ་འདའ་མ་བྱེད། །གདུག་ཅིང་གཏུམ་པའི་དགྲ་བགེགས་འདི། །སྡིགས་ཤིག་གྲོགས་དང་དབྱེ་བར་གྱིས། །
དྲུག་པ་གབ་པའི་སྔགས་ནི། ཨོཾ་བཛྲ་ཀཱི་ལི་ཀཱི་ལ་ཡ་ཛཿཧཱུྃ་བྃ་ཧོཿ མོ་ཧཾ་གྷ་ཏ་ཡ་གནོད་བྱེད་དགྲ་བགེགས་ཧ་ས་ཡ་ར་ཧ་ས་ཡ་ར། ཤྲཱི་གྷྲཱཾ་ཀརྟ་ཡ་མཱ་ར་སེ་ན་པྲ་མརྡ་ནི་སརྦ་བིགྷྣན་
བྷནྡྷ་ཧཱུྃ་ཕཊ། གཉིས་པ་གཟུགས་ལ་དབབ་པ་ལ་དྲུག་གི །དང་པོ་རྫས་ཡུངས་ཀར་ཐོགས་ཏེ། གཉིས་པ་དམོད་མོ་ནི། ཁྲོ་རྒྱལ་ཡབ་ཡུམ་འཁོར་བཅས་ཀྱིས། །དགྲ་འདི་ཕོབ་ཅིག་གཟུགས་ལ་ཕོབ། །
རི་མོ་ལ་ཕོབ་ལིངྒ་དང་། །གཉིས་སུ་མེད་པ་ཉིད་དུ་གྱིས། །གསུམ་པ་ཏིང་ངེ་འཛིན་ནི། བྱེ་མར་ཆར་བབ་བཞིན་དུ་གྱུར། །བཞི་པ་བསྐྱེད་པར་བྱ་བའི་ལྷ་ནི། སྲས་མཆོག་སོགས་ཀྱི་ཐུན་ཐོགས་

༄༅། །པར་བསམ་མོ། །ལྔ་པ་བསྐུལ་ཚིག་ནི། དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་
དུས་ལ་བབ། །ས་བདག་རྒྱལ་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་བའི་དུས་ལ་བབ། །རྡོ་རྗེ་གསང་བའི་བཀའ་ལུང་གིས། །སྡིག་
ཅན་གང་ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལ་འདའ་
མ་བྱེད། །གདུག་ཅིང་གཏུམ་པའི་དགྲ་བགེགས་འདི། །ཕོབ་ཅིག་རྣམ་པར་གཟིར་བར་གྱིས། །དྲུག་པ་གབ་པའི་སྔགས་ནི། ཨོཾ་བཛྲ་ཀཱི་ལི་ཀཱི་ལ་ཡ་ཛཧཱུྃ་བྃ་ཧོཿ མོ་ཧཾ་གྷཱ་ཏ་
ཡ་གནོད་བྱེད་དགྲ་བགེགས་ཐམས་ཅད་ཨཱ་ཝེ་ཤ་ཡ་ཨཱ་ཝེ་ཤ་ཡ་ཤྲཱི་གྷྲཾ་ཀརྟ་ཡ་མཱ་ར་སེ་ན་པྲ་མརྡ་ནི་སརྦ་བིགྷཱན་བྷནྡྷ་ཧཱུྃ་ཕཊ། གསུམ་པ་བྱེད་དུ་གཞུག་པ་ལ། དང་པོ་རྫས་སྔོ་དམར་གྱི་ཞགས་པ་
གཉིས་པ་དམོད་མོ་ནི། ཁྲོ་རྒྱལ་ཡབ་ཡུམ་འཁོར་བཅས་ཀྱིས། །དགྲ་འདི་ཟུངས་ཤིག་རབ་ཆིངས་ཤིག །ལུས་དང་ཡན་ལག་ཀུན་སྡོམས་ཤིག །གྲུ་གུ་བཞིན་དུ་རབ་སྒོངས་

ཤིག ་གསུམ་པ་ཏིང་ངེ་འཛིན་ནི། ལྕགས་ཀྱིས་བཅིངས་པའི་བརྩོན་བཞིན་གྱུར། །བཞི་པ་ནི། སྲས་མཆོག་སོགས་ཀྱིས་ཞགས་པ་ཐོགས་པར་བསྒོམ། ལྔ་པ་བསྐུལ་ཚིག་ནི། དམ་ཚིག་ཆེན་པོའི་དུས་
ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་དུས་ལ་བབ། །ས་བདག་རྒྱལ་མོའི་དུས་ལ་བབ། །ཁྱི་ཡི་གདོང་
ཅན་དུས་ལ་བབ། །བསྒྲལ་བ་བྱ་བའི་དུས་ལ་བབ། །རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །
མགོ་བོ་ཚལ་པ་བརྒྱ་རུ་གྱིས། །ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལ་འདའ་མ་བྱེད། །གདུག་ཅིང་གཏུམ་པའི་དགྲ་བགེགས་འདི། །ཟུངས་
ཤིག་ཆིངས་ཤིག་རྣམ་པར་སྡོམས། །དྲུག་པ་ནི། ཨོཾ་བཛྲ་ཀཱི་ལི་ཀཱི་ལ་ཡ་ཛཿཧཱུྃ་བྃ་ཧོཿ མོ་ཧཾ་གྷཱ་ཏ་ཡ་གནོད་བྱེད་དགྲ་བགེགས་ཤི་ཀྲིང་ཨཱ་ན་ཡ། ཤྲཱི་གྷྲཾ ་ཀརྟ་ཡ་མཱ་ར་སེ་ན་པྲ་
མརྡ་ནི་སརྦ་བིགྷཱན་བྷནྡྷ་ཧཱུྃ་ཕཊ། བཞི་པ་སྨྱོ་རུ་གཞུག་པ་ནི། དང་པོ་རྫས་གཏོར་མ་དུག་ཐུན་ཞེས་པའང་སྣང་། གཉིས་པ་ནི། ཁྲོ་རྒྱལ་ཡབ་ཡུམ་འཁོར་བཅས་ཀྱིས། །དགྲ་འདི་སྦྱོར་ཆུག་མྱོས་སུ་ཆོ་ག་ཕྱོགས་བསྒྲིགས།

༄༅། །ཆུག །གསུམ་པ་ནི། དབང་མེད་སྨྲ་ཞིང་ལབ་པར་གྱུར། །བཞི་པ་ནི་སྲས་མཆོག་སོགས་ཀྱིས་དུག་ཐུན་ཐོགས་པར་བསྒོམ། ལྔ་པ་ནི། དམ་ཚིག་ཆེན་པོའི་དུས་ལ་བབ། །སྤྲུལ་
པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་དུས་ལ་བབ། །ས་བདག་རྒྱལ་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ།།
བསྒྲལ་བར་བྱ་བའི་དུས་ལ་བབ། །རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་
རུ་གྱིས། །ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལ་འདའ་མ་བྱེད། །གདུག་ཅིང་གཏུམ་པའི་དགྲ་བགེགས་འདི། །རིང་ནས་ཁུག་ལ་སྨྲ་རུ་ཆུག །
དྲུག་པ་ནི། ཨོཾ་བཛྲ་ཀཱི་ལི་ཀཱི་ལ་ཡ་ཛཿཧཱུྃ་བྃ་ཧོཿ མོ་ཧཾ་གྷ་ཏ་ཡ་གནོད་བྱེད་དགྲ་བགེགས་ཛྭ་ལ་པ་ཡ་ཛྭ་ལ་པ་ཡ། ཤྲཱི་གྷྲཾ་ཀརྟ་ཡ་མཱ་ར་སེ་ན་པྲ་མརྡ་ནི་སརྦ་བིགྷཱན་བྷནྡྷ་ཧཱུྃ་ཕཊ།
ལྔ་པ་རྡུལ་དུ་བརླག་པ་ནི། དང་པོ་ལྕགས་ཟངས་རྡོ་ཕྱེ། གཉིས་པ། ཁྲོ་རྒྱལ་ཡབ་ཡུམ་འཁོར་བཅས་ཀྱིས། །དགྲ་འདི་མེད་བརླག་ཕུང་བར་གྱིས། །གསུམ་པ་ནི། ཐལ་བའི་རྡུལ་བཞིན་

བརླག་པར་མཛོད། །བཞི་པ་ནི་སྲས་མཆོག་སོགས་ཀྱིས་ལྕགས་ཟངས་རྡོ་ཕྱེའི་ཐུན་ཐོགས་པར་བསྒོམ། ལྔ་པ་ནི། དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་
པོའི་དུས་ལ་བབ། །བདག་ཉིད་ཆེན་པོའི་དུས་ལ་བབ། །ས་བདག་རྒྱལ་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་བའི་དུས་ལ་བབ། །
རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །ཉོན་ཅིག་བགེགས་དང་
ལོག་འདྲེན་རྣམས། །ང་ཡི་བཀའ་ལ་འདའ་མ་བྱེད། །གདུག་ཅིང་གཏུམ་པའི་དགྲ་བགེགས་འདི། །ལུས་སེམས་རྡུལ་ཕྲན་བཞིན་དུ་རློགས། །དྲུག་པ་ནི། ཨོཾ་བཛྲ་ཀཱི་
ལི་ཀཱི་ལ་ཡ་ཛཿཧཱུྃ་བྃ་ཧོཿ མོ་ཧཾ་གྷ་ཏ་ཡ་གནོད་བྱེད་དགྲ་བགེགས་ཏ་ཐཱ་ཡ་ཏ་ཐཱ་ཡ་ཤྲཱི་གྷྲཾ་ཀརྟ་ཡ་མཱ་ར་སེ་ན་པྲ་མརྡ་ནི་སརྦ་བིགྷཱན་བྷནྡྷ་ཧཱུྃ་ཕཊ། དྲུག་པ་ཞལ་དུ་བསྟབ་པ་ནི། དང་པོ་
རྫས་ལིང་རོ། གཉིས་པ་ནི། ཕྱག་རྒྱ་མ་གཏོགས་ལིང་རོ་སྟོབས་པ་མི་མཛད། མཆན། ཁྲོ་རྒྱལ་ཡབ་ཡུམ་འཁོར་བཅས་ཀྱིས། །དགྲ་འདི་བཞེས་རོལ་ཞལ་དུ་གསོལ། །གསུམ་པ་ནི། དགྲ་

༄༅། །བགེགས་ཞལ་དུ་བསྟབ་པར་གྱུར། །བཞི་པ་ནི་སྲས་མཆོག་སོགས་ཀྱིས་ལིང་རོ་རྣམས་ཐོགས་པར་བསམ། ལྔ་པ་ནི། དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་
ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་དུས་ལ་བབ། །ས་བདག་རྒྱལ་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་
བའི་དུས་ལ་བབ། །རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །
ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལ་འདའ་མ་བྱེད། །གདུག་ཅིང་གཏུམ་པའི་དགྲ་བགེགས་འདི། །བཛྲ་ཡཀྵ་ཀྲོ་དྷ་ཁཱ་ཧི། དྲུག་པ་ནི། ཨོཾ་བཛྲ་
ཀཱི་ལི་ཀཱི་ལ་ཡ་ཛཿཧཱུྃ་བྃ་ཧོཿ མོ་ཧཾ་གྷ་ཏ་ཡ་གནོད་བྱེད་དགྲ་བགེགས་བི་ད་ཡ་བི་ད་ཡ་ཤྲཱི་གྷྲཾ་ཀརྟ་ཡ་མཱ་ར་སེ་ན་པྲ་མརྡ་ནི་སརྦ་བིགྷཱན་བྷནྡྷ་ཧཱུྃ་ཕཊ། ཅེས་པས་ཞལ་དུ་བསྟབ་པར་བྱའོ། །
སློབ་དཔོན་བཞེངས་ཏེ་ཡང་འབྲེལ་སོ་དྲུག་མཛད་པ་ཡིན་ན་སྐབས་འདིར་གདན་ལ་བཞུགས། མཆན། གཉིས་པ་ལ་དངོས་གཞི་གདབ་པའི་ལས་བསྟན་པ་ལ་དྲུག །ཀུན་བཞི་རྩད་བཅད་དེ་བསྒྲལ་བ། ཉོན་མོངས་པ་སྐྱེ་བའི་སྒོ་ལྔ་དག་པར་

བསྒྲལ་བ། རྣམ་ཤེས་ཚོགས་བརྒྱད་དག་པར་བསྒྲལ་བ། མ་བདུད་ཀྱིས་དམོད་མོས་བསྒྲལ་བ། དགེ་སྡིག་ཆ་སྙོམས་ཏེ་བསྒྲལ་བ། གཏུན་ཏུ་བརྡུངས་ཏེ་བསྒྲལ་བའོ། །དང་པོ་ནི། ཧཱུྃ་མཛད་ཀྱི་ཕྱག་རྒྱ་བཅས་ལ། ཨེ་རཾ་ཨེ་རཾ་ཛྭ་
ལ་རཾ་ཛྭ་ལ་རཾ། ན་མོ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་།
ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། འཇམ་དཔལ་སྐུ། པདྨ་གསུང་། ཡང་དག་ཐུགས། བདུད་རྩི་ཡོན་ཏན། ཕྲིན་ལས་ཕུར་
བུ༑ མ་མོ་རྦོད་གཏོང་། དམོད་པ་དྲག་སྔགས། འཇིག་རྟེན་མཆོད་བསྟོད། འདུས་པ་མདོ། སྒྱུ་འཕྲུལ་རྒྱན། འཆི་མེད་ཚེ། ལྷུན་གྲུབ་རིག་འཛིན། སྙིང་པོ་
ཕྱག་རྒྱ། གསང་སྔགས་རིགས་སྔགས། གཟུངས་སྔགས་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་། བཀའ་སྡོད་ཆོས་སྐྱོང་། མ་མོ་མཁའ་འགྲོ། དམ་ཅན་རྒྱ་
མཚོ་༑ རིག་འཛིན་རྣལ་འབྱོར། ཆོས་ཉིད་རྣམ་པར་དག་པའི་བཀའ་བདེན་པ་དང་། བདེན་པ་ཡང་དག་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས། 

༄༅། །སྤྱིར་བསྟན་པའི་སྤྱི་དགྲ། བླ་མའི་སྐུ་དགྲ། དམ་ཚིག་ཅན་གྱི་སྡང་དགྲ། སེམས་ཅན་ཡོངས་ལ་གནོད་ཅིང་འཚེ་བར་བྱེད་པའི་དགྲ་བགེགས་ལོག་པར་
འདྲེན་པའི་ཚོགས་ཐམས་ཅད་མཚན་མ་རྫས་ཀྱི་ལིངྒ་འདིར་མཆིས་པར་གྱུར་ཅིག །ཀཱི་ལ་ཡ་དྲག་ཏུ་བརྗོད་ཅིང་ཕྱག་རྒྱ་གཡོན་ནས་བསྐོར་གཡས་སུ་ཕབ། གཡས་ནས་བསྐོར་ཞིང་གཡོན་དུ་ཕབ། ཡང་
གཡས་ནས་བསྐོར་ཞིང་དབུས་སུ་ཕབ། མཆན། བཛྲ་ཨཾ་ཀུ་ཤ་ཛཿ བཛྲ་པཱ་ཤ་ཧཱུྃ། བཛྲ་སྥོ་ཊ་བྃ། བཛྲ་གྷནྡྷེ་ཧོཿ སྒོ་བཞིའི་ཕྱག་རྒྱ་དང་རྡོ་རྗེ་གཡབ། འདྲེས་མེད་པའི་ཤུལ་འདུལ་གྱི། མཆན།
སརྦ་ཤཱ་ཏཱན་ནཱ་ཤ་ཡ། ཛཾ་བྷ་ཡ། སྟྭཾ་བྷ་ཡ། མོ་ཧ་ཡ། བྷནྡྷ་ཡ། མཱ་ར་ཡ། ཞེས་བརྗོད་ཅིང་། དྲིལ་བུ་དྲག་ཏུ་དཀྲོལ། འགུག་གཞུག་ལན་གཅིག་གི་མཐར་རྡོ་དྲིལ་བཞག་གཙོ་ཕུར་ཐོག །་
མཆན་༑ ཛཿ དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་དུས་ལ་བབ། །ས་བདག་
རྒྱལ་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་བའི་དུས་ལ་བབ། །བྱང་ཆུབ་མཆོག་ཏུ་སེམས་བསྐྱེད་ནས། །དུས་གསུམ་སངས་རྒྱས་སྲས་

བཞིན་དུ། །རིག་འཛིན་བདག་ཅག་རྣམས་ལ་ནི། །གནོད་ཅིང་གདུག་པའི་དགྲ་དང་བགེགས། །བདུད་དང་བར་དུ་གཅོད་པ་རྣམས། །ཁྲོ་བོ་ཆེན་པོའི་བྱིན་རླབས་
ཀྱིས༑ །ཡུད་ཙམ་གྱིས་ནི་དེ་བཀུག་ནས། །མངོན་སྤྱོད་ཚུལ་གྱིས་བསྒྲལ་བ་དང་། །ལུས་ངག་ཕྱེ་མར་མཛད་ནས་ཀྱང་། །སྡུག་བསྔལ་ཉམས་སུ་མྱོང་བར་མཛོད། །དེ་
ནས་ཀུན་གཞིའི་གནས་ལུགས་གསལ་གདབ་པ་ནི། ལིངྒ་དེ་དགྲ་བགེགས་དངོས་སུ་གསལ་བའི་སྙིང་གར་རྩ་བཞི་ནི། ཆོས་ཉིད་རང་བྱུང་གི་རྩ། གཉིས་མེད་ཡེ་ཤེས་ཀྱི་རྩ། གློ་བུར་རྒྱུན་འཛིན་གྱི་རྩ། སྐྱོན་ཡོན་དབང་པོ་དྭངས་བྱེད་ཀྱི་རྩ་
བཞི་བསྡོམས་པའི་དབུས་སུ། ཤའི་དྭངས་མ་བྱེའུ་ལེབ་མའི་མགོ་ཙམ་གྱི་ནང་དུ། ཁྲག་གི་དྭངས་མ་མཚལ་ལྕོག་ལ་ལྟ་བུ། དེའི་ནང་དུ་རྩ་ཡི་དྭངས་མ་དར་དཀར་གྱི་སྐུད་པ་ལྟ་བུས་དྲིལ་ནས། དབུགས་ཀྱི་དྭངས་མ་དྲོད་ཀྱི་རྣམ་པར་གནས་ཤིང་།
དེའི་ནང་ན་འོད་ཀྱི་དྭངས་མ་ཉའི་མིག་ཙམ་གྱི་དབུས་སུ། ཚེའི་རྟེན་སྡོམས་ཀྱི་རྒྱ་ལྟ་བུས་དྲིལ་ནས་རྣམ་པར་ཤེས་པ་ཨ་དཀར་པོའི་རྣམ་པར་གནས་པ་ནི། འཁོར་འདས་ཀུན་གཞིའོ། །དེ་ལྟར་བསམ་ནས་ཀཱི་ལ་ཡ་མང་དུ་བརྗོད་ནས། གཙོ་
བོའི་ཕུར་པ་ཀླད་ལ་བསྐོར་བས་སྐུའི་ལྷ་ཚོགས་འདུས་པར་བསམ་ལ། དེ་བཞིན་མགྲིན་པར་དང་སྙིང་གར་བསྒྲིལ་བས། གསུང་དང་ཐུགས་ཀྱི་ལྷ་ཚོགས་ནམ་མཁར་གང་བར་སྤྱན་དྲངས་པར་བསམ། དེ་ནས་ཁྲུས་ལུང་ལ་ཁམས་གསུམ་གྱི་སེམས་

༄༅། །ཅན་གྱི་ཁྲུས་ལུང་། བདག་རྣལ་འབྱོར་པའི་ཁྲུས་ལུང་ལིངྒ་གཟས་པ་པོའི་ཁྲུས་ལུང་དང་གསུམ་ལས། དང་པོ་ནི་རང་གི་སྙིང་ཁར་ཨ་དཀར་པོ་བསམ་པ་ལས་འོད་ཟེར་འཕྲོས། མདུན་གྱི་ལྷ་ཚོགས་རྣམས་ལ་ཕོག་པས་དེ་དག་
གི་ཐུགས་ཀ་ནས་ཨ་དཀར་པོ་བསམ་གྱིས་མི་ཁྱབ་པ་བྱུང་སྟེ། ཁམས་གསུམ་གྱི་སེམས་ཅན་ལ་ཕོག་པས་དེ་རྣམས་ཀྱི་སྡིག་སྒྲིབ་སྦྱངས་ཏེ་འོད་ཟེར་དཀར་པོའི་རྣམ་པར་འདུས་ནས་རང་གི་སྙིང་ཁར་ཐིམ་པར་བསམ་མོ། །གཉིས་པ་བདག་གི་ཁྲུས་ལུང་
ནི༑ སླར་ཡང་མདུན་གྱི་ལྷ་ཚོགས་རྣམས་ལས་ཨ་དཀར་པོ་གྲངས་མེད་པ་བྱུང་སྟེ། རང་གི་ལུས་གང་བས་ཉོན་མོངས་པ་དང་། ཤེས་བྱའི་སྒྲིབ་པ་བག་ཆགས་དང་བཅས་པ་དག་པར་བསམ་མོ། །གསུམ་པ་ལིངྒ་གཟས་པ་པོའི་ཁྲུས་ལུང་ནི་སྙིང་ཁ་
ནས་འོད་ཟེར་འཕྲོས་ནས། རང་གི་ལག་ཏུ་ཐོགས་པའི་ཕུར་པའི་དབུ་གཙུག་ནས་ཞུགས། ཕུར་པའི་རྩེ་མོ་ནས་ཨ་དཀར་པོ་གཅིག་ཏུ་གསལ་བ་ལས་ཨ་དཀར་པོ་འཕྲོས་པས་ལིངྒའི་ནང་གང་བས་ཁོའི་ལས་ངན་ཐམས་ཅད་བྱང་བར་བསམ་ལ།
ཕུར་པ་མ་རེག་ཙམ་དུ་བསྒྲིལ། དེ་ནས་ཕུར་པ་སྙིང་དཀར་ནག་མཚམས་སུ་གདབ་པས། ཕུར་པའི་འོད་ཟེར་གྱི་སྙིང་ཁའི་རྩ་བཞི་གུར་གྱི་ཆོན་ཐག་བཅད་པ་བཞིན་གཏུབ། ཤ་དང་ཁྲག་གི་དྭངས་མ་རྡོ་ཚན་ལ་ཁ་བ་བབ་པ་བཞིན་རྟོག་གི་སྐོམས།
རྩ་ཡི་དྭངས་མ་རྣམས་རྩྭ་ལ་མེ་བཙུགས་པ་བཞིན། དར་ལ་མེ་བཙུག་པ་ཞེས་པའང་སྣང་། མཆན། ཐུལ་གྱིས་བསྲེགས། དབུགས་དང་འོད་ཀྱི་དྭངས་མ་བྱེ་ཚན་ལ་ཆུ་བླུགས་པ་བཞིན་བཅོམ། ཚེའི་རྟེན་ལ་ཕུར་པའི་འོད་ཟེར་ཕོག་པས།

སྦྲང་བུ་མེ་ནང་དུ་ཤོར་བ་བཞིན་ཆོམས་ཀྱིས་བསྲེགས་ཏེ། རྣམ་པར་ཤེས་པའི་ངོ་བོ་ཨ་དཀར་པོ་དེའི་བཀྲགས་མདངས་དང་གཟི་བརྗིད་ཐམས་ཅད་ཕུར་པའི་རྩེའི་ཨ་དེ་ལ་འདུས་པར་བསམ་ཞིང་། ༀ་ལཾ། ཧཱུྃ་ལཾ། སྟཾ་བྷ་ནཾ།
མོ་ཧཾ། གྷ་ཏ་ཡ། བྷ་ག་ཝཱན། ཧྲཱིཿཥྚི་ཝི་ཀྲྀ་ཏ་བཛྲ་ཧཱུྃ་ཀ་ར་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ། ཛཧཱུྃ་བྃ་ཧོསརྦ་བིགྷཱན་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཅེས་བརྗོད་ལ། སླར་ཡང་
ཕུར་པ་བཏོན་ནས། ཕུར་མགོ་རང་གི་གནས་གསུམ་དུ་རེག་ལ། བྷོ་དྷི་ཙིཏྟ་ཨོཾ། བོ་དྷི་ཙིཏྟ་ཨཱ བོ་དྷི་ཙིཏྟ་ཧཱུྃ། ཅེས་བརྗོད་པས་ཁོའི་ཚེ་དང་བསོད་ནམས་བཀྲགས་མདངས་ཐམས་ཅད་རང་ལ་ཐིམ་པས། རང་གི་ཚེ་
དང་བསོད་ནམས་རྒྱས་པར་བསམ་པས་ནི་བདག་རྣལ་འབྱོར་པའི་ཚེ་ལུང་ངོ་། །དེ་ནས་ཕུར་པ་སྒྲིལ་ཏེ་སྔར་ཤུལ་དུ་བཏབ་པས་ཁོའི་རྣམ་པར་ཤེས་པ་ཨ་དཀར་པོ་དེ་ཕུར་པའི་རྩེ་ལ་བླངས་ནས་ཕུར་རྩེ་ནམ་མཁར་བསྟན་ཏེ་རང་གི་རླུང་བུས་པས།
ཕྱག་ལེན་ལ་ཕཊ་ཅེས་གསུང་སྲོལ་སྣང་། མཆན། ཕུར་པའི་དབུས་ནས་ཞུགས་ཏེ་ཁོའི་རྣམ་པར་ཤེས་པ་བྱ་སྒྲོ་རླུང་གིས་བསྐྱོད་པ་བཞིན་སོང་ནས། འོག་མིན་དུ་རྒྱལ་བ་རིགས་ལྔའི་སྦྱོར་མཚམས་སུ་སོང་བས་སངས་རྒྱས་པར་བསམ་པ་ནི། ལིངྒའི་
ཚེ་ལུང་ངོ༌། །ཕུར་ཁུང་ལ་ཐུན་གྱིས་བྲབ། ཕུར་པ་ལ་སྨན་རག་གཏོར་ཏེ་ངར་བསྐྱེད་པར་བསམ་ལ་སླར་ཡང་སྙིང་ཁར་བཙུག་ནས་བཞག་གོ །གཉིས་པ་ནི། ཧཱུྃ་མཛད་ཀྱི་ཕུར་པ་རང་གི་ལག་པ་གཡས་དང་རྣམ་རྒྱལ་གྱི་ཕུར་པ་གཡོན་དུ་ཐོགས་

༄༅། །ལ༑ བགེགས་བྱེད་པ་ཡི་བདུད་རྣམས་དང༌། །སྡུག་བསྔལ་སེམས་ལ་མཉམ་སྦྱོར་བའི། །བགེགས་དང་ལོག་པར་འདྲེན་པ་རྣམས། །ཟུངས་ཤིག་རྡུངས་
ཤིག་རྣམ་པར་ཆིངས། །སྡིགས་ཤིག་གྲོགས་དང་དབྱེ་བར་གྱིས། །རིང་ནས་ཁུག་ལ་སྨྲ་རུ་ཆུག །ཕོབས་ཅིག་རྣམ་པར་གཟིར་བར་གྱིས། །བདག་གི་དབང་དུ་བྱས་
གྱུར་ནས། །བསྒོ་བའི་བཀའ་ཉན་ནུས་པར་གྱིས། །ཧཱུྃ་པ་ར་བིདྱཱ་ཚིནྡྷ་ཚིནྡྷ་ཧཱུྃ་ཕཊ། བིནྡྷ་བིནྡྷ་ཧཱུྃ་ཕཊ། གྲྀཧྣ་གྲྀཧྣ་ཧཱུྃ་ཕཊ། བནྡྷ་བནྡྷ་ཧཱུྃ་ཕཊ། ཧ་ན་ཧ་ན་ཧཱུྃ་ཕཊ།
ཏྲཱ་ཤ་ཡ་ཏུ་ཤ་ཡ་ཧཱུྃ་ཕཊ། ཧ་ས་ཡ་ར་ཧ་ས་ཡ་ར་ཧྲཱིཿདཎྜ་ཧཱུྃ་ཕཊ། ཧཱུྃ་ཧཱུྃ་ཨཱ་ན་ཡ་ཧཱུྃ་ཕཊ། ཛཱ་ལ་པ་ཡ་ཛཱ་ལ་པཱ་ཡ་ཧཱུྃ་ཕཊ། ཨཱ་ཝེ་ཤ་ཡ་ཨཱ་ཝེ་ཤ་ཡ་ཧཱུྃ་ཕཊ། བིནྡྷ་ཡ་
བནྡྷ་ཡ་ཧཱུྃ་ཕཊ། ཅེས་བརྗོད་ཅིང་། ཧཱུྃ་མཛད་ལིངྒའི་སྤྱི་བོར་དང་། རྣམ་རྒྱལ་དཔུང་པ་གཡས་སུ་བཏབ། དེ་བཞིན་དུ། དབྱུག་སྔོན་ཅན་ལག་པ་གཡོན་དང་། གཤིན་རྗེ་དཔུང་པ་གཡོན། མི་གཡོ་པུས་གཡས། རྟ་མགྲིན་ཁ་ལ་
བཏབ༑ གཞན་གྱི་མི་ཐུབ་པུས་མོ་གཡོན། འཁྱིལ་པ་གསང་གནས། འཇིག་རྟེན་གསུམ་རྒྱལ་ལག་པ་གཡས། སྟོབས་ཆེན་རྐང་པའི་བོལ་ལོ་གང་གཉིས་བསྣོལ་མཚམས་སུ་བཏབ། དེ་རྣམས་བཏོན་ཤུལ་ཐུན་གྱིས་བྲབ། སྔར་ཤུལ་དུ་

འདེབས་པ་སོགས་རིམ་བཞིན་བྱའོ། །གསུམ་པ་ནི་ཕྲ་ཐབས་ཀྱི་ཕུར་པ་བཟུང་ལ། ཕོ་ཉ་བྲན་དང་མངག་པའི་ཚོགས། །ཁྱེད་ཀྱི་ཐུགས་དམ་དུས་ལ་བབ། །མངོན་སྤྱོད་ཅི་ལྟར་ངེས་པ་དང་། །
མངོན་སྤྱོད་བྱིན་རླབས་དེ་བཞིན་མཛོད། །ཧ་ན་ཧ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། མ་ཐཱ་མ་ཐཱ་བཛྲ། ཛཱ་ལ་ཛཱ་ལ་བཛྲ། སུ་རུ་སུ་རུ་བཛྲ། མུ་རུ་མུ་
རུ་བཛྲ། ཀ་ཊ་ཀ་ཊ་ཡེ། ཛ་ཡེ་བི་ཛ་ཡེ། ཨ་ཛི་ཏེ་ཨ་པ་རཱ་ཛི་ཏེ་མཱ་ར་སེ་ན་པྲ་མརྡ་ནི་ཧཱུྃ་ཕཊ། ཅེས་བརྗོད་ལ། ཕྲ་ཐབས་རྣམས་ཁྲོ་བཅུའི་གཡས་གཡོན་དུ་གདབ་བཏོན་ཤུལ་ཐུན་གྱིས་བྲབ།
མཐར་ཧཱུྃ་མཛད་ཀྱི་གཡས་གཡོན་དུ་གདབ། དེ་ནས་སྒོ་མ་བཞིའི་ཕུར་པ་སྙིང་ཁའི་ཕྱོགས་བཞིར་བཙུགས། མགྲིན་པའི་ཕྱོགས་གནོད་སྦྱིན་མ་འདི་ནས་གཡས་བསྐོར་དུ་གདབ། མཆན། ཐུན་གྱིས་བྲབ་པ་སོགས་བྱའོ། །བཞི་པ་ནི། རལ་
གྲི་ཐོགས་ལ། རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །ཉོན་ཅིག་
བགེགས་དང་ལོག་འདྲེན་རྣམས། །ང་ཡི་བཀའ་ལས་འདའ་མ་བྱེད། །ཧཱུྃ་མ་མ་བ་ཤཱཾ་ཀུ་རུ་ཧཱུྃ། ཞེས་བརྗོད་ལ་མགོ་བཅད། འོག་ཏུ་མནན་པ་མཛད་སྲོལ་མཆན། དེ་ནས་ལག་པ་གཡས་གཡོན་

༄༅། །རྐང་པ་གཡོན་གཡས་རྣམས་བཏུབ་བོ། །ལྷུ་བཅུ་གཉིས་མཆན། ལྔ་པ་ནི་ཡུངས་དཀར་ནག་ལྕགས་ཟངས་རྡོ་ཕྱེ་རྣམས་བསྲེས་པའི་ཐུན་རྫས་རྣམས་བཟུང་སྟེ། ལོགས་སུ་ཁེབ་དང་བཅས་བཞག་ལ། གདུག་ཅིང་སྡང་
སེམས་ལྡན་པ་རྣམས། །སོད་ཅིག་ལྷ་མིན་ལྷ་ཡང་རུང་། །ང་ལ་བར་ཆད་བྱེད་པའི་བདུད། །མཐུ་དང་རྫུ་འཕྲུལ་མེད་པར་མཛོད། །སརྦ་ཨཱ་ན་ཡ་ཧཱུྃ་ཕཊ། ཏ་ཐཱ་ཡ་
ཏ་ཐཱ་ཡ་ཧཱུྃ་ཕཊ། བརྗོད་ཅིང་ཐུན་གྱིས་བྲབ་བོ། །དྲུག་པ་རྡོ་རྗེ་ཐོ་བ་ཐོགས་ལ། རྡུངས་ཤིག་རྡོ་རྗེ་འབར་བའི་གཏུན། །བཀའ་ལས་འདའ་བྱེད་སྡིག་ཅན་རྣམས། །རྡོ་རྗེ་མེ་ཡིས་སྙིང་
བསྲེགས་ནས། །ལུས་སེམས་རྡུལ་དུ་བརླག་པར་མཛོད། །ཁྲོ་མོ་འབར་བའི་གཏུན་ཁུང་དུ། །རྡོ་རྗེ་ཐོ་བས་བརྡུངས་བྱས་ནས། །ལྷ་ཡང་རུང་སྟེ་བསྒྲལ་བར་བྱ། །
ཨོཾ་བཛྲ་མུཏྤ་ར་ཨ་ཀོ་ཊ་ཡ་ཧཱུྃ་ཕཊ། ཅེས་བརྗོད། ཁ་ཏཾ་ཁ་ཏཾ་ཁ་ཏཾ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་བཛྲ་ཡཀྟ་ཀྲོ་དྷ་ཁ་ཁ་ཁཱ་ཧི་ཁཱ་ཧི་ཧ་ཧ་ཧཱུྃ་ཧཱུྃ་ཕཊ་ཕཊ། ཅེས་བརྗོད་ཅིང་ཐོ་བས་བརྡུང་ཚུལ་དང་།
སླར་ཡང་རལ་གྲིས་སྙིང་ཁ་ནས་ལུས་དྲང་པོར་གཤགས། དུམ་བུར་གཏུབ། སླར་ཡང་གཌྷ་ཎི་ཏྲི་གཏུབ་ཅིང་། མཆན། དགྲ་བགེགས་མི་བསྐྱོད་པའི་ཞིང་དུ་བསྐྱལ་བར་བསམ་མོ། །ལིང་རོ་འབུལ་བ་ནི། ལིངྒའི་དུམ་བུ་བྷནྡྷར་བཅུག་ལ་

བསྟབས་པའི་ཚུལ་བྱ་ཞིང་འདོད་ཡོན་ལྔར་བསམ་ཞིང་། དབུ་ཞྭ་ཕུད་མཆན། ཧཱུྃ། བཻཌཱུར་སྔོན་པོའི་རིན་ཆེན་རི་རབ་ལ། །ཉི་མ་སྟོང་གི་གཟི་བརྗིད་བསྡུས་པ་ལྟར། །སེམས་དཔའ་སྔོན་པོ་
འོད་ཀྱི་དཀྱིལ་འཁོར་དུ། །དཔལ་ལྡན་གཟི་བརྗིད་འབར་ལ་ཕྱག་འཚལ་ལོ། །འོད་ཕུང་སྟུག་པོ་སྤྲིན་ལྟར་གཏིབས་པ་ཡི། །འཇིགས་བྱེད་རྔམ་སྟབས་བརྐྱང་བསྐུམ་
ཚུལ་དུ་བཞུགས། །ཟ་བྱེད་བསྐལ་པའི་མེ་ཕུང་འབར་བ་ཡིས། །གདུག་པ་ཐམས་ཅད་རྡོ་རྗེའི་ཞལ་དུ་བསྟབ། །མི་བཟད་མཆེ་བ་གཙིགས་པའི་ཞལ་གདངས་ཤིང་། །
ཁམས་གསུམ་ཟ་བར་བྱེད་པའི་སྐན་སྒྲ་ཅན། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་བསྲེག་པར་མཛད་ལ་ཕྱག་འཚལ་ལོ། །སྤྲུལ་པའི་ཁྲོ་བཅུ་
ཡབ་ཡུམ་ཞལ་དུ་བསྟབ། །ཡང་སྤྲུལ་མཆེ་གཤོག་ཉི་ཤུའི་ཞལ་དུ་བསྟབ། །ཡེ་ཤེས་སྒོ་མ་བཞི་ཡི་ཞལ་དུ་བསྟབ། །སྲས་མཆོག་ཕུར་བུའི་ལྷ་ཚོགས་ཞལ་དུ་བསྟབ། །
ཁྱད་པར་ཆོས་སྐྱོང་སྲུང་མའི་ཞལ་དུ་བསྟབ། །དམ་ཅན་བཀའ་སྲུང་བཅུ་གཉིས་ཞལ་དུ་བསྟབ། །གིང་ཆེན་དགེ་བསྙེན་རྣམས་ཀྱི་ཞལ་དུ་བསྟབ། །རྡོ་རྗེ་རིག་འཛིན་

༄༅། །ཚོགས་ཀྱི་ཞལ་དུ་བསྟབ། །ཕྱི་ནང་མཁའ་འགྲོའི་ཚོགས་ཀྱི་ཞལ་དུ་བསྟབ། །དབང་ཕྱུག་ཉི་ཤུ་རྩ་བརྒྱད་ཞལ་དུ་བསྟབ། །དཔལ་ལྡན་རེ་བ་ཏི་ཡི་ཞལ་དུ་།
བསྟབ༑ །བདུད་འདུལ་ནག་མོ་མཆེད་བཞིའི་ཞལ་དུ་བསྟབ། །ཅེས་དང་། རྒྱས་པར་བྱས་ན་བཅོམ་ལྡན་རྡོ་རྗེ་གཞོན་ནུའི་ཞལ་དུ་ཁ་རྃ་ཁཱ་ཧི། སོགས་ཡིན་ཀྱང་ཕྱག་རྒྱུན་དུ་གསུང་གསོལ་
མེད་མཆན། འདོད་ཆགས་རཀྟའི་རྒྱ་མཚོའི་འཁྱིལ་ལི་ལི། །ཞེ་སྡང་རུས་པའི་ཕུང་པོ་ཁྲོ་ལོ་ལོ། །གཏི་མུག་ཤ་ཡི་ཕུང་པོ་ཐིབས་སེ་ཐིབ། །དུས་གསུམ་བསྒྲལ་བའི་མཆོད་
པ་བླ་ན་མེད། །བླ་མེད་མཆོད་པ་དམ་པ་འདི་བཞེས་ལ། །ལྷ་ཚོགས་སྐུ་གསུང་ཐུགས་ཀྱི་དངོས་གྲུབ་སྩོལ། །ཞེས་དང་། ཕྱི་ནང་གསང་བའི་མཆོད་པ་རྒྱ་མཚོའི་ཚོགས། །
དྭང་བའི་སེམས་ཀྱིས་འབུལ་ལོ་བཞེས་སུ་གསོལ། །ཤ་ཁྲག་རུས་སོགས་མ་ལུས་མཆོད་རྫས་འདི། །ལྷ་ཚོགས་འཁོར་བཅས་དགེས་ཤིང་བསྣམས་སུ་གསོལ། །ཞེས་བརྗོད་
ལ་ལིང་རོ་ཅུང་ཟད་རེ་གཏོར་མར་ཕུལ། སྦྱིན་བསྲེག་དང་མནན་༥༧པ་བྱེད་ན། ལིངྒའི་ཁོག་སྟོད་གཏོར་མ་ལ་ཕུལ། ཁོག་སྨད་ལ་སྦྱིན་བསྲེགས་བྱ་ཞིང་། མགོ་མནན་པ་བྱ། གཞུང་དུ་ལྷག་མ་ཟོར་འཕངས་ཟིན་པའི་རྗེས་སུ་འབྱུང་ཡང་དེང་

སང་ཕྱག་ལེན་ལ་འདི་ནས་མཛད་པ་མང་བས་སྒྲུབ་ཐབས་རྒྱས་འབྲིང་ལྟར་ལོང་སྐབས་དང་བསྟུན་ནས་མཛད། མཚན། དེ་ནས་གསུམ་པ་རྗེས་བཟློག་པ་ཟོར་གྱི་ལས་བསྟན་པ་ནི། ཟོར་གཏོར་ལྟར་གསལ་བའི་ཡེ་ཤེས་པ་
རྣམས་ནམ་མཁར་བཞུགས་ནས། བདག་གི་དྲག་པོས་ལས་ཀྱི་གྲོགས་མཛད། དམ་ཚིག་པ་རྣམས་འོད་དུ་ཞུ་ནས་དུག་དང་མཚོན་ཆ་དང་མེ་དཔུང་དུ་གྱུར་པར་བསམ། གཙོ་
བོའི་སྔགས་ནས་ཐུན་སྔགས་ཀྱི་བར་འོག་བཞིན་བརྗོད་ལ། ཧཱུྃ། འཁོར་ལོ་རྩིབས་བཅུ་རབ་ཏུ་འབར་བའི་དབུས། །སོགས་ཟློག་པའི་ཚིགས་རྣམས་ཚར་གཅིག་གམ་གསུམ་སྐབས་དང་སྦྱར་བ་བཟློག་གཞུང་ལྟར་བྱའོ། །དེ་
ནས༑ འཇམ་དཔལ་སྐུ་ཡི་ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །པདྨ་གསུང་གི་ལྷ་ཚོགས་ཀྱིས། །ཟོར་
ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །ཡང་དག་ཐུགས་ཀྱི་ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་
སྲོག་ལ་མངའ་མཛོད་ཅིག །བདུད་རྩི་ཡོན་ཏན་ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །ཕྲིན་ལས་ཕུར་བུའི་

༄༅། །ལྷ་ཚོགས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །བཅོམ་ལྡན་རྡོ་རྗེ་གཞོན་ནུ་ཡིས། །ཟོར་ཆེན་རྫས་ཀྱི་
མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །ཡུམ་ཆེན་འཁོར་ལོ་རྒྱས་འདེབས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་
མངའ་མཛོད་ཅིག །འཇིགས་བྱེད་ཁྲོ་བོ་བཅུ་པོ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །རྡོ་རྗེ་ཁྲོ་མོ་བཅུ་རྣམས་ཀྱིས། །
ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །སྤྲུལ་པའི་ཕྲ་ཐབས་ཉི་ཤུ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་
སྲོག་ལ་མངའ་མཛོད་ཅིག །ཡེ་ཤེས་སྒོ་མ་བཞི་པོ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །སྲས་མཆོག་ཕུར་བུ་རིགས་
ལྔ་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །དམ་ཅན་ཤྭ་ན་བཅུ་གཉིས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །

དགྲ་བགེགས་སྲོག་ལ་མངའ་མཛོད་ཅིག །བསེ་ཡི་སྐྱེས་བུ་མཆེད་བཞི་ཡིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །ཆོས་
སྐྱོང་སྲུང་མའི་ཚོགས་བཅས་ཀྱིས། །ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །རིག་འཛིན་རྩལ་ཆེན་འཁོར་བཅས་ཀྱིས། །ཟོར་
ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །བདག་གི་གཏོར་ཟོར་གཉན་པོ་འདི། །རིག་འཛིན་བླ་མས་བྱིན་གྱིས་བརླབས། །ཡི་དམ་
མཁའ་འགྲོས་ནུས་པ་བསྐྱེད། །དམ་ཅན་སྲུང་མས་དྲག་པོར་བསྒྲུབས། །སྡང་བྱེད་དགྲ་ལ་འཕེན་པའི་ཟོར། །གནོད་བྱེད་བགེགས་ལ་འཕེན་པའི་ཟོར། །གདུག་ཅན་
ཐལ་བར་བརླག་པའི་ཟོར། །དམ་ཉམས་རྩད་ནས་གཅོད་པའི་ཟོར། །དགྲ་བོའི་རིགས་བརྒྱུད་གཅོད་པའི་ཟོར། །སྡེ་བརྒྱད་དམག་དཔུང་བསྐྱེད་པའི་ཟོར། །ཟོར་
ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་སྲོག་ལ་མངའ་མཛོད་ཅིག །དམ་ཅན་བཀའ་སྡོད་མཐུ་མ་ཆུང་། །ཕོ་ཉ་ལས་མཁན་རྩལ་མ་ཞན། །བྷྱོཿབྷྱོཿསྡང་བའི་

༄༅། །དགྲ་ལ་བྷྱོཿ བྷྱོཿབྷྱོཿགནོད་པའི་བགེགས་ལ་བྷྱོཿ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། ཨོ་དཱིཔཱ་ཙ་ཀྲ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ཧཱུྃ་ཀཱ་
ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུྃ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་
བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུྃ་བནྡྷ་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུྃ་ཏིཥྛ༌ཏིཥྛ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་
ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིན་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ་སྤོ་ཊ་སྤོ་ཊ་ཧཱུྃ་ཕཊ། ཨོཾ་བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷེ་རེ་ཝེ་ཧཱུྃ་
ཧཱུྃཿ ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོ་བཛྲ་མ་རཱ་ཎི་ཧཱུྃ་ཧོ། བྷྱོཿ བདུན་བརྗོད། མ་རཀྨོ་ཡཀྨོ་ཀ་ལ་རུ་པ་སྙིང་རྩ་ལ་ཡྃ་ཡྃ། སྲོག་རྩ་ལ་ཡྃ་ཡྃ། སྙིང་ལ་ཁྲིལ་ཁྲིལ། སྲོག་
ལ་ཆུམ་ཆུམ། ཙིཏྟ་སྲོག་ལ་ཏུཾ་ཏུཾ། ཐུ་རིལ་རིལ། སྙིང་ཁྲག་སྲོག་ལ་ཤན་ཤན། སྙིང་ཚག་ཚག །འུར་འུར། ཤིག་ཤིག །གུལ་གུལ། ཉག་ཉག །སོད་

སོད༑ དྷི་ཏི་མཱ་མ་ཤྲཱིགྷྲཾ། ཀརྨ་ཀཱ་ར། མཱ་ར་སྱ་ན་པྲ་མརྡ་ནི་ཡེ་ཧཱུྃ་ཕཊ། ཐུན་སྔགས་ཞེས་པ་ནི། སུཾ་ཏྲིཀ་རཀྵ་བྷྱོཿཐིབ་ཐིབ་ཙཀྲ་བྷྱོཿ སྙིང་ཁ་རག་དུན་ཏྲི་བྷྱོཿ ཏྲི་ན་
ཤིག ༑སེ་ན་གཏུབ། ཁ་རག་ཀ་རྦད། དུམ་བུ་བྷྱོཿ བཛྲ་ར་ཏི་རཀྟ་ཙ་ར་མཱ་ར་ཡ་ཧཱུྃ་ཕཊ། གནོད་བྱེད་དགྲ་བགེགས་ཐམས་ཅད་མཱ་ར་ཡ་ཧཱུྃ་ཕཊ། ཅེས་བརྗོད་ལ་དེ་
ནས་གཏོར་མ་རྣམས་ཕབ་ཏེ། སྔོན་ལ་བདུད་རྒྱལ། དེ་ནས་ཤྭ་ན་མ། ས་བདག་མ། བདག་ཉིད་མ། གཙོ་བོའི་གཏོར་མ་རྣམས་ཕྱིར་ཅུང་ཟད་བསྣུར་ལ། གནས་དེ་ཉིད་དུའམ། གཞན་གང་བདེ་བར་བདུད་རྒྱལ་བསྐུལ་བ་བྱ་བ་ནི།
ཧཱུྃ༑ དམ་ཚིག་ཆེན་པོའི་དུས་ལ་བབ། །སྲོག་གི་གཤེད་དུ་བསྐུལ་བ་ནི། །བདུད་རྒྱལ་ཐོད་པའི་ཕྲེང་བ་ཅན། །སྐུ་ནི་མཐིང་ནག་ཆེན་པོ་ལ། །ཆིབས་སུ་བདུད་རྟ་
ནག་པོ་ཆིབས། །ལག་ན་ལྕགས་མདུང་ནག་པོ་ཐོག །གཡོན་པ་ཐོད་པའི་ཕྲེང་བ་འཛིན། །ཐོད་པ་སྐམ་པོས་དབུ་ལ་བརྒྱན། །མི་ལྤགས་རློན་པ་སྐུ་ལ་གསོལ། །
སྦྲུལ་དང་རྒྱུ་མས་སྐུ་ལ་བརྒྱན། །ཁྲག་དང་ཞག་གི་ཐིག་ལེ་ཅན། །མཆེ་བ་གཙིགས་ཤིང་གསུས་པ་ཆེ། །ཙིཏྟ་སྲོག་ལ་ལོངས་སྤྱོད་པ། །ཁྱོད་ནི་སྔགས་བདག་ཆེན་པོ་

༄༅། །སྟེ༑ །སྲིང་གཅིག་རྡོ་རྗེ་རེ་མ་ཏི། །མིང་སྲིང་གཉིས་ཀྱི་དམ་བཅས་པ། །དམ་བཅའ་བཞིན་དུ་ཕྲིན་ལས་མཛོད། །སྔོན་ཚེ་དཔལ་ཆེན་ཧེ་རུ་ཀས། །
དབང་རྟགས་ཐོད་པ་བྱིན་ནས་ནི། །བཀའ་སྩལ་དམ་ཚིག་ཕོག་པའི་ཚེ། །དེ་ཚེ་ཁས་བླངས་དམ་བཅས་ནས། །སྒྲུབ་མཆོག་སྐྱོང་བར་ཞལ་བཞེས་ཤིང་། །དགྲ་
བགེགས་སྒྲོལ་བར་དམ་བཅས་པ། །དམ་ཉམས་སྒྲོལ་བའི་དུས་ལ་བབ། །ཁྱོད་ནི་སྲོག་བདག་ཆེན་པོ་སྟེ། །དགྲ་བགེགས་སྲོག་ལ་མངའ་ཐང་མཛོད། །སྲོག་དབུག་
ལོངས་ཤིག་ས་མ་ཡཿ །ཁྱོད་ཀྱི་ཟས་སྐལ་ཤ་ཡིན་ཏེ། །དགྲ་བོའི་ཤ་ལ་ཧབ་ཀྱིས་ཟོ། །དམ་ཉམས་ཤ་ལ་ཁ་རྃ་ཁཱ་ཧི། །ཁྱོད་ཀྱི་འཐུང་སྐལ་ཁྲག་ཡིན་ཏེ། །དགྲ་
བོའི་སྙིང་ཁྲག་ཧུབ་ཀྱིས་འཐུང་། །འཐུང་ཞིང་ཁྲག་འཐུང་ཐོད་ཕྲེང་ཅན། །ཁྱོད་ནི་དམག་དཔོན་ཆེན་པོ་སྟེ། །ས་གཞི་ཐམས་ཅད་དམག་གིས་ཁོངས། །དགྲ་བོའི་
ཡུལ་དུ་དམག་དྲངས་ལ། །དམག་སྣ་དྲོངས་ཤིག་ཐོད་ཕྲེང་ཅན། །གཉེན་པོ་བདུད་ཀྱི་ལས་ཡིན་གྱིས། །དམག་གཞུག་ཐུལ་ཅིག་ཐོད་ཕྲེང་ཅན། །གོ་མཚོན་རྡོར་ཅིག་

ཐོད་ཕྲེང་ཅན། །དགྲ་བོའི་ཡུལ་དུ་དམག་དྲངས་ལ། །དམ་ཉམས་དགྲ་བོའི་བླ་མཁར་ཤིག །ཁྱོད་ཀྱི་ཐུགས་དམ་དུས་ལ་བབ། །དུས་ལ་བབ་པོ་ས་མ་ཡཿ བཅོལ་
པའི་ཕྲིན་ལས་འགྲུབ་པར་མཛོད། །ཅེས་པས་བསྐུལ་རྒྱས་པར་བྱས་ནས། གཏོར་མ་རྣམས་རིམ་གྱིས་ཁྱེར་ལ། ཡང་ཇི་ལྟར་འོས་པའི་སར་བསྐུལ་ཆུང་བ་འདི་བྱ་སྟེ། ཧཱུྃ། དཔལ་ཆེན་བཀའ་སྡོད་མཐུ་བོ་
ཆེ་༑ །བདུད་མགོན་ནག་པོ་ལས་ལ་བཞེངས། །བཟློག་པའི་དམག་སྣ་ད་མཛོད་ཅིག །སྡེ་བརྒྱད་ཡོངས་ཀྱི་དམག་དཔོན་མཛོད། །བདུད་རྒྱལ་ཐོད་པའི་ཕྲེང་བ་
ཅན་༑ །དམ་ཅན་སྲུང་མའི་དམག་སྣ་དྲོངས། །གཡས་ན་དྲེགས་པ་ཕོ་རྒྱུད་ཚོགས། །དམག་ལ་ཆོས་ཤིག་དགྲ་ལ་བྷྱོཿ །གཡོན་ནས་དྲེགས་པ་མོ་རྒྱུད་ཚོགས། །
དམག་ལ་ཆོས་ཤིག་དགྲ་ལ་བྷྱོཿ །ལྷ་སྲིད་སྡེ་བརྒྱད་དྲེགས་པའི་ཚོགས། །དམག་ལ་ཆོས་ཤིག་དགྲ་ལ་བྷྱོཿ །ང་ནི་ཁྲག་འཐུང་ཧེ་རུ་ཀ །ཐམས་ཅད་ང་ཡི་བཀའ་
ལ་ཉོན། །ཆོས་ཤིག་བཟློག་པའི་དམག་ལ་ཆོས། །དམག་དཔུང་བསྐྱེད་ལ་རུ་མཚོན་ཕྱོར། །རྣལ་འབྱོར་བདག་ཅག་འཁོར་བཅས་ཀྱི། །ངན་པ་བཟློག་ལ་རྩུབ་མོ་

༄༅། །བསྒྱུར༑ །མི་མཐུན་གདོན་བགེགས་བར་ཆད་རྣམས། །ཐམས་ཅད་སྡང་བའི་དགྲ་ལ་བྷྱོཿ །བཟློག་གོ་བསྒྱུར་རོ་ཐོད་ཕྲེང་རྩལ། །དུས་ལ་བབ་པོ་
ས་མ་ཡཿ །དུས་ལ་བབ་པོ་མཐུ་མ་ཆུང་། །བཅོལ་པའི་ཕྲིན་ལས་འགྲུབ་པར་མཛོད། །དེ་ནས་ཇི་ལྟར་འོས་པའི་སར་བདག་ཤཱ་ས་གསུམ་གྱི་བསྐུལ་བྱ་སྟེ། བྷྱོཿ བདག་ཉིད་ཆེན་
མོའི་དུས་ལ་བབ། །ཆེ་ཞེ་དཔལ་ལྡན་རེ་མ་ཏི། །ཆེ་ཞེ་དཔལ་ལྡན་རེ་མ་ཏྲ། །ཆེ་ཞེ་དཔལ་ལྡན་རེ་མ་ཛ །ཆེ་ཞེ་དཔལ་ལྡན་རེ་མ་ཛུ །བདག་ཉིད་ཆེན་མོ་
མཆེད་བཞི་ཡང་། །སྔོན་ཚེ་འདས་དུས་བསྐལ་པ་ལ། །ཁྲག་འཐུང་རྡོ་རྗེ་གཞོན་ནུ་ཡིས། །དྲེགས་པ་རུ་ཏྲ་བཏུལ་བའི་ཚེ། །སྲོག་སྙིང་ཕུལ་ཞིང་དམ་ལ་བཏགས།།
བར་དུ་པདྨ་འབྱུང་གནས་ཀྱིས། །ཡང་ལེ་ཤོད་ཀྱི་བྲག་ཕུག་ཏུ། །དམ་ལ་བཏགས་ཤིང་ལས་གཉེར་གཏད། །ཁས་བླངས་དམ་བཅས་ཇི་བཞིན་དུ། །ད་ལྟ་རྣལ་
འབྱོར་བདག་གིས་བསྐུལ། །རྒྱན་གྱི་གཏོར་མ་འདི་བཞེས་ལ། །གཏད་དོ་གཉེར་རོ་དམ་ཅན་མ། །བཅོལ་པའི་ཕྲིན་ལས་འགྲུབ་པར་མཛོད། །བྷྱོཿ ཤྭན་མུ་

ཁའི་དུས་ལ་བབ། །ལྕགས་ཀྱི་སྤྱང་མོ་མགོ་དགུ་ལ། །མི་མོ་སྤྱང་ཀའི་གདོང་ཅན་ཞོན། །གསེར་གྱི་འཕར་བ་ལྕེ་བརྒྱད་ལ། །མི་མོ་འཕར་བའི་གདོང་ཅན་ཞོན། །
ཟངས་ཀྱི་ཝ་མོ་རྐང་གསུམ་ལ། །མི་མོ་ཝ་ཡི་གདོང་ཅན་ཞོན། །གཡུ་ཡི་ཁྱི་མོ་རལ་ཅན་ལ། །མི་མོ་ཁྱི་ཡི་གདོང་ཅན་ཞོན། །དམ་ཅན་ཤྭ་ན་མུ་ཁ་བཞི། །སྔོན་
ཚེ་འདས་དུས་བསྐལ་པ་ལ། །དཔལ་ཆེན་རྡོ་རྗེ་གཞོན་ནུ་ཡིས། །དྲེགས་པ་རུ་ཏྲ་བཏུལ་བའི་ཚེ། །སྲོག་སྙིང་ཕུལ་ཞིང་དམ་ལ་བཏགས། །བར་དུ་པདྨ་འབྱུང་
གནས་ཀྱིས། །གཡའ་རི་གོང་གི་བྲག་ཕུག་ཏུ། །དམ་ལ་བཏགས་ཤིང་ལས་གཉེར་གཏད། །ཁས་བླངས་དམ་བཅས་ཇི་བཞིན་དུ། །ད་ལྟ་རྣལ་འབྱོར་བདག་གིས་
བསྐུལ༑ །རྒྱན་གྱིས་གཏོར་མ་འདི་བཞེས་ལ། །གཏད་དོ་གཉེར་རོ་དམ་ཅན་མ། །བཅོལ་པའི་ཕྲིན་ལས་འགྲུབ་པར་མཛོད། །བྷྱོཿ ས་བདག་ཆེན་མོའི་དུས་
ལ་བབ། །སྤྱི་བྱིན་རྡོ་རྗེ་མཐུ་མོ་ཆེ། །ཡ་བྱིན་རྡོ་རྗེ་རྩལ་མོ་ཆེ། །བསེ་བྱིན་རྡོ་རྗེ་རྫུ་འཕྲུལ་ཆེ། །ཕག་བྱིན་རྡོ་རྗེ་སྟོབས་མོ་ཆེ། །དམ་ཅན་བསེ་ཡི་ལྷ་མོ་བཞི། །

༄༅། །སྔོན་ཚེ་འདས་དུས་བསྐལ་པ་ལ། །དཔལ་ཆེན་རྡོ་རྗེ་གཞོན་ནུ་ཡིས། །དྲེགས་པ་རུ་ཏྲ་བཏུལ་བའི་ཚེ། །སྲོག་སྙིང་ཕུལ་ཞིང་དམ་ལ་བཏགས། །
བར་དུ་པདྨ་འབྱུང་གནས་ཀྱིས། །རྒྱ་གར་དུར་ཁྲོད་སོ་ས་དང་། །ཆུ་མིག་བྱང་ཆུབ་རིས་སུ་ཡང་། །དམ་ལ་བཏགས་ཤིང་ལས་གཉེར་གཏད། །ཁས་བླངས་དམ་
བཅས་ཇི་བཞིན་དུ། །ད་ལྟ་རྣལ་འབྱོར་བདག་གིས་བསྐུལ། །རྒྱན་གྱི་གཏོར་མ་འདི་བཞེས་ལ། །གཏད་དོ་གཉེར་རོ་དམ་ཅན་མ། །རང་འཁོར་བསྲུང་བའི་
གཉེར་མཛོད་ཅིག །བསྐུལ་ལོ་རྦད་དོ་མཐུ་མ་ཆུང་། །གང་ལ་དམིགས་པ་རྡུལ་དུ་རློགས། །བཅོལ་ལོ་ཕྲིན་ལས་ལས་ལ་འཆོལ། །བཅོལ་པའི་ཕྲིན་ལས་འགྲུབ་
པར་མཛོད། །དེ་ནས་བཟློག་པའི་འཛམ་འགྲོས་ཀྱིས་གཏོར་མ་འཕང་སར་ཕྱིན་ལ། གསེར་སྐྱེམས་བྱ་སྟེ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། རང་གི་ཐུགས་ཀ་ནས་རྃ་དམར་
པོ་སྤྲོས་པའི་མེས་གསེར་སྐྱེམས་ཀྱི་སྣོད་ལ་རེག་པས་མི་གཙང་བ་བསྲེགས། ཡྃ་སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས། སྐྱོན་ཐམས་ཅད་དག་པར་

བྱས༑ བྷྲཱུྃ་སྤྲོས་པས་བྷནྡྷ་འབར་བའི་སྣོད་ཆེན་པོར་གྱུར། ཨོ་སྤྲོས་པས་འདོད་པའི་ཡོན་ཏན་བསམ་གྱིས་མི་ཁྱབ་པས་གང་བར་གྱུར། ཨོཾ་སྭ་བྷ་ཝ་ཤུདྡྷསརྦ་དྷརྨ་སྭ་
བྷ་ཝ་ཤུདྡྷོ྅ཧཾ། སྟོང་པའི་ངང་ལས་ཡྃ་ལས་རླུང་། རྃ་ལས་མེ། ཀྃ་ལས་མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་བྱུང་བའི་ཐོད་པ་ཡངས་པར་ཧཱུྃ་ཨོཾ་ཏྲཱྃ་
ཧཱུྃཿཨཱཿལས་ཤ་ལྔ་བདུད་རྩི་ལྔ་ཡེ་ཤེས་ལྔའི་ངོ་བོར་གྱུར། རླུང་གཡོས་མེ་སྦར་རྫས་རྣམས་འོད་དུ་ཞུ་བའི་རླངས་པ་ཧཱུྃ་ཨོཾ་སྭཱ་ཨཱཿཧཱ་ལས་ཕྱག་མཚན་ལྔར་གྱུར། ཧཱུྃ་བཛྲ་
དྷྲྀཀྲ ་ༀ་ཛཱི་ན་ཛིཀ །སྭཱ་རཏྣ་དྷྲྀཀྲ །ཨཱཨཱ་རོ་ལི་ཀ །ཧཱ་པྲ་ཛྙཱ་དྷྲྀཀྲ །ཅེས་བརྗོད་པས། ཧེ་རུ་ཀ་ཡབ་ཡུམ་བཅུར་གྱུར། ས་མ་ཡ་སྟྭཾ། ཞེས་བརྗོད། སྦྱོར་བའི་
མེས་འོད་དུ་ཞུ་བ་ཨོཾ་ཨཱཿཧཱུྃ་དུ་གྱུར། དེ་ལས་འོད་འཕྲོས་པས་འཇིག་རྟེན་དང་འཇིག་རྟེན་ལས་འདས་པའི་བདུད་རྩི་བཀུག་ནས་བསྟིམ། འོག་གི་གསེར་སྐྱེམས་དང་འདྲེས་
པས་ཁ་དོག་དྲི་རོ་ནུས་མཐུ་ཕུན་སུམ་ཚོགས་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། པར་བསམ་ལ། ཨོཾ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་བརླབས། བླ་མ་རིག་

༄༅། །འཛིན་ཚོགས་བཅས་མཆོད། །ཡི་དམ་ཞི་ཁྲོ་རབ་འབྱམས་མཆོད། །ཁྱད་པར་ཕུར་པའི་ལྷ་ཚོགས་མཆོད། །མི་མངོན་དབྱིངས་ནས་ཐུགས་རྗེ་ཡིས། །
ཉེར་དགོངས་བྱིན་རླབས་དཔལ་བསྐྱེད་ནས། །གདུག་པའི་དགྲ་བགེགས་བསྒྲལ་བ་ལ། །ཕྱི་ནང་བར་ཆད་མི་འབྱུང་ཞིང་། །གྲུབ་གཉིས་འཕེལ་བར་མཛད་དུ་
གསོལ༑ །སློབ་དཔོན་པདྨ་འབྱུང་གནས་ཀྱི། །སྤྱན་སྔར་ཁས་བླངས་དམ་བཅས་ནས། །ཕུར་པའི་སྲུང་མར་ཞལ་བཞེས་པའི། །དམ་ཅན་རྒྱ་མཚོ་ཕུད་ཀྱིས་
མཆོད༑ །གདུག་པའི་དགྲ་བགེགས་བསྒྲལ་བ་ལ། །ཕྱི་ནང་བར་ཆད་མི་འབྱུང་ཞིང་། །གྲུབ་གཉིས་འཕེལ་བར་མཛད་དུ་གསོལ། །བསྟན་པ་སྲུང་མཛད་ཀུན་གྱི་
གཙོ༑ །དཔལ་ལྡན་ནག་པོ་ལྕམ་དྲལ་དང་། །ཞིང་སྐྱོང་དབང་ཕྱུག་ཞལ་བཞི་སོགས། །ཆོས་སྐྱོང་སྲུང་མའི་ཚོགས་བཅས་ཀུན། །གསེར་སྐྱེམས་གཙང་མ་འདི་
བཞེས་ལ། །གདུག་པའི་དགྲ་བགེགས་བསྒྲལ་བ་ལ། །ཕྱི་ནང་བར་ཆད་མི་འབྱུང་ཞིང་། །གྲུབ་གཉིས་འཕེལ་བར་མཛད་དུ་གསོལ། །ཕྱོགས་བཅུའི་འཇིག་རྟེན་

སྐྱོང་རྣམས་དང་། །གནས་བདག་ཀུན་དང་ཡུལ་བདག་ཀུན། །གསེར་སྐྱེམས་གཙང་མས་ཚིམ་བྱས་ནས། །གདུག་པའི་དགྲ་བགེགས་བསྒྲལ་བ་ལ། །བྱེར་དང་
འཁུ་ལྡོག་མ་མཛད་པར། །སྟོང་གྲོགས་གཉན་པོ་ཅི་ནུས་མཛོད། །ས་ཡི་ཕྱོགས་ནི་འདི་ཉིད་ན། །སའམ་མཁའ་ལ་འཁོད་པ་ཡི། །ལྷ་ཀླུ་གནོད་སྦྱིན་དྲི་ཟ་དང་། །
འབྱུང་པོ་མ་མོ་གང་འཁོད་པ། །ཐམས་ཅད་ཕུད་ཀྱིས་ཚིམས་བྱས་ནས། །གདུག་པའི་དགྲ་བགེགས་བསྒྲལ་བ་ལ། །རུ་ང་ཕྲག་དོག་མ་མཛད་པར། །སྟོང་གྲོགས་
གཉན་པོ་ཅི་ནུས་མཛོད། །ལྷ་ཡི་ཕྱག་རྒྱ་མི་བཟོད་ཅིང་། །བྱེར་སྟེ་འཁུ་ལྡོག་བྱེད་པ་རྣམས། །གསེར་སྐྱེམས་གཙང་མས་ཚིམས་བྱས་ནས། །ཅི་བདེ་བར་ནི་
གཞན་དུ་དེངས། །དེ་ནས་མ་ཉེས་པའི་དཔང་གཟུགས་ནི། རྒྱུད་གསུམ་བླ་མ་རིགས་འཛིན་ཚོགས། །ཡི་དམ་ཞི་ཁྲོ་རབ་འབྱམས་དང་། །ཁྱད་པར་ཕུར་པའི་ལྷ་ཚོགས་རྣམས། །
བདག་ལ་དགོངས་པར་མཛད་དུ་གསོལ། །གདུག་ཅིང་གཏུམ་པའི་དགྲ་བགེགས་འདི། །དཔལ་ལྡན་བླ་མའི་སྐུ་དགྲ་སྟེ། །སངས་རྒྱས་བསྟན་པའི་སྤྱི་དགྲ་ཡིན། །

༄༅། །དམ་ཚིག་ཅན་གྱི་སྡང་དགྲ་ལགས། །སེམས་ཅན་ཡོངས་ལ་འཚེ་བ་བྱས། །མཚམས་མེད་ལྔ་དང་ཉེ་ལྔ་བསགས། །ཉམས་པ་བདུན་དང་ཞིང་བཅུ་
ཚང་༑ །འདིས་ནི་སངས་རྒྱས་དཔའ་བོ་དང་། །རྡོ་རྗེ་སེམས་དཔའ་བཀྲོངས་པ་སྟེ། །འདི་ནི་སྡིག་པ་ཆེན་པོ་ཅན། །མནར་མེད་འགྲོ་བའི་བདག་ཉིད་ཡིན། །
བདག་གིས་སྙིང་རྗེ་ཆེར་བསྐྱེད་ནས། །འཇིག་རྟེན་རྟེན་འབྲེལ་ནོར་རྫས་དང་། །འདུས་བྱས་ཟས་ཀྱི་ལོངས་སྤྱོད་བྱིན། །སྣ་ཚོགས་ཐབས་ཀྱིས་བྲིད་བྱས་ནས། །
ལས་ངན་འདི་ལས་བཟློག་ཅིག་ཅེས། །ཡང་ཡང་གསོལ་ཡང་ཟློག་མ་ཉན། །དེས་ན་གདུག་པའི་དགྲ་བགེགས་འདི། །རེ་ཞིག་ཐུགས་ཀྱི་བཏང་བར་འཚལ། །
བདག་གིས་མ་ཉེས་མ་ཡོ་ཤིང་། །མཐུ་དང་རྫུ་འཕྲུལ་སྟོབས་ལྡན་པས། །དེ་ལྟར་ལགས་པར་གཟུང་དུ་གསོལ། །ཆོས་སྐྱོང་སྲུང་མའི་ཚོགས་རྣམས་དང་། །དམ་
ཅན་རྒྱ་མཚོ་འཁོར་དང་བཅས། །སྣང་སྲིད་ལྷ་སྲིན་སྡེ་བརྒྱད་དང་། །ཕྱོགས་སྐྱོང་གཞི་བདག་བདག་ལ་དགོངས། །གདུག་ཅིང་གཏུམ་པའི་དགྲ་བགེགས་འདི། །

བླ་མའི་སྐུ་ལ་འཁུ་འཁུ་བ། །རྒྱལ་བའི་བཀའ་ལ་འགོམ་འགོམ་པ། །རྣལ་འབྱོར་སྐུ་ལ་དོ་བསྡོ་བ། །བདག་ཀྱང་འཕགས་པ་རབ་མཆོད་ཅིང་། །གཞན་དོན་ཅི་
ནུས་བགྱིད་བསམ་པས། །དགྲ་བགེགས་འདི་ཡིས་མ་སྟེར་རོ། །སྤྲོས་བྲལ་རང་བཞིན་དག་པའི་ཀློང་། །དབྱིངས་ཀྱི་ཐིག་ལེར་སྒོམ་སྙམ་པས། །བར་ཆད་རྐྱེན་
འདིས་མ་སྟེར་རོ། །བདག་གི་ཅུང་ཟད་མ་ཉེས་ཤིང་། །རྣམ་པ་ཀུན་ཏུ་མ་གཡོ་བས། །དེ་ལྟར་མཁྱེན་པར་མཛད་ནས་ཀྱང་། །མཐུ་སྟོབས་བསྐྱེད་པའི་ཆོ་ག་
མཛོད༑ །ལྷ་དང་གཉིས་སུ་མེད་པར་སྒོམས། །དགྲ་བགེགས་སྒྲོལ་བའི་གྲོགས་མཛོད་ཅིག །དེ་ནས་ཟོར་ལམ་དབྱེ་བ་ནི། དོ་ནུབ་ཟོར་ཁ་གཉན་པོ་འདི། །སྟེང་གི་ལྷ་
ལ་མི་ཟོར་རོ། །ལྷ་གཤེགས་གངས་དཀར་རྩེ་ལ་གཤེགས། །ཟོར་ལམ་གཉན་པོ་ད་ཕྱེས་ཤིག །དོ་ནུབ་ཟོར་ཁ་གཉན་པོ་འདི། །བར་གྱི་བཙན་ལ་མི་ཟོར་རོ། །
བཙན་གཤེགས་བྲག་དམར་ལོགས་ལ་གཤེགས། །ཟོར་ལམ་གཉན་པོ་ད་ཕྱེས་ཤིག །དོ་ནུབ་ཟོར་ཁ་གཉན་པོ་འདི། །འོག་གི་ཀླུ་ལ་མི་ཟོར་རོ། །ཀླུ་གཤེགས་རྒྱ་

༄༅། །མཚོའི་སྟེང་ལ་གཤེགས། །ཟོར་ལམ་གཉན་པོ་ད་ཕྱེས་ཤིག །དོ་ནུབ་ཟོར་ཁ་གཉན་པོ་འདི། །ཡས་ཀྱི་བདུད་གཡོས་གཅིག་ལ་ཟོར། །མས་ཀྱི་སྲི་
ལངས་གཅིག་ལ་ཟོར། །ཕ་ཚན་རྒྱ་འདྲེ་ཅན་ལ་ཟོར། །མ་བུའི་བྱུར་འདྲེ་ཅན་ལ་ཟོར། །ཡུལ་མའི་གདོང་འདྲེ་ཅན་ལ་ཟོར། །སྡང་དགྲ་གནོད་པའི་བགེགས་ལ་
ཟོར༑ །ཕུང་སྲིའི་སྙིང་གའི་དཀྱིལ་དུ་ཟོར། །བྱུར་སྲིའི་ཀླད་པའི་དཀྱིལ་དུ་ཟོར། །ཉམས་པའི་སྙིང་གི་དཀྱིལ་དུ་ཟོར། །རྨི་ལམ་ངན་སྡིག་བྱེད་ལ་ཟོར། །དེ་ནས་
ཟོར་བསྐུལ་ནི། འཇམ་དཔལ་སྐུ་ཡི་ལྷ་ཚོགས་ཀྱིས། །དོ་ནུབ་ཟོར་གྱི་ལམ་མཛོད་ཅིག །པདྨ་གསུང་གི་ལྷ་ཚོགས་ཀྱིས། །དོ་ནུབ་ཟོར་གྱི་ལམ་མཛོད་ཅིག །ཡང་
དག་ཐུགས་ཀྱི་ལྷ་ཚོགས་ཀྱིས། །དོ་ནུབ་ཟོར་གྱི་ལས་མཛོད་ཅིག །བདུད་རྩི་ཡོན་ཏན་ལྷ་ཚོགས་ཀྱིས། །དོ་ནུབ་ཟོར་གྱི་ལས་མཛོད་ཅིག །ཕྲིན་ལས་ཕུར་པའི་ལྷ་
ཚོགས་ཀྱིས། །དོ་ནུབ་ཟོར་གྱི་ལས་མཛོད་ཅིག །བཅོམ་ལྡན་རྡོ་རྗེ་གཞོན་ནུ་ཡིས། །དོ་ནུབ་ཟོར་གྱི་ལས་མཛོད་ཅིག །ཡུམ་ཆེན་འཁོར་ལོ་རྒྱས་འདེབས་ཀྱིས། །

དོ་ནུབ་ཟོར་གྱི་ལས་མཛོད་ཅིག །འཇིགས་བྱེད་ཁྲོ་བོ་བཅུ་པོ་ཡིས། །དོ་ནུབ་ཟོར་གྱི་ལས་མཛོད་ཅིག །རྡོ་རྗེ་ཁྲོ་མོ་བཅུ་རྣམས་ཀྱིས། །དོ་ནུབ་ཟོར་གྱི་ལས་མཛོད་
ཅིག ་སྤྲུལ་པའི་ཕྲ་ཐབས་ཉི་ཤུ་ཡིས། །དོ་ནུབ་ཟོར་གྱི་ལས་མཛོད་ཅིག །ཡེ་ཤེས་སྒོ་མ་བཞི་པོ་ཡིས། །དོ་ནུབ་ཟོར་གྱི་ལས་མཛོད་ཅིག །སྲས་མཆོག་ཕུར་བུ་
རིགས་ལྔ་ཡིས། །དོ་ནུབ་ཟོར་གྱི་ལས་མཛོད་ཅིག །དམ་ཅན་ཤྭ་ན་བཅུ་གཉིས་ཀྱིས། །དོ་ནུབ་ཟོར་གྱི་ལས་མཛོད་ཅིག །བསེ་ཡི་སྐྱེས་བུ་མཆེད་བཞི་ཡིས། །
དོ་ནུབ་ཟོར་གྱི་ལས་མཛོད་ཅིག །ཆོས་སྐྱོང་སྲུང་མའི་ཚོགས་རྣམས་ཀྱིས། །དོ་ནུབ་ཟོར་གྱི་ལས་མཛོད་ཅིག །རིག་འཛིན་རྩལ་ཆེན་འཁོར་བཅས་ཀྱིས། །དོ་ནུབ་
ཟོར་གྱི་ལས་མཛོད་ཅིག །བདག་གི་གཏོར་ཟོར་གཉེན་པོ་འདི། །རིག་འཛིན་བླ་མས་བྱིན་གྱིས་བརླབས། །ཡི་དམ་མཁའ་འགྲོས་ནུས་པ་བསྐྱེད། །དམ་ཅན་སྲུང་
མས་དྲག་པོར་བསྒྲུབས། །སྡང་བྱེད་དགྲ་ལ་འཕེན་པའི་ཟོར། །གནོད་བྱེད་བགེགས་ལ་འཕེན་པའི་ཟོར། །གདུག་ཅན་ཐལ་བར་བརླག་པའི་ཟོར། །དམ་ཉམས་

༄༅། །རྩད་ནས་གཅོད་པའི་ཟོར། །དགྲ་བོའི་རིགས་བརྒྱུད་གཅོད་པའི་ཟོར། །སྡེ་བརྒྱད་དམག་དཔུང་བསྐྱེད་པའི་ཟོར། །ཟོར་ཆེན་རྫས་ཀྱི་མཐུ་བསྐྱེད་ལ། །
དགྲ་བགེགས་སྲོག་ལ་མངའ་མཛོད་ཅིག །དམ་ཅན་བཀའ་སྲུང་མཐུ་མ་ཆུང་། །ཕོ་ཉ་ལས་མཁན་རྩལ་མ་ཞན། །བྷོབྷོ ཙསྡང་བའི་དགྲ་ལ་བྷྱོཿ །བྷྱོཿབྷྱོ ཿགནོད་
པའི་བགེགས་ལ་བྷྱོཿ གཏོར་མ་དུག་ཐུན་དུ་བསམ། དགྲ་བོའི་རྣམ་པར་ཤེས་པ་མར་མེ་ལྟ་བུ་ལ་ཕོག་པས། ཐུམ་ཐུམ་བསད་ཅིང་བསྒྲལ་བར་བསམས་ལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་བནྡྷ་ཧཱུྃ་
ཕཊ༑ ཨོཾ་དཱིཔྟ་ཙཀྲ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུྃ་ད་ཧ་ད་
ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརླ་ཨ་ཙ་ལ་ཧཱུྃ་བནྡྷ་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་
ཀྲོ་དྷ་ཨ་པ་རཱ་ཛི་ཏ་ཧཱུྃ་ཏིཥྛ༌ཏིཥྛ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་

ལ་ཧཱུྃ་སྥོ་ཊ་སྥོ་ཊ་ཧཱུྃ་ཕཊ། ཨོཾ་བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷཻ་ར་ཝེ་ཧཱུྃ་ཧཱུྃ། ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་མཱ་ར་ཎི་ཧཱུྃ་ཧོཿ བྷྱོཿ བདུན་བརྗོད། མ་རཀྨོ་ཡཀྨོ་ཀ་
ལ་རུ་པ་སྙིང་རྩ་ལ་ཡཾ་ཡཾ། སྲོག་རྩ་ལ་ཡཾ་ཡཾ། སྙིང་ལ་ཁྲིལ་ཁྲིལ། སྲོག་ལ་ཆུམ་ཆུམ། ཙིཏྟ་སྲོག་ལ་ཏུཾ་ཏུཾ། ཐུ་རིལ་རིལ། སྙིང་ཁྲག་སྲོག་ལ་ཤན་ཤན།
སྙིང་ཚག་ཚག །འུར་འུར། ཤིག་ཤིག །གུལ་གུལ། ཉག་ཉག །སོད་སོད། དྷི་ཏི་མཱ་མ་ཤྲཱིགྷྲཾ། ཀརྨ་ཀཱ་ར། མ་ར་སྱ་ན་པྲ་མརྡ་ནི་ཡེ་ཧཱུྃ་ཕཊ། བསྒྲལ་
མཆོད་ཀྱི་སྔགས་ནི། ༀ་ལྃ་ཧཱུྃ་ལྃ། སྟཾ་བྷ་ནྃ། མོ་ཧཾ་གྷཱ་ཏ་ཡ། བྷ་ག་ཝཱན། ཧྲཱིཿ ཥྚཱིཿཝི་ཀྲྀ་ཏ་བཛྲ་ཧཱུྃ་ཀ་ར་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ་ཛཿཧཱུྃ་བྃ་ཧོ། སརྦ་བིགྷྣན་
བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཧཱུྃ་པ་ར་བིདྱཱ་ཙྪིནྡ་ཙྪིནྡྷ་ཧཱུྃ་ཕཊ། བིནྡྷ་བིནྡྷ་ཧཱུྃ་ཕཊ། གྲྀཧྣ་གྲྀཧྣ་ཧཱུྃ་ཕཊ། བནྡྷ་བནྡྷ་ཧཱུྃ་ཕཊ། ཧ་ན་ཧ་ན་ཧཱུྃ་ཕཊ། ཏྲཱ་ཤ་ཡ་ཏྲཱ་ཤ་ཡ་
ཧཱུྃ་ཕཊ། ཧ་ས་ཡ་ར་ཧ་ས་ཡ་ར་ཧྲི་དཎྜ་ཧཱུྃ་ཕཊ། ཤྲཱི་གྷྲཾ་ཨཱ་ན་ཡ་ཧཱུྃ་ཕཊ། ཛྭ་ལཱ་པ་ཡ། ཛ་ལཱ་པ་ཡ་ཧཱུྃ་ཕཊ། ཨཱ་བེ་ཤ་ཡ་ཨཱ་བེ་ཤ་ཡ་ཧཱུྃ་ཕཊ། བིནྡྷ་ཡ་བིནྡྷ་ཡ་ཧཱུྃ་

༄༅། །ཕཊ་༑ ཧ་ན་ཧ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། མ་ཐཱ་མ་ཐཱ་བཛྲ། ཛཱ་ལ་ཛཱ་ལ་བཛྲ། སུ་རུ་སུ་རུ་བཛྲ། མུ་རུ་མུ་རུ་བཛྲ། ཀ་
ཊ་ཀ་ཊ་ཡེ། ཛ་ཡེ་བི་ཛ་ཡེ། ཨ་ཛི་ཏི་ཨ་པ་རཱ་ཛི་ཏེ། མཱ་ར་སེ་ནྱ་པྲ་མརྡ་ནི་ཧཱུྃ་ཕཊ། ཧཱུྃ་མ་མ་བ་ཤཱཾ་ཀུ་རུ་ཧཱུྃ། སརྦ་ཨཱ་ན་ཡ་ཧཱུྃ་ཕཊ། ཏ་ཐཱ་ཡ་ཏ་ཐཱ་ཡ་ཧཱུྃ་ཕཊ།
ཁ་ཏཾ་ཁ་ཏཾ་ཁ་ཏཾ། ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ། བཛྲ་ཡཀྵ་ཀྲོ་དྷ་ཁ་ཁ། ཁཱ་ཧི་ཁཱ་ཧི། ཧ་ཧ། ཧཱུྃ་ཧཱུྃ། ཕཊ་ཕཊ། ཅེས་བརྗོད་ཅིང་དང་པོ་ཕྱག་ལེན་ལ་མདའ་ཟོར། ༡ དེ་
ནས༑ དེང་སང་གི་ཕྱག་ལེན་ལྟར་ལྷག་མ་གོང་དུ་འདོན་ཟིན་ན་ལྷག་མ་ལིང་རོ་དང་བཅས་པ་༣འཕང་བར་མཛོད། དེ་ནས་བདུད་རྒྱལ། ཤྭ་ན་མ༥་། ས་བདག་མ༦། བདག་ཉིད་མ་༧རྣམས་ཀྱི་གཏོར་མ་རྣམས་རིམ་པས་འཕང་ལ།
དེ་ནས་ཁྲོ་བཅུ་གཙོ་གཏོར་རབཅས་པ། དེ་ནས་རྭ་༩ཟོར། དེ་ནས་༡་རྡོ་ཟོར་འཕེན་ནོ། །ཐབ་མོ་གདབ། གཏོར་གདན་གདབ་པ་སོགས་གྲུབ་པ་དང་། དེ་ནས་ཡར་ལོག་ནས་གཏོར་སྣོད་ཁ་སྦུབས་པའི་མཐར་སྒྲུབ་པ་པོ་རྣམས་ལག་པ་
གཡོན་སྟེང་དུ་བསྣོལ་ནས་གཡས་གཡོན་གྱི་སྲིན་ལག་སྦྲེལ་ལ། ༈ དེང་སང་གི་ཕྱག་ལེན་ལ་འཕང་ལས་ཟིན་ནས་སློབ་དཔོན་ཞལ་ཡར་ཕྱོགས་ལ། རྡོ་རྗེ་འཛིན་པ་རྒྱལ་པོ་ཡི། །གཉིས་མེད་ཡེ་ཤེས་ལས་བྱུང་བ། །

སྲུང་བའི་དམ་ཚིག་སྦྱོར་བ་ཡིས། །བདག་སོགས་ལུས་ངག་ཡིད་གསུམ་བསྲུང་། །ཨོཾ་བཛྲ་རཀྵ་རཀྟ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ལན་གསུམ་གསུང་གྲུབ་པ་དང་སློབ་དཔོན་གྱི་རྟིང་མནན་ལ་
ཡར་བྱོན། རྒྱབ་སྒོའི་ཕྱི་རོལ་དུའམ། གང་བབས་སུ་དོང་བྲུས་ལ་ལིངྒའི་མགོ་མནན། དེ་སྟེང་རླུང་གཡབ་ཀྱིས་གཡབ་སྟེ། ཡྃ་སྟེ་བྷ་ཡེ་ནན་ནན། མེ་སྦར་ཏེ། རྃ་སྟཾ་བྷ་ཡེ་ནན་ནན། ཆུ་བྲན་ཏེ། བཾ་སྟཾ་
བྷ་ཡེ་ནན་ནན། ས་སེར་གཏོར་ལ། ལཾ་སྟཾ་བྷ་ཡེ་ནན་ནན། མེ་ལོང་བསྟན་ལ། བཾ་སྟཾ་བྷ་ཡེ་ནན་ནན། ཞེས་བརྗོད་ལ་མནན། དེ་སྟེང་གཏོར་སྣོད་ཁ་སྦུབས་པ་ཡིན་ནོ། །མཆན། ཧཱུྃ། དང་
པོ་ཞེ་སྡང་ཉིད་ལས་བྱུང་། །བར་དུ་ཞེ་སྡང་ཉིད་ཀྱིས་འཁོར། །ཐ་མར་ཞེ་སྡང་ཉིད་ཀྱིས་འདུལ། །ཞེ་སྡང་རྡོ་རྗེ་འཁོར་བཅས་ཀྱིས། །ལྕགས་སམ་ནག་པོའི་ཤིང་
དག་ལ། །མགོ་བོ་རྒྱ་མདུད་རྩེ་ཟུར་གསུམ། །ལོགས་ལ་དྲག་པོའི་ལྷ་བསྒོམས་ཏེ། །ཁོང་སྟོང་བྱང་ཆུབ་སེམས་ལུང་བསྟན། །རྩེ་མོ་ཟུར་གསུམ་བཏབ་པ་ཡིས། །
ཐམས་ཅད་མ་ལུས་བརླགས་པར་འགྱུར། །བརླག་པར་མ་གྱུར་གང་ཡང་མེད། །དྲག་པོའི་ལྷ་ལ་ཕྱག་འཚལ་ལོ། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཤཱ་ཏུན་བིགྷཱན་མཱ་ར་ཡ་

༄༅། །ཧཱུྃ་ཕཊ། དེ་ནས་ནང་དུ་ལོག་ལ་ཚོགས་ལ་ལོངས་སྤྱོད། ལྷག་མ་བཏང་། ཕོ་ཉ་བསྐུལ་ཞིང་སྟེང་དུ་མགོན་པོའི་ཐུན་གཏོར་རྣམས་བསྐྱོང་། བརྟན་སྐྱོང་རྣམས་བྱས་ལ། དངོས་གྲུབ་བླངས་ནས་ལྷག་ཆད་ཁ་
བསྐང་ནོངས་པ་བཟོད་པར་གསོལ། འོས་པ་རྣམས་རྟེན་བཞུགས་བྱ། རྟེན་མེད་པའི་གཏོར་མགྲོན་གྱི་དམ་ཚིག་པ་རང་ལ་གཉིས་སུ་མེད་པར་ཐིམ་ཞེས་པའི་རྗེས་སུ། སརྦ་ས་མ་ཡ་ས་པ་རི་ཝཱ་ར་གཙྪཿས་དམ་
ཅན་རྣམས་སོ་སོར་གཤེགས་སུ་གསོལ། དེ་ནས། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་ལ་ཕོག་པས་འོད་དུ་ཞུ་ནས་སྲུང་བའི་འཁོར་ལོ་
ལ་ཐིམ། སྲུང་བའི་འཁོར་ལོ་དུར་ཁྲོད་བརྒྱད། དུར་ཁྲོད་བརྒྱད་སྒོ་མ་བཞི་ལ། སྒོ་མ་བཞི་འཁོར་ལོ་རྩིབས་བཅུ་ཕྲ་ཐབས་དང་བཅས་པ་ལ། ཁྲོ་བཅུ་ཕྲ་ཐབས་
དང་བཅས་པ་འོད་དུ་ཞུ་ནས་རང་གཙོ་བོ་ཡབ་ཡུམ་ལ་ཐིམ། ཡུམ་ཡང་ཡབ་ལ་ཐིམ། རང་ཡང་ཐུགས་ཀའི་ཧཱུྃ་ལ་ཐིམ། ཨོཾ་ཤྲཱི་བཛྲ་ཀུ་མཱ་སོགས་ཉིན་སྔ་མ་རྣམས་ཀྱི་རྗེས་ལྟར་
བསྔོ་བ་དང་སྨོན་ལམ་བཀྲ་ཤིས་རྒྱས་པར་བྱའོ། །མཐའ་ཡས་འགྲོ་བ་ཀུན་གྱི་བགྲོད་ཅིག་ལམ། །རྣམ་མང་རྒྱུད་སྡེ་རྒྱ་མཚོ་བསྲུབས་པ་ལས། །སྲིད་པའི་དབུལ་སེལ་དགོས་འདོད་འབྱུང་བའི་གཏེར། །ཕན་བདེའི་འབྲས་སྩོལ་རྡོ་རྗེ་ཐེག་

པའི་མཆོག །གང་ལ་བརྟེན་ནས་མཆོག་སྒྲུབ་ཅིང་། །ཕྲིན་ལས་རྣམ་བཞི་ཐོགས་མེད་པར། །འགྲུབ་བྱེད་དྲག་པོའི་ལས་གཞུང་གི །གསལ་བྱེད་གནམ་ལྕགས་རྡོ་རྗེའི་དཔལ། །ཉེར་བར་བསྐྲུན་པའི་དགེ་བ་གང་། །ཀུནྡ་ལྟ་བུར་དཀར་
བ་དེས། །མཁའ་མཉམ་སྐྱེ་དགུ་མ་ལུས་པའི། །རྣམ་པར་འདྲེན་པ་ཉིད་གྱུར་ཅིག །ཅེས་པ་འདི་ནི། དཔལ་རྡོ་རྗེ་གཞོན་ནུ་ལ་སོགས་པ་ལྷག་པའི་ལྷ་དུ་མས་རྗེས་སུ་བཟུང་ཞིང་དཔག་པར་དཀའ་བའི་མཁྱེན་རབ་དྲི་མ་མེད་པ། རྒྱལ་བའི་
གསུང་རབ་མཐའ་དག་ལ་མི་འཇིགས་པའི་སྤོབས་པ་ཐོབ་པ་ཁམས་གསུམ་ཆོས་ཀྱི་རྒྱལ་པོ་རྒྱ་གར་ཤེས་རབ་རྒྱལ་མཚན་དཔལ་བཟང་པོས་མཛད་པའི་རྡོ་རྗེ་ཕུར་པའི་གཏོར་བཟློག་དགྲ་བགེགས་ཀུན་འཇོམས་ཀྱི་ལྷན་ཐབས་སུ། དཔལ་ས་སྐྱའི་
རིགས་སྔགས་འཆང་བ། ཤཱཀྱའི་དགེ་སློང་འཇམ་དབྱངས་ཀུན་དགའ་བསོད་ནམས་གྲགས་པ་རྒྱལ་མཚན་དཔལ་བཟང་པོས་འབྲུ་མང་པོ་ཞེས་པ་སྟག་གི་ལོ་གྲོ་ཞུན་གྱི་ཟླ་བའི་དཀར་ཕྱོགས་དགའ་བ་དང་པོའི་ཚེས་ལ་དཔལ་སྣར་ཐང་གི་ཆོས་གྲྭ་
ཆེན་པོར་སྦྱར་བའོ།། ༈ དེ་ལྟར་དཔལ་ཆེན་རྡོ་རྗེ་གཞོན་ནུའི་གཏོར་བཟློག་འཇམ་དབྱངས་ས་སྐྱ་ལོ་ཙཱ་བས་མཛད་པ་འདི་བཞིན་བཀླགས་ཆོག་ནག་འགྲོས་སུ་འོད་གསལ་ལྕེ་རིགས་སུ་སྐྱེས་པ་ཤཱཀྱའི་དགེ་སློང་ངག་དབང་བློ་གྲོས་སྙིང་པོས་སྦྱར་
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་

༄༅། །མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག། དགེའོ།།  །།

༄༅། །དཔལ་རྡོ་རྗེ་གཞོན་ནུའི་སྦྱིན་སྲེག་གི་ཆོ་ག་ཡེ་ཤེས་འབར་བའི་མེ་ཆེན་ཞེས་བྱ་བ་བཞུགས་སོ།། ༎

༄༅། །རྒྱ་གར་སྐད་དུ། ཤྲཱི་བཛྲ་ཀཱི་ལ་ཡ་ཀརྨ་ཙ་ཏུར་ཧོ་ཏྲྀ་ཛྷ་ན་ཛྭ་ལ་མ་ཧཱ་ཨགྣི་ནཱ་མ་གུ་རུ་ཙ་བཛྲ་ཀུ་མཱ་ར་པཱ་དཱ་ཡ་ན་མཿ བོད་སྐད་
དུ༑ དཔལ་རྡོ་རྗེ་ཕུར་པའི་འཕྲིན་ལས་བཞིའི་སྦྱིན་སྲེག་ཡེ་ཤེས་འབར་བའི་མེ་ཆེན་ཞེས་བྱ་བ་བླ་མ་དང་རྡོ་རྗེ་གཞོན་ནུའི་ཞབས་ལ་ཕྱག་
འཚལ་ལོ། །ཆོས་དབྱིངས་འོད་གསལ་བདེ་སྟོང་ཟུང་འཇུག་འགྱུར་མེད་བདེ་ཆེན་ཀུན་ཏུ་བཟང་། །དཔལ་ལྡན་འོག་མིན་ཞིང་གཙོ་ངེས་པ་
ལྔ་ལྡན་ལོངས་སྐུ་རྡོ་རྗེ་སེམས། །དྲེགས་ལྡན་ལྷ་སྲིན་འདུལ་མཛད་འཛམ་གླིང་མགོན་པོ་པདྨ་ཀ་ར་ཏེ། །རྣམ་གསུམ་དབྱེར་མེད་ཁྱབ་

༄༅། །བདག་བླ་མ་བསོད་ནམས་རིན་ཆེན་སྤྱི་བོས་མཆོད། །དཔལ་ཆེན་ཁྲག་འཐུང་རྡོ་རྗེ་གཞོན་ནུ་ཡིས། །མངོན་སུམ་ཞལ་བསྟན་
གསུང་གི་ལུང་བསྟན་ཐོབ། །ཐུགས་རྗེས་རྗེས་བཟུང་འཁོན་སྟོན་ཀླུ་དབང་སོགས། །འགྲན་བྲལ་འཁོན་སྟོན་རིམ་བྱོན་རྣམས་ལ་འདུད།།
ཕྱག་ན་པདྨོའི་རྣམ་སྤྲུལ་ཀུན་དགའི་མཚན། །པུཎྜ་གྲ་དང་ཀཱིརྟི་དྷཱ་ཛའི་ཞབས། །འཇམ་དབྱངས་ཁུ་དབོན་བསོད་ནམས་རྒྱལ་མཚན་
སོགས༑ །འཛམ་གླིང་མཛེས་བྱེད་རྒྱན་མཆོག་ཚོགས་རྣམས་རྒྱལ། །ཁྱད་པར་སྙིགས་དུས་སེམས་ཅན་ལས་དབང་གིས། །བསྟན་པའི་

ཉི་མ་བདུད་སྤྲིན་གྱིས་བསྒྲིབས་ཚེ། །ཐུགས་རྗེའི་རླུང་གིས་ཕ་མཐར་སྐྲོད་མཛད་པའི། །སྔགས་འཆང་བདུད་ཀྱི་སྟོབས་འཕྲོག་ལ་ཕྱག་འཚལ། །གང་དེའི་ཐུགས་སྲས་
འཇམ་དབྱངས་སྐུ་མཆེད་དང༌། །མཐུ་སྟོབས་དབང་ཕྱུག་ཀུན་དགའ་དབང་རྒྱལ་སོགས། །བསྟན་པའི་གསལ་བྱེད་འགྲོ་བའི་མགོན་སྐྱབས་གནས། །རིམ་བྱོན་སྐྱེས་
ཆེན་དེ་དག་ཕྱག་གི་ཡུལ། །རྡོ་རྗེ་རྣོན་པོ་གཞན་ངོར་གོས་དཀར་འཛིན། །རིས་མེད་བསྟན་འགྲོའི་ཉི་མ་སྔགས་འཆང་རྗེ། །གནས་ལྔ་རིག་པ་ཀུན་དགའ་བསོད་ནམས་
ཞབས༑ །རྣམ་འདྲེན་གང་དེར་ལན་བརྒྱར་ཕྱག་བགྱིའོ། །དེ་སྲས་ངག་དབང་བསོད་ནམས་དབང་ཕྱུག་དང་། །སྔགས་འཆང་བླ་མ་ཀུན་དགའ་བཀྲ་ཤིས་མཚན། །
འཁོར་ལོའི་མགོན་པོ་བསོད་ནམས་རིན་ཆེན་སོགས། །རྡོ་རྗེ་འཆང་དང་དབྱེར་མེད་རྣམས་ལ་འདུད། །གང་སྐུ་དབང་སྔོན་ལྷུན་པོར་ཚ་ཟེར་འཁྱུད་འདྲ་བདུད་སྙིང་དཔའ་
འཕྲོག་ཧེ་རུ་ཀ །རྣམ་ཐར་ཞལ་ལྡན་ཕྱིན་དྲུག་ཕྱག་དང་བསྡུ་དངོས་ཞབས་ལྡན་བཛྲ་ཀུ་མཱ་ར། །འཁོར་ལོ་རྒྱས་འདེབས་ཀྱིས་འཁྱུད་དབང་ཕྱུག་ཨུ་མ་བྱི་ཆིངས་བསྣོལ་བའི་།

༄༅། །གདན་སྟེངས་སུ། །གར་དགུར་བསྒྱུར་མཛད་རྒྱལ་བའི་འཕྲིན་ལས་ཀུན་འདུས་རྡོ་རྗེ་གཞོན་ནུ་རྒྱལ་གྱུར་ཅིག །ཆེ་མཆོག་ཡ་མཱནྟ་ཀ་པདྨ་དབང་། །དཔལ་
ཆེན་ཡང་དག་བདུད་རྩི་ཡོན་ཏན་ལྷ། །འཕྲིན་ལས་ཕུར་བུ་མ་མོ་རྦོད་གཏོང་ཚོགས། །དྲག་སྔགས་འཇིག་རྟེན་མཆོད་བསྟོད་ལྷ་ཚོགས་མཆོད། །རྒྱལ་བའི་བཀའ་ཉན་
དྲེགས་པའི་དེད་དཔོན་ཆེ། །གུར་མགོན་ལྕམ་དྲལ་ཞལ་བཞི་ནོར་སྐྱོང་ཟུང་། །གནོད་སྦྱིན་ཡབ་ཡུམ་པུ་ཏྲ་མིང་སྲིང་སོགས། །དྲེགས་བྱེད་དམ་ཅན་རྒྱ་མཚོས་ཤིས་པས་
སྐྱོངས༑ །པདྨའི་སྤྱན་སྔར་ཁས་བླངས་ཞིང་བཅུའི་གཤེད། །དཀར་བདུད་ལྕམ་དྲལ་དམ་ཅན་བཅུ་གཉིས་དང་། །བརྟན་མ་བཅུ་གཉིས་གྱིང་ཆེན་སྐྱེས་བུ་གསུམ། །
བསེ་ལྕགས་དུང་སོགས་དྲེགས་བྱེད་ཚོགས་རྣམས་མཆོད། །ཁམས་གསུམ་དབུགས་འབྱིན་རྒྱལ་ཆེན་རྣམ་ཐོས་སྲས། །ཛམྦྷ་ལ་སོགས་གཏེར་བདག་སྲུང་མའི་ཚོགས། །
རིན་ཆེན་འདོད་དགུའི་ཆར་ཕོབས་འཛམ་གླིང་གི །སྐྱེ་འགྲོའི་དབུལ་བ་སེལ་བའི་འཕྲིན་ལས་མཛོད། །དེ་ལྟར་མཆོད་འོས་རྣམས་ལ་གུས་བཏུད་ནས། །བསྟན་དང་དད་།

ལྡན་སློབ་མར་ཕན་པའི་ཕྱིར། །དཔལ་ཆེན་ཁྲག་འཐུང་རྡོ་རྗེ་གཞོན་ནུ་ཡི། །འཕྲིན་ལས་རྣམ་བཞིའི་སྦྱིན་སྲེག་ཆོ་ག་བཤད། །བདག་ལྟ་དམ་པའི་མགོན་གྱིས་རྗེས་
བཟུང་ཡང་། །དུག་གསུམ་ཤུགས་ཀྱིས་བློ་གྲོས་སྣང་བ་འགྲིབ། །དེ་ལྟ་མོད་ཀྱང་རྒྱ་བོད་ཚད་ལྡན་གྱི། །གཞུང་དང་བསྟུན་ཏེ་འདིར་ནི་བྲི་བར་བྱ། །འདིར་ནི་མཁས་
མང་དགའ་བའི་ལེགས་བཤད་ཆ། །མ་མཆིས་མོད་ཀྱང་ལྷག་བསམ་རབ་དཀར་བས། །བདག་འདྲའི་བྱིས་བློའི་ཚོགས་ལ་ཕན་ཕྱིར་དུ། །གསལ་བར་ངག་གིས་བཤད་
ལ་སུ་ཞི་། །ཞེས་མཆོད་པར་བརྗོད་ཅིང་བཤད་པར་དམ་བཅས་ནས། དེ་ལ་འདིར་དཔལ་ཆེན་རྡོ་རྗེ་གཞོན་ནུ་འདི་ལ་ཐུན་མོང་དང་ཐུན་མོང་མ་ཡིན་པའི་གདམས་པ་རྒྱ་མཚོ་ལྟ་བུ་ཟབ་ཅིང་ཆེས་ཟབ་པའི་ལུགས་སྲོལ་ཤིན་ཏུ་མང་
བ་ཞིག་ཡོད་ཀྱང་། མདོར་བསྡུ་ན་ཕུར་པ་ས་ལུགས། ཁྱི་ནག་གྱང་འགྱེལ་ལུགས། ཕུར་པ་ཇོ་མོ་ལུགས། ལམ་ལག་བྱང་ཆུབ་རྡོ་རྗེ་ནས་བརྒྱུད་པ་སྟེ་ལུགས་སྲོལ་ཆེན་པོ་བཞིར་འདུས་པ་ལས། ད་ལམ་འདིར་སྐབས་སུ་བབས་པ་སློབ་དཔོན་
ཆེན་པོ་པདྨ་འབྱུང་གནས་ཀྱི་དངོས་སློབ་སད་མི་མི་བདུན་གྱི་ནང་ཚན་ནཱ་གེནྡྲ་རཀྵི་ཏ་སྟེ་བོད་སྐད་དུ་ཀླུ་དབང་སྲུང་བ་ཞེས་པའི་འཁོན་སྟོན་ཆེན་པོ་རྡོ་རྗེ་གཞོན་ནུ་དང་ཞལ་མི་གཉིས་པ་དེ་ཉིད་ཀྱིས་སློབ་དཔོན་ཆེན་པོའི་དགོངས་པ་དང་མཐུན་པར་ལེགས་

༄༅། །པར་བཀྲལ་ཞིང་ཐུགས་དམ་ཉམས་བཞེས་ཀྱི་སྙིང་པོར་མཛད་ཅིང་། དེ་ནས་འཁོན་སྟོན་རྡོ་རྗེ་རིན་ཆེན་སོགས་དྲག་སྔགས་ཀྱི་ནུས་མཐུ་དང་ལྡན་པའི་སྐྱེས་ཆེན་རྣམས་ཀྱིས་ཐུགས་ཉམས་སུ་བཞེས་ལ། དེ་རྗེས་ཕྱག་ན་པདྨོའི་རྣམ་
སྤྲུལ་རྗེ་བཙུན་བརྩེ་བ་ཆེན་པོ་ཀུན་དགའ་སྙིང་པོ་ཡབ་སྲས་རྗེས་འབྲངས་ཞལ་སློབ་ཀྱི་ཚོགས་དང་བཅས་པའི་ཐུགས་དམ་གྱི་ཡང་སྙིང་ཐུན་མོང་མ་ཡིན་པའི་དཔལ་ཆེན་རྡོ་རྗེ་གཞོན་ནུ་ས་ལུགས་སུ་གྲགས་པ་འདི་ལ་ཡང་ཟབ་ཅིང་རྒྱ་ཆེ་བའི་ཆོས་སྐོར་
མཐའ་ཡས་པ་ཞིག་བཞུགས་པ་རྣམས་ཀྱི་ནང་ནས་འདིར་ཕྲིན་ལས་བཞིའི་སྦྱིན་སྲེག་གི་ཆོ་ག་བྱ་ཚུལ་གྱི་ལག་ལེན་ཁྲིགས་ཆགས་སུ་སྡེབས་ཏེ། བདག་དང་དོན་གཉེར་གྱི་སློབ་མ་རྣམས་ལ་ཕན་པའི་ཕྱིར་འབྲི་བ་ལ་དོན་བཞི་སྟེ། ཞི་བའི་སྦྱིན་སྲེག །
རྒྱས་པའི་སྦྱིན་སྲེག །དབང་གི་སྦྱིན་སྲེག དྲག་པོའི་སྦྱིན་སྲེག་དང་བཞིའོ། །དང་པོ་ཞི་བའི་སྦྱིན་སྲེག་ལའང་། གསུམ་སྟེ། སྔོན་འགྲོ། དངོས་གཞི། རྗེས་སོ། །སྔོན་འགྲོ་ལའང་གསུམ་སྟེ། ཐབ་ཁུང་བཤད་པ། རྫས་དང་ཡོ་བྱད་
བཤད་པ། རྒྱན་དང་འདུག་སྟངས་བསམ་པ་དང་ཁ་བལྟ་ཕྱོགས་དུས་བཤད་པའོ། །དང་པོ་ཐབ་ཁུང་ནི། ཕུར་པ་གསང་བའི་རྒྱུད་ལས། ཁྲུ་གང་ཟླུམ་པོ་བདུད་རྩིས་བྱུག །དེ་ལ་རྡོ་རྗེའི་ཕྲེང་བས་བསྐོར། །ཞེས་དང་། ཡཀྵ་མེ་དབང་སྲེག་
པའི་ཕྱོངས་ལས། ཟླུམ་པོ་ཞི་བ་ཆེན་པོ་སྟེ། །ཐིག་ལེ་ཆེན་པོའི་ཀློང་དུ་རྩིག །ཞེས་གསུངས་པ་ལྟར་ཐོག་མར་གནས་ཁང་དབེན་ཞིང་ཡིད་དང་མཐུན་པའི་སར་ཆག་ཆག་དང་བྱི་དོར་ལེགས་པར་བྱས། གནས་གསར་པ་ཡིན་ན་ས་ཆོག་དང་། དེ་

མ་ཡིན་པའི་གནས་ཁང་བྱིན་ཅན་གཞན་དུ་མི་དགོས་ལ། གང་ལྟར་ཕྱོགས་དེར་ས་ཕག་ལ་སོགས་པའི་ཐབ་བསྟན་རྒྱུར་ཁྲུ་གང་བ། དཔངས་སུ་རྐང་གང་ཙམ་ཡོད་པའི་སར་འཇིམ་པས་ཞལ་བ་ལེགས་པར་བྱས་ལ་ས་དཀར་དང་འབྱོར་ཚེ་ཙནྡན་
དཀར་པོའི་ཁུ་བས་བྱུག །དེར་སྲད་བུ་བཙག་དམར་གྱིས་བྱུགས་པའི་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། དབུས་ནས་མཐོ་གང་གི་ཚད་ཟླུམ་པོར་བསྐོར་བ་ནི་ཐབས་ཀྱི་དངོས་གཞི་དང་། དེའི་ཕྱི་རོལ་ཏུ་སོར་བཞི་པ་བསྐོར་བ་ཁ་ཁྱེར་
དང་། སླར་ཡང་སོར་བཞི་བསྐོར་བ་མུ་རན་དང་ཚད་དེ་ཉིད་ཀྱི་ཚངས་ཐིག་དང་མུ་རན་འཛོམ་པའི་ས་ནས་ཟུར་ཐིག་བཞིའི་སྟེང་དུ་མཚན་མ་བྱས་ལ་ཐིག་བཞི་ལེགས་པར་སྦྲེལ་བའི་སྟེང་དུ་གྲུ་བཞི་དང་། དེའི་གྲུ་བཞིར་རྡོ་རྗེའི་རྩེ་ནང་དངོས་སུ་བསྟན་
པའི་ཟླ་ཕྱེད་རྡོ་རྗེ་བྱ། ཞེས་པ་ལས་མ་གསུངས་ཀྱང་ད་ལྟར་གྱི་ཕྱག་ལེན་ལ་སྟེགས་བུ་གྲུ་བཞི་པའི་ཕྱི་རོལ་ཏུའང་སོར་བཞིའི་ཚད་ཀྱི་ཆག་གྲུ་བཞི་པ་མཛད་པ་ནི་བྲི་ཚུལ་མིག་སྔར་མཛེས་པ་དང་བསྒོམ་དོན་ལ་སྟེགས་བུའི་དཔངས་ཀྱི་ཚད་ཡིན་གསུང་།
ཐབ་ཀྱི་དབུས་ནས་སུམ་གཉིས་ཕྱིར་བཞག་པའི་ནང་གི་སུམ་ཆ་ཟླུམ་པོར་བསྐོར་བའི་དབུས་སུ་འཁོར་ལོའི་ལྟེ་བ་དང་། ཕྱིའི་སུམ་གཉིས་ལ་རྩིབས་བཅུ་པ་རྣམས་བྱ། ཁ་ཁྱེར་རམ་མུ་རན་གང་རུང་རྡོ་རྗེ་ཁ་ཟླུམ་པོའི་ཕྲེང་བས་བསྐོར་བ་ཁ་དོག་འདྲེས་
པའི་སྐྱོན་སྤངས་པའི་ཕྱིར་རྡོ་རྗེའང་དམར་པོས་བྲི། དེའང་རྡུལ་ཚོན་གྱིས་འབྲི་ཚེ་ཐབ་ཁུང་རྡུལ་ཚོན་དཀར་པོས་གཞི་ཐམས་ཅད་བྲིས་ལ་བཅད་དང་རྡོ་རྗེ་རྣམས་དམར་པོས་བྱ། འཁོར་ལོ་རྩིབས་བཅུ་སེར་པོ། མུ་ཁྱུད་གཉིས་ལྗང་ཁུས་བྱའོ། །

༄༅། །འཁོར་ལོའི་དབུས་སུ་ཉི་གདན་ལ་གཙོ་བོ་ཡབ་ཡུམ་གྱི་ཚོན་ཕུང་སྔོན་པོ་ཆེ་ཆུང་གཉིས་བྱ། རྩིབས་བཅུ་དང་འཁོར་ལོའི་ཕྱིའི་ཕྱོགས་བཞིར་ཉི་གདན་གྱི་ཚོན་ཕུང་དམར་པོ། ཤར་རྩིབས་གཡས་པར་ཚོན་ཕུང་སྔོན་པོ། གཡོན་
པར་སྔོ་སྐྱ། མེ་མཚམས་སྔོན་པོ། ལྷོ་སྔོན་པོ། ལྷོ་ནུབ་སྔོ་སྐྱ། ནུབ་གཡས་དམར་པོ། གཡོན་ནག་པོ། ནུབ་བྱང་དཀར་པོ། བྱང་ལྗང་ཁུ། བྱང་ཤར་སེར་པོ་རྣམས་ཆེ་ཆུང་གཉིས་རེ་བྱ། བསྡུ་ན་གཅིག་གོ །འདི་རྣམས་ལ་ཕྲ་ཕྱག་གི་
ཚོན་ཕུང་མེད་ཀྱང་ཆད་པའི་སྐྱོན་མེད། འཁོར་ལོའི་ཕྱིའི་ཕྱོགས་བཞིར་ཤར་གྱི་ཉི་གདན་ལ་དཀར་པོ། ལྷོ་སེར། ནུབ་དམར། བྱང་ལྗང་ཁུ་རྣམས་རེ་རེའམ། ཡང་ན་དབུས་དང་རྩིབས་བཅུ་ཕྱིའི་ཕྱོགས་བཞི་རྣམས་སུ་ནས་ཀྱི་ཚོན་ཕུང་བྱ།
འདི་རྣམས་ནི་དཀྱིལ་འཁོར་གྱི་གཙོ་བོ་དང་། ལས་བྱེད་ཀྱི་སློབ་དཔོན་གཉིས་ཞལ་སྤྲོད་དུ་ཡོད་པའི་རྒྱུ་མཚན་གྱིས་གཙོ་བོའི་ཞལ་འཇིག་རྟེན་པའི་ནུབ་དྲང་པོར་གཟིགས་དགོས་པས་དེའི་དོན་གྱིས་ཧཱུྃ་མཛད་ཀྱི་ཚོན་ཕུང་ཡང་འཇིག་རྟེན་པའི་ནུབ་རྩིབས་
གཡས་པར་འབྱུང་། དེའི་རྗེས་སུ་དཔགས་ནས་ཁྲོ་བོ་གཞན་སྒོ་མ་དང་བཅས་པའི་ཚོན་ཕུང་ཀྱང་འགོད་ལུགས་ཀྱི་ཁུངས་ཤེས་པར་བྱའོ། །གཉིས་པ་རྫས་དང་ཡོ་བྱད་བཤམས་པ་ནི། གསང་རྒྱུད་ལས། བུད་ཤིང་དཀར་པོའི་རིམ་པ་ལ། །ཞེས་
གསུངས་པས། རབ་འབྱོར་ན་ཚེར་མ་ཅན་མ་ཡིན་པའི་འོ་མ་ཅན་གྱི་ཤིང་གིས་ཐབ་ཁུང་རྩིག་ཅིང་བསྲེག་རྫས་སུ་འབུལ་བའམ། དེ་མ་འབྱོར་ན་སྲོག་ཆགས་མེད་པའི་ལྕི་བ་སྐམ་པོས་ཁ་ཁྱེར་གྱི་སྟེང་ནས་ཟླུམ་པོར་བརྩིགས་ལ་ནང་གི་ཤར་ལྷོའི་

མཚམས་སུ་ཏིང་ལོ་ཆེ་བ་ཞིག་ཀྱང་བཤམས་ལ་བཞག་གོ །བསྲེག་རྫས་གཞན་ཡང་། ཡམ་ཤིང་མར་ཏིལ་ཟས་མཆོག་དང་། །སོ་བ་འབྲས་ནས་གྲོ་དང་ནི། །སྲན་མ་དཱུར་བ་ཀུ་ཤ་རྣམས། །ལག་ལེན་ཇི་བཞིན་ལེགས་པར་བཤམས། །ཞེས་
གསུངས་པ་ལྟར། ཡམ་ཤིང་ནི་གོང་དུ་བསྟན་པ་ལྟར་འོ་མ་ཅན་གྱི་ཤིང་གང་ཡང་རུང་བ་སྟེ། དེའི་ཚད་ཀྱང་། གསང་རྒྱུད་ལས། སྦོམས་སུ་ཕྱག་གང་ཚད་ཡིན་ཏེ། །མཛུབ་གང་མཆུ་རུ་ཡོད་པའོ། །ཞེས་གསུངས་ལ། ད་ལྟར་ཕྱག་ལེན་ལ་
ནི༑ སློབ་དཔོན་གྱིས་ཁྲུ་གང་གི་ཚད་རྩ་རྩེ་མར་དང་སྦྲང་རྩིས་བྱུག་པ་དང་། མར་ནི་རབ་འབྲི་མར་ལ་སོགས་པ་རྩི་བཅུད་དང་ལྡན་ཞིང་དྲི་ཞིམ་པ་འབའ་ཞིག །མངར་གསུམ་གྱི་ཁུ་བ་བཏིགས་ལ་བྱ། དེ་མིན་ན་གང་ཡང་རུང་བས་སོ། །ཏིལ་ནི་
མོན་དང་ཁམས་ནས་དོན་པའི་ཏིལ་ཀར་ཏིལ་ནག་གང་རུང་ངོ་། །ཟས་མཆོག་ནི། དཀར་གསུམ་མངར་གསུམ་མར་ལས་རྫིས་པའི་ཕྱེ་མའམ་ཡང་ན་མར་རྐྱང་བཞིབ་དང་སྦྱར་བའོ། །སོ་བ་ནི་འབྲས་ཀྱི་སོ་བ། འབྲས་ནི་རྒྱ་གར་རྒྱ་ནག་མོན་ནས་
ཐོན་པའི་འབྲས་གང་རུང་ངོ་། །ནས་དང་གྲོ་ནི་བོད་ཉིད་ལས་འབྱུང་ལ། སྲན་མ་ནི་རབ་རྒྱ་སྲན་ནམ་དེ་མིན་ནའང་བོད་སྲན་གྱིས་རུང་ལ། དཱུར་བ་ཡང་རབ་རྒྱ་གར་གྱི་དཱུར་བ་ཁོ་ན་ལ་བྱ་ཞིང་། དེ་མིན་ན་བོད་ཀྱི་རྩ་རམ་པ་ལ་བྱའོ། །ཀུ་ཤའང་
རྒྱ་གར་གྱི་ཁོ་ན་འབྱོར་ཚེ་རབ་དེ་མེད་ཚེ་བོད་ཀྱི་འཇག་མས་ཀྱང་རུང་བ་གསུངས། དེ་རྣམས་ནི་བསྲེག་རྫས་ཡིན། གཞན་ཡང་ཐབས་ཀྱི་མི་གཙང་བ་སེལ་བའི་ཀུ་ཤའི་ཆུན་པོ་བརྒྱད་ཐབ་དང་ཡོ་བྱད་བསང་བའི་དྲི་བཟང་གི་ཆུ་དུང་ཆོས་འཐོར་ཡབ་

༄༅། །དང་བཅས་པ། རང་གི་གཡོན་ཐབ་ཀྱི་གཡས་ནས་ཆུ་གཉིས་སྔོན་འགྲོའི་ཉེར་སྤྱོད་འོ་མས་ཁ་བསྒྱུར་བ། རང་གི་གཡས་ཐབ་ཀྱི་གཡོན་ན་ཤིང་སྟེགས་ལ་སོགས་པའི་ཁར་འབྱོར་ཚེ་དངུལ་ལམ་ཤེལ་དུང་དཀར་གྱི་ཏིང་གི་ནང་དུ་
གོང་གི་བསྲེག་རྫས་རྣམས་གོ་རིམ་མ་ལོག་པར་ཁ་གསོ་དང་བཅས་པ་བཤམས། རང་གི་མདུན་དུ་འཇིམ་པ་ལས་བྱས་པའི་མེ་ཡོལ་དཀར་པོ་ལ་གངས་རི་ཆུ་རིས་ཝཾ་བྲིས་པ་བཞག །དེའི་རྒྱབ་ལྕོག་རྩེའི་སྟེང་དུ་རྡོར་དྲིལ་ཌཱ་མ་རུ། ནང་མཆོད་འཐོར་
ནས་དགང་གཟར་བླུགས་གཟར་ཁ་སྦྱར་བ་རྡོར་དྲིལ་གྱི་བར་དུ་བཞག །གཞན་ཡང་ཧ་ཅང་མི་འགྱང་བར་འབྱོར་ན་རྡོ་རྗེ་གཞོན་ནུ་དཀར་བདུད་ལྕམ་དྲལ་ཕུར་སྲུང་དང་བཅས་པའི་སྐུ་བྲིས་འབུར་གང་རིགས་ཐབ་དང་ཡོ་བྱད་ལ་ཞལ་ཕྱོགས་པར་དགྲམ།
དེའི་མདུན་དུ་སྟེགས་མཐོ་བར་རས་དཀར་གྱིས་བཀབ་པའི་སྟེང་དུ་འབྲུ་སྣ་ཚོགས་བཅལ་དུ་བཀྲམ། དེའི་སྟེང་དུ་མཉྫིའི་ཁར་དཔལ་ཆེན་པོའི་གཏོར་མ་སྟོད་སུམ་གཉིས་ཟུར་གསུམ་དཔལ་ཆེན། སྨད་གསུམ་ཆ་ཟླུམ་པོ་མཐེབ་ཀྱུ་བཞིས་བསྐོར་བ་རྒྱན་
ཀྱང་འབྱོར་ན་མར་ཚོན་གྱིས་རྩེ་རྒྱན་ལ་ཕྱག་མཚན་དྲུག་ཀའམ། དེ་མིན་ནའང་རྡོ་རྗེ་རྩེ་དགུ་པ་མཐའ་མེ་རིས་བསྐོར་བའི་རྩེ་མོར་ཉི་ཟླས་མཛེས་པ་དར་ནག་གི་གུར་མདུང་ཐུང་དང་བཅས་པ། གཞན་ཡང་མར་སྒོར་མེ་རིས་སོགས་ལག་ལེན་བཞིན་
ནམ༑ བསྡུ་ན་མིག་གསུམ་མར་རྒྱན་ཅི་རིགས། ཆེད་དུ་བསད་ཤ་མ་ཡིན་པའི་ཤ་ཡིས་བརྒྱན་པ། དེའི་གཡས་གཡོན་དུ་མི་ཐོད་ཚད་ལྡན་དངོས་སམ་རྡོ་ཤིང་མཁར་བ་ལ་ཐོད་གཟུགས་བཅོས་པའམ་ཡང་ན་སྤྲེལ་ཐོད་ཀྱི་ནང་དུ་གཡས་སུ་ཆང་གཙང་

མ་ཚ་སྒྱུར་དང་བྲལ་བ་ལ་བདུད་རྩི་རིལ་བུ་བདུད་རྩི་ཆོས་སྨན་སོགས་བྱིན་ཆེན་གྱི་སྨན་ཞིབ་པར་བཏགས་ལ་མདོག་འགྱུར་བར་བཏབ་གཡོན་དུ་གཡག་རྒོད་སོགས་ཀྱི་ཁྲག་གཙང་མ་དངོས་སམ་ཁྲག་སྐམ་ཆང་ལ་སྦྱར་བ་ལ། ག་པུར། སི་ཧཱ། ཛཱ་ཏི་
སོགས་བསིལ་སྨན་དང་བདུད་རྩི་རིལ་བུ་བཏབ་པ། དེའི་མདུན་དུ་འདས་གཏོར་ཟླུམ་པོ་གསུམ་མམ་ལྔའམ་བདུན་ནམ་བཅུ། གང་རུང་དར་ནག་གི་ཕྱང་འཕྲུལ་བཅས་པ་བཤམས། བསྐང་བ་བྱེད་ཚེ་བསྐང་གཏོར་ཡང་ཕྱག་ལེན་ལྟར་ཐུན་གཏོར་
དང་བཅས་པ། ཆུ་གཉིས་སྔོན་འགྲོའི་ཉེར་སྤྱོད། ཕུད་ཆང་། གུ་གུལ། སྤོས་ཀྱི་རེང་བུ་སོགས་དགོས་པའི་ཡོ་བྱད་རྣམས་མ་ཚང་བ་མེད་པར་འདུ་བྱའོ། །གསུམ་པ་རྒྱན་དང་འདུག་སྟངས་བསམ་པ་དང་ཁ་བལྟ་ཕྱོགས་དུས་བཤད་པ་ནི།
རྣལ་འབྱོར་པ་སྒྲུབ་གྲོགས་དང་བཅས་པ་ཐམས་ཅད་གོས་དཀར་དང་སྟན་དཀར་འབའ་ཞིག་བྱ་བའམ། ཡང་ན་སློབ་དཔོན་ཁོ་ནས་ཤེལ་དཀར་གྱི་ཕྲེང་བ་བཟུང་ལ་གོས་རྒྱན་དཀར་པོའི་ཆས་སུ་ཞུགས་ཤིང་སྟན་དཀར་པོ་ལ་སྐྱིལ་མོ་ཀྲུང་གི་ལུས་དྲང་
པོར་བསྲངས་ནས་འདུག་ལ་སེམས་ཀྱིས་བདག་གཞན་སེམས་ཅན་ཐམས་ཅད་ཀྱི་ནད་གདོན་སྡུག་བསྔལ་བར་གཅོད་ཐམས་ཅད་ཞི་བར་བྱའོ་སྙམ་པའི་བསམ་པ་དང་ལྡན་པ་སྟེ། དེ་ཡང་གསང་རྒྱུད་ལས། འཇིག་རྟེན་ཁམས་ནི་ཐམས་ཅད་ནས། །
རྨུགས་པའི་སེམས་ཅན་འགྲོ་གང་ལ། །ཞི་བའི་ལས་ལ་སྦྱར་བར་བྱ། །ཞེས་གསུངས་སོ། །དུས་ནི་ཞི་བ་ལ་རབ་དབྱར་ཟླ་ར་བའི་ནམ་ལངས་སམ། དེ་མིན་ནའམ་ཟླ་བ་གང་རུང་གི་ནམ་ལངས་པའོ། །ཁ་ནི་ཤར་དུ་བལྟའོ། །དེ་རྣམས་ཀྱིས་

༄༅། །སྔོན་དུ་འགྲོ་བ་ཐབ་ཁུང་རྫས་དང་ཡོ་བྱད་རྒྱན་དང་འདུག་སྟངས་བཤད་པ་རྣམས་བསྟན་ཟིན་ཏོ།། །།འདིར་སྨྲས་པ། དུས་གསུམ་རྒྱལ་བའི་ཞི་བའི་འཕྲིན་ལས་ཀྱིས། །བདག་དང་གཞན་གྱི་ནད་གདོན་སྡིག་སྒྲིབ་ཚོགས། །
ཞི་བྱེད་ངོ་མཚར་རྟེན་འབྲེལ་རྫས་མཆོག་རྣམས། །ཚུལ་བཞིན་ཤོམ་འདི་མ་འཁྲུལ་དགོངས་དོན་ལགས། །བར་སྐབས་ཀྱི་ཚིགས་བཅད་དོ།། ༈ རྩ་བའི་གཉིས་པ་དངོས་གཞི་ལ་ཡང་བཞི་སྟེ། བདག་བསྐྱེད་པ། ཐབ་ཁུང་རྫས་དང་ཡོ་བྱད་
བྱིན་གྱིས་བརླབས། འཇིག་རྟེན་དང་འཇིག་རྟེན་ལས་འདས་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་བ། བསྙེན་པ་དང་རྒྱུན་གྱི་སྦྱིན་སྲེག་གི་དབྱེ་བ་བསྟན་པ། ཞར་བྱུང་འཕྲོས་དོན་དང་བཅས་པ་སྟེ་བཞིའོ། །དང་
པོ་བདག་བསྐྱེད་པ་ནི། རྒྱས་པར་ནི་ཆོས་རྗེ་བླ་མས་མཛད་པའི་སྒྲུབ་ཐབས་རྒྱས་པ་བཀླགས་པས་དོན་གྲུབ་རིག་འཛིན་བསྐུལ་ཡན་བྱ། བསྡུ་ན་ས་ལོས་མཛད་པའི་ཕུར་ཆུང་ལ་སྔགས་འཆང་ངག་གི་དབང་པོས་ཕྱག་ལེན་རྣམས་མཆན་བུར་བཏབ་པ་
ནང་བཞིན་གྱི་བཟླས་པ་བསྡུ་བའི་བར་རྫོགས་པར་བསྒོམ་པ་ནི་བདག་བསྐྱེད་དོ། །སྐབས་འདིར་ཏིང་ངེ་འཛིན་གྱི་མེ་སྦར་བར་བསམ། གཉིས་པ་ཐབ་དང་ཡོ་བྱད་བསངས་ཤིང་བྱིན་གྱིས་བརླབས་པ་ནི་ཐོག་མར་གོང་དུ་བཤད་པའི་དུང་ཕོར་ནང་གི་
དྲི་བཟང་གི་ཆུ་ལ་དམིགས་ཏེ་རྡོ་རྗེའི་རྗེས་ནང་མཆོད་གཏོར་ལ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལཱི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨཱཿསྭ་བྷཱ་ཝ་ཤུདྡྷོཉཧཾ། སྟོང་པའི་ངང་ལས་ཤཾ་ལས་

བྱུང་བའི་དུང་ཕོར་མཚན་ཉིད་དང་ལྡན་པའི་ནང་དུ་ཧཱུྃ་ལས་བྱུང་བའི་བསངས་ཆུ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་ཐམས་ཅད་ཀྱི་འབགས་པ་དང་མ་དག་པ་སེལ་
བའི་ནུས་པ་དང་ལྡན་པར་གྱུར། །ཨོཾ་བཛྲ་ཀྲོ་དྷ་ཨ་མྲི་ཏ་སོགས་བདུད་རྩི་འཁྱིལ་བའི་སྔགས་ཉེར་གཅིག་བརྗོད་པས་བྱིན་གྱིས་བརླབས། དེ་ནས་འཐོར་ཡབ་ཀྱི་ཀུ་ཤའི་རྩེས་ཆུ་དེ་ཉིད་ནས་བླངས་ཏེ་མཆོད་རྫས་དང་བསྲེག་རྫས་
ཐམས་ཅད་ལ་འཐོར་ཞིང་སྔར་གྱི་སྔགས་ཀྱིས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཨཱཿལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ལས་བྱུང་བའི་ལྷ་
རྫས་ཀྱི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་དཔལ་ཀུན་ཏུ་
བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་དང་། བསྲེག་རྫས་རྣམས་ཀྱང་གཙང་ཞིང་ཡིད་དུ་འོང་བ་ཞི་བའི་ལས་སྒྲུབ་
པའི་ནུས་པ་དང་ལྡན་པར་གྱུར། ཨོཾ་བཛྲ་ཨ་ཧ་ར་ལི་ཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུཔྤེ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱེ་

༄༅། །ཨཱཿཧཱུྃ༑ ཨོཾ་བཛྲ་ཤཔྟ་ཨཱཿཧཱུྃ། ཨོཾ་བཛྲ་ཨུཏྟ་ཕ་ལ་ཡ་ཧཱུྃ། ཨོཾ་བཛྲ་བིཥྤ་ར་ཡ་ཧཱུྃ་ཕཊཿ ཀྱིས་མཆོད་རྫས་རྣམས་སོ་སོའི་ཕྱག་རྒྱ་དང་བཅས་པས་བྱིན་གྱིས་རླབས། དེ་ནས་མཆོད་ཡོན་
གྱི་ཕྱག་རྒྱ་ཁོ་ན་བྱ་ཞིང་། ཨོཾ་ཨཱཿཧཱུྃ་སྭཱ་ཧཱས་ཡི་ཤིང་དང་། ༀ་ཤྲཱི་སྭཱ་ཧཱས་མར། ༀ་ཛཱི་སཱ་ཧཱས་འབུ། ཨོཾ་ཨོཾ་སྭཱ་ཧཱས་རྫས་ཐམས་ཅད་བཀྲུ། ༀ་ཀུ་རུ་ཀུ་རུ་སྭཱ་ཧཱས་རྫས་ཐམས་ཅད་སྦྱང་བ་ནི་རྫས་བྱིན་གྱིས་བརླབ་པའོ། །
ཐབ་ཁུང་བྱིན་གྱིས་བརླབ་པ་ནི། ཡང་སྔར་བཞིན་བསང་ཆུ་གཏོར་ལ། བཛྲ་ཀྲོ་དྷས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་
བྱུང་བའི་ཞི་བའི་ཐབ་ཁུང་དཀར་པོ་ཟླུམ་པོ་རྒྱར་ཁྲུ་གང་ཟབས་སུ་ཁྲུ་ཕྱེད་ཁ་ཁྱེར་དང་མུ་རན་ལ་རྡོ་རྗེས་མཚན་ཞིང་། ཕྱི་རོལ་སྟེགས་བུ་གྲུ་བཞི་པའི་གྲ་བཞིར་ཟླ་ཕྱེད་རྡོ་རྗེས་
མཚན་པ་དྭངས་ཤིང་ཐོགས་པ་མེད་པ་བུད་ཤིང་བརྩིགས་པ་དང་བཅས་པར་གྱུར། ཅེས་བརྗོད་ཅིང་བསམ་པ་ན་ཐབ་ཁུང་བསྐྱེད་ཅིང་བྱིན་གྱིས་བརླབ་པའོ། །གསུམ་པ་འཇིག་རྟེན་དང་འཇིག་རྟེན་ལས་འདས་
པའི་མེ་ལྷ་བསྐྱེད་ཅིང་སྤྱན་དྲངས་པ་མཆོད་བསྟོད་བསྲེག་རྫས་འབུལ་བ་ནི། དེའི་དབུས་སུ་པཾ་ལས་པདྨ་དང་རཾ་ལས་ཉི་མའི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ལས་འོད་ཟེར་འཕྲོས་འདུས་

གཅིག་ཏུ་གྱུར་པ་ལས་མེ་ལྷ་སྐུ་མདོག་དམར་པོ་འོད་ཟེར་དཀར་པོ་འཕྲོ་ཞིང་འདུ་བ་རྭ་སྐྱེས་ལ་ཞོན་པ་ཞལ་གཅིག་ཕྱག་གཉིས་གཡས་བགྲང་ཕྲེང་དང་། གཡོན་སྤྱི་བླུགས་
འཛིན་པ་གསུས་ཁྱིམ་ཆེ་བ་རལ་པའི་ཐོར་ཚུགས་དང་སྨྲ་རའི་ཨག་ཚོམ་ཅན་དྲང་སྲོང་གི་ཚོགས་ཀྱིས་བསྐོར་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་
གི་སྙིང་ཁ་ནས་འོད་ཟེར་འཕྲོས་པས་ཤར་ལྷོ་ནས་མེ་ལྷ་འཁོར་བཅས་ཨོཾ་བཛྲ་ས་མཱ་ཛཿ་ཅེས་དང་། ལག་པ་གཉིས་ཀྱི་མཐེ་བོང་གུང་མོའི་རྩ་བར་བཞག་མཛུབ་མོ་གུང་མོའི་རྒྱབ་ནས་བཀབ་པ་དབྱུག་གུ་རྩེ་
གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ༀ་ཚུར་བྱོན་ཚུར་བྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་
གཤེགས་སུ་གསོལ། །གཟི་བརྗིད་ཆེན་པོ་མེ་ཡི་ལྷ། །འདོད་པ་ཐམས་ཅད་སྒྲུབ་པ་པོ། །ཐུགས་རྗེས་སེམས་ཅན་དོན་མཛད་པ། །འདི་ཉིད་དུ་ནི་གཤེགས་སུ་
གསོལ༑ །ༀ་ཨགྷ་ཡེ་མ་ཧཱ་ཏེ་ཛཱ་སརྦ་ཀཱ་མ་པྲ་སཱ་དྷ་ཀ་མ་ཧཱ་བྷཱུ་ཏ་དེ་ཝ་རི་ཥི་དྭི་ཛ་སྟྭཾ། ཨ་གྲྀ་ཧི་ཏཱ། སརྦ་སརྟཱ་རྠ་ཀྲྀ་ཏོ་ཨ་ཧཱུྃ་ཏི་ཨ་སྨིནྶ་ནྣི་ཧི་ཧོ་བྷ་ཝ་པདྨ་ཀ་མ་ལ་ཡ་སྟཾ།

༄༅། །ཞེས་པས་སྤྱན་དྲངས་ཤིང་གདན་ཕུལ། ཨོཾ་ཨགྣ་ཡེ་ས་པ་རི་ཝཱ་ར་ཨརྒྷཾ། པཱཏྱཾ། པུཥྤེ དྷུ་པེ། ཨ་ལོ་ཀེ །གནྡྷེ། ནཻ་ཝི་དྱེ། ཤཔྡ་ཨཱཿཧཱུྃ། དེ་ནས་ཐལ་མོ་སྦྱར་
བ་ལས་གུང་མོའི་ཚིགས་བར་པའི་རྒྱབ་ནས་མཛུབ་མོ་གཉིས་བཙུགས་སྲིན་ལག་གཉིས་ལག་མཐིལ་དུ་བཀུག །མཐེབ་ཆེན་དང་མཐེ་ཆུང་སོ་སོར་སྦྱར་བ་རྡོ་རྗེ་རྩེ་ལྔ་པའི་ཕྱག་རྒྱ་བཅས་ལ་དམ་ལ་བཞག་པ་ནི། ཨོཾ་བཛྲ་ཨཱ་ན་ལ་མ་ཧཱ་བྷུ་ཏ་
ཛྭ་ལ་ཡ་སརྦ་དུཏྟཾ་བྷ་སྨིན་ཀུ་རུ་ཧཱུྃ་ཕཊ་ཏྲི་ཤྱ་ཧོཛཿཧཱུྃ་བཾ་ཧོཿ ས་མ་ཡ་སྟཾ། ཅེས་པས་དམ་ལ་བཞག །དེ་ནས་རང་གི་སྙིང་ཁ་ནས་སྒོ་མ་བཞི་སྤྲོས་ལ་དགུག་གཞུག་བཅིངས་སྡོམ་དབང་དུ་མཛད་པར་བསམ་ཞིང་།
ལག་པ་གཉིས་རྡོ་རྗེ་ཁུ་ཚུར་ལས་གཡོན་པའི་མཐེའུ་ཆུང་ལ་གཡས་པའི་མཛུབ་མོ་སྦྲེལ་བ་ལྕགས་ཀྱུའི་ཕྱག་རྒྱ་བཅའ་ཞིང་། ཨོཾ་བཛྲ་ཡཀྵི་ཎི་ཧཱུྃ་ཛ ཞེས་བརྗོད་པས་རྡོ་རྗེ་གནོད་སྦྱིན་མས་མེ་ལྷ་ཡེ་ཤེས་པར་ལྕགས་ཀྱུས་རིག་པས་དམ་ཚིག་
པའི་སྤྱི་བོར་སྤྱན་དྲངས། རྡོ་རྗེ་ཁུ་ཚུར་གཉིས་གཡོན་པའི་རྒྱབ་ཏུ་གཡས་པའི་རྒྱབ་བཞག་པའི་ཕྱག་རྒྱ་དང་། ཨོཾ་བཛྲ་བྷཻ་ར་ཝེ་ཧཱུྃ་ཧཱུྃ། ཞེས་བརྫོད་པས་རྡོ་རྫེ་འཇིགས་བྱེད་མས་མེ་ལྷའི་ཞབས་ལ་ཞགས་པ་རེགཔས་དམ་ཚིག་
པའི་སྤྱི་བོ་ནས་བསྟིམ་པར་བསམ། རྡོ་རྗེ་ཁུ་ཚུར་ལས་མཐེ་ཆུང་གཉིས་སྦྲེལ་མཛུབ་མོ་གཉིས་ཀྱི་རྩེ་འཐུད་ཁ་གྱེན་དུ་བསྟན་པ་ལྕགས་སྒྲོག་གི་ཕྱག་རྒྱ་བཅས་ལ། ཨོཾ་བཛྲ་ཨ་མྲྀ་ཏ་ཧཱུྃ་བཾ། ཞེས་བརྗོད་པས་རྡོ་རྗེ་བདུད་རྩི་མས་མེ་ལྷ་དམ་

ཚིག་པའི་ཞབས་ལ་ལྕགས་སྒྲོག་རེག་པས་དམ་ཡེ་གཉིས་དབྱེར་མེད་དུ་བྱས། གཡས་པའི་ཁུ་ཚུར་གཡོན་པའི་ཁུ་ཚུར་གྱི་སྟེང་དུ་བཞག་ནས་བསྐྱོད་པ་དྲིལ་བུའི་ཕྱག་རྒྱ་དང་། ༀ་བཛྲ་མཱ་ར་ཎི་ཧཱུྃ་ཧོཿ ཞེས་བརྗོད་པས་རྡོ་རྗེ་གསོད་བྱེད་
མས་ཕྱི་ནང་ཀུན་ཏུ་དྲིལ་བུའི་སྒྲ་སྒྲོགས་པས་སྐད་ཅིག་ཀྱང་མི་འབྲལ་ཞིང་བརྟན་པར་བྱས་པར་བསམ་མོ། །དེ་ནས་དབང་ལྷ་སྤྱན་འདྲེན་པ་ནི། སླར
ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཐལ་མོ་སྦྱར་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས་
དབང་གི་ལྷ་རྣམས་ཀྱིས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས་རྣམ་
ད། ཞེས་པས་རིགས་ཀྱི་བདག་པོས་རྒྱས་བཏབ། དེ་ནས་གོང་དུ་བཤད་པའི་ཀུ་ཤའི་ཆུན་པོ་བརྒྱད་ལ་བསང་ཆུ་གཏོར་ལ། བཛྲ་ཀྲོ་དྷས་བསངས། སྭ་བྷས་སྦྱངས། སྟོང་པའི་ངང་
ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཞེས་བརྗོད་ཅིང་སློབ་དཔོན་གྱིས་ཐལ་མོའི་བར་དུ་བཟུང་ལ།

༄༅། །ༀ་ཀུ་ཤ་འདི་ནི་བཟང་ཞིང་དགེ། །ས་ལས་སྐྱེས་པའི་སྙིང་པོ་མཆོག །དཀོན་མཆོག་གསུམ་གྱི་དག་བྱེད་དེ། །ཚངས་པ་ཡི་ནི་དག་བྱེད་ཡིན། །འདིས་
བདག་ཅག་གི་བགེགས་དང་མི་མཐུན་པའི་ཕྱོགས་ཞི་ཞིང་ལས་ཀྱི་དངོས་གྲུབ་ཀྱང་སྩལ་དུ་གསོལ། ཞེས་བརྗོད་ཅིང་ལས། ལས་ཀྱི་རྡོ་རྗེ་ལ་སྤྲད་ལ། ཨོཾ་བཛྲ་སཏྭ་ཨཱཿ ཞེས་བརྗོད་ཅིང་
གཡས་བསྐོར་གྱིས་ཕྱོགས་མཚམས་བརྒྱད་དུ་བཀྲམ། སྦྱིན་སྲེག་གི་གཞུང་རྣམས་སུ་གོང་དུ་འཇིག་རྟེན་པའི་མེ་ལྷ་མ་བསྐྱེད་པར་མེ་སྦར་བར་བཤད་ཀྱང་། ཕྱག་ལེན་ལ་སྐབས་འདིར་མཛད་པས་བྲམ་ཟེ་རྒྱུན་བཞག་གི་མེའམ་མེ་ཤེས་ལས་བྱུང་བ་
དང་༑ ཤིང་འོ་མ་ཅན་རྩུབ་པ་ལས་བྱུང་བའི་མེས་སྦར་སྟེ་སྦར་ནས་སློབ་དཔོན་གྱི་ཐལ་མོའི་བར་དུ་བཟུང་། ཀཱི་ལ་ཡ་བརྗོད་ཅིང་ཐབ་ལ་གཡས་བསྐོར་ལན་གསུམ་བྱས་ལ། ཨོཾ་བཛྲ་ཛྭ་ལ་རཾ། ཞེས་བརྗོད་ཅིང་ཐབ་ནང་གི་ཏིང་ལོ་སྦར།
དེ་ནས་རྩྭ་སྐམ་པོ་གཞན་གྱིས་མེ་ཁ་གསོས། དགང་བླུགས་ཁ་སྦྱར་བས་མར་ལན་གསུམ་ཕུལ། གོང་གི་སྔགས་བརྗོད། དེ་ནས་བྱོན་ཟན་འབུལ་བ་ནི། མེ་ལྷའི་ལྕེ་ཧཱུྃ་ལས་རྡོ་རྗེ་རྩེ་ལྔ་པ་དང་། དགང་བླུགས་ཀྱི་ཁ་
ལ་རཾ་གྱིས་མཚན་པ། ཞེས་བརྗོད་ཅིང་བསམ་ལ་ལག་པ་གཡས་ཁུ་ཚུར་བཅང་བ་ལས་མཛུབ་མོ་དང་མཐེ་བོང་སྒྲེང་བས་བླུགས་གཟར་བཟུང་བ་ཁ་ཕུབ་ཏུ་བརྐྱངས། གཡོན་ཕྱག་རྒྱ་དེ་ཉིད་ཁ་གྱེན་དུ་བསྟན་པས་དགང་གཟར་བཟུང་ལ་

གཡོན་པའི་མཛུབ་མོ་གཡས་པའི་ལག་མཐིལ་གྱི་འོག་ཏུ་བཞག་པ་བྱང་ཆུབ་མཆོག་གི་ཕྱག་རྒྱ་དང་བཅས། ཨོཾ་ཨགྣ་ཡེ་སྭཱ་ཧཱ། ལན་བདུན་གྱིས་མར་ཕུལ་ལ་མཐར། ཨོཾ་ཨགྣ་ཡེ་ཨཱ་དི་བྱ་བི་ཤུདྡྷེ་མ་ཧཱ་ཤྲི་ཡེ་ཧ་བྱ་ཀ་བྱ་
བ་ཧ་ན་ཡ། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་ཉམས་ཆགས་གསང་སྔགས་ལྷག་ཆད་ཀྱི་ཉེས་པ་ཐམས་ཅད་ཤཱིནྟཾ་ཀུ་རུ་སྭཱ་ཧཱ། ཞེས་པ་ལན་གསུམ་གྱིས་བྱོན་ཟན་ཕུལ།
དགང་བླུགས་ཁ་སྦྱར་བ། ཐབ་ལ་གཡས་སུ་ལན་གསུམ་བསྐོར། དེ་ནས་སོ་སོའི་ཕྱག་རྒྱ་བཅས་ལ། ཨོཾ་ཨགྣ་ཡེ་ས་པ་རི་ཝཱ་ར་ཨབྷཾ་ཨཱཿཧཱུྃ། མཚན་སྔགས་སྦྱར་བ། པཱདྱཾ། ནས་ཤཔྡ་རོལ་ཆེན་གྱིས་བར་གྱིས་མཆོད།
མཐེབ་སྲིན་གྱིས་ནང་མཆོད་གཏོར་ལ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨཱཿཧཱུྃ། རྡོ་རྗེ་དྲིལ་བུ་འཛིན་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་
བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་བྱེད་མེ་ལྷ་ཉིད་ལ་རྣམ་པར་འདུད། །སྐབས་འདིར་མེ་པྲ་བརྟག་པ་ནི། འབུམ་ནག་ནས་གསུངས་པ་ཚིགས་བཅད་
ཀྱི་སྒོ་ནས་བརྗོད་ན། རྡོ་རྗེ་བཀྲ་ཤིས་རྫས་བརྒྱད་དང་། །དུང་དཀར་འདྲ་ན་བཟང་བ་ཡིན། །གསེར་རམ་ཉི་མ་འདྲ་ན་བཟང་། །འབྲུག་སྒྲ་པི་ཝང་དྲི་ཞིམ་དང་། །དུ་བ་སྔོ་ཞིང་རྩ་བ་ཕྲ། །རྩེ་མོ་སྦོམ་ན་ཤིན་ཏུ་བཟང་། །ཐབ་ཤེས་ཤར་

༄༅། །བྱང་འགྱེལ་ན་བཟང་། །ལྷོ་ནུབ་མཚམས་གཞན་འགྱེལ་ན་འབྲིང་། །ཐལ་མདོག་ནག་ན་གྲིབ་ཀྱི་རྟགས། །དམར་ནག་རིམས་དང་འཚེ་བའི་རྟགས། །སྣུམ་དཀར་དྲི་ཞིམ་ནོར་ཕྱུགས་བཟང་། །ཞི་ལ་དཀར་དང་རྒྱས་ལ་
སེར༑ །དབང་ལ་དམར་དང་དྲག་ལ་ནག །འདི་ནི་རང་རང་རྟགས་སུ་བཟང་། །འཇམ་པོ་གསུམ་ལ་འཇམ་པོ་ཡི། །རྟགས་རྣམས་ཤེས་པར་བཤད་པ་སྟེ། །མཐའ་མའི་ལས་ལ་ངན་པ་མངགས། །རང་རང་རྟགས་དང་མི་མཐུན་ན། །
བགེགས་དང་བཅས་པ་ཤེས་བྱ་སྟེ། །བདུད་རྩི་འཁྱིལ་བ་ལ་སོགས་པའི། །ཁྲོ་བོའི་སྔགས་རྣམས་བརྗོད་བྱ་ཞིང་།། ཧཱུྃ ཞེས་བརྗོད་ཅིང་བསང་ཆུ་གཏོར། གཞན་ཡང་དགེས་པ་རྡོ་རྗེ་སོགས། །བླ་མེད་རྒྱུད་སྡེ་གཞན་དག་ནས། །བཟང་
རྟགས་བྱུང་ན་ཉེར་མཆོད་ལྔ། །འབུལ་བར་བཤད་ཀྱང་བར་སྐབས་འདིར། །མཐོང་བ་བརྒྱུད་པའི་ཕྱག་ལེན་ལ། །མཆོད་འབུལ་དེ་ནི་མི་མཛད་དོ། །དེ་ནས་སྲེག་རྫས་འབུལ་བ་ནི་ཐོག་མར་ཡམ་ཤིང་བྱང་ཆུབ་ཀྱི་ཤིང་དུ་མོས་ཏེ། ཨོཾ་བོ་དྷི་
པྲྀཀྵཱ་ཡ་སྭཱ་ཧཱ། ཞེས་པ་བདུན་གྱིས་ཕུལ་བའི་མཐར། ཨོཾ་བོ་དྷི་པྲིཀྵ་ཡ་བདག་གི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་བག་ཆགས་དང་བཅས་པ་ཐམས་
ཅད་དང་གསང་སྔགས་ཀྱི་ལྷག་ཆད་ལ་སོགས་པའི་ཉེས་པ་ཐམས་ཅད་ཤིནྟཾ་ཀུ་རུ་སྭཱ་ཧཱ། ཞེས་བརྗོད། དེ་བཞིན་དུ་འོག་མ་རྣམས་ལ་ཡང་རིགས་འགྲེ་ཤེས་པར་བྱས་ལ། ཨོཾ་ཨགྣ་ཡེ་སྭཱ་ཧཱས་མར་དང་། 

ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱས་ཏིལ། ཨོཾ་སརྦ་སཾ་པ་དེ་སྭཱ་ཧཱས་ཟས་མཆོག །ཨོཾ་བཛྲ་བི་ཛཱ་ཡ་སྭཱ་ཧཱས་སོ་བ། ༀ་བཛྲ་པུཥྚ་ཡེ་སྭཱ་ཧཱས་འབྲས། ཨོཾ་མ་ཧཱ་བེ་གཱ་ཡ་སྭཱ་ཧཱས་ནས། ཨོཾ་བཛྲ་
གྷསྨ་ར་ཡ་སྭཱ་ཧཱས་གྲོ། ཨོཾ་མ་ཧཱ་བ་ལཱ་ཡ་སྭཱ་ཧཱས་སྲན་མ། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དཱུར་བ། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུ་ཤ་རྣམས་ཕུལ་ལ། གོང་ལྟར་སྡེ་ཚན་རེ་རེའི་མཐའ་སྤེལ་ཚིག་སྦྱར་རོ། །ཐབ་
ནང་དུ་བསངས་ཆུ་ནས་ཅུང་ཟད་གཏོར་ལ། ཨོཾ་པྲོ་ཀྵ་ཎཾ་ཨཉྩམ་ནཾ་པྲ་ཏིཙྪ་སྭཱ་ཧཱ་ཞེས་པས་བསང་གཏོར་དང་ཞལ་བསིལ་ཕུལ། མར་དགང་བླུགས་གང་ཐབ་ནང་དུ་ཕུལ་ལ། ཨོཾ་བཛྲ་ཛྭ་ལ་རཾ་ཞེས་བརྗོད་པས་སྔར་གྱི་མེ་ལྷ་དེ་
ཉིད་མེ་འབར་བའི་རྣམ་པར་གྱུར་པར་བསམ་ཞིང་། མེ་ལྷ་འབར་བའི་རྣམ་པར་གྱུར། ཞེས་བརྗོད་པ་ནི་འཇིག་རྟེན་པའི་མེ་ལྷ་མཆོད་པའོ།། ༈ འདས་པའི་མེ་ལྷ་མཆོད་པ་ནི་མེ་ཁ་གསོ་ཕྱིར་བུད་ཤིང་གསར་པ་ཕྲན་བུ་
བརྩིགས། མཆོད་རྫས་བསྲེག་རྫས་རྣམས་ཁ་གསོས། བསངས་ཆུ་དང་འཁྱིལ་བའི་སྔགས་ཀྱིས་བསངས། ཨོཾ་མ་ཧཱ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་དྷརྨ་དྷ་ཏུ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ།
གིས་ཐབ་དང་ཡོ་བྱད་སྦྱངས། རྡོ་རྗེ་ཁྲོ་བོས་ཞེ་སྡང་གཅོད། །མཚོན་ཆེན་སྔོན་པོ་ཆེར་འབར་བ། །ནམ་མཁའི་དཀྱིལ་དུ་ཐིག་ལེ་ཤར། །སྲོག་གི་སྒོ་རུ་ཤར་བ་དང་། །སྙིང་

༄༅། །གི་དཀྱིལ་དུ་བསྒོམ་པར་བྱ། །ཧཱུྃ་རཾ་ཡཾ་ཁཾ་སྤ་ར་ཎ་ཕཊ། ཧཱུྃ་ལས་རྃ་ཆད་སྣོད་བཅུད་ཀྱི་འཇིག་རྟེན་བསྲེགས། ཡཾ་སྤྲོས་པས་རླུང་གིས་གཏོར། ཁཾ་སྤྲོས་
པའི་ཆུས་བཀྲུས། སྐྱོན་ཐམས་ཅད་དག་པར་བྱས། ཨེ་ཡཾ་ཁཾ་རཾ་ལཾ་རཾ་ཀེ་བྷྲཱུཾ་ཨེ་བྷྲཱུཾ་སྤ་ར་ཎ་ཕཊ། ཨེ་ཨཱ་ཀཱ་ཤ་མཎྜ་ལ། ཡཾ་ཝ་ཡུ་མཎྜ་ལ། བཾ་ཨུ་ད་ཀ་མཎྜ་ལ།
རཾ་ཏེ་ཛ་མཎྜ་ལ། ལོ་པྲི་ཐི་ཝཱི་མཎྜལ། རཾ་རཀྟ་ཛྭ་ལ་མཎྜ་ལ། ཀོ་མ་ཧཱ་ཀཾ་ཀ་ལ་སུ་མེ་རུ་མཎྜ་ལ། བྷྲུཾ་བི་ཤུདྡྷེ་ཛྭ་ལ་མཎྜ་ལ། ཨེ་ཏྲི་ཀོ་ཎཾ་ཛྭ་ལ་བཛྲ་པྲ་ཀཱ་ར་ཎ་མི་
ཝརྡྷ་མཎྜ་ལ། བྷྲུཾ་ད་ཤ་ཨ་ར་ཙཀྲ་མཎྜ་ལ། ཧཱུྃ་ལས་ཡི་གེ་དེ་དག་འཕྲོས་པས་རྟེན་གྱི་དཀྱིལ་འཁོར་དུ་གྱུར། ཨེ་ལས་མཁའ་དབྱིངས་དག་པ་ནང་གི་དཀྱིལ། །ཡཾ་
ལས་རླུང་ཆེན་རྒྱ་གྲམ་བསྲ་ཞིང་བརྟན། །དེ་སྟེང་བཾ་ལས་བྱུང་བའི་ཆུ་དཀྱིལ་དཀར། །རཾ་ལས་མེ་བྱུང་བསྐྱོད་པ་དེ་ཡི་ཕྱེད། །ལཾ་ལས་ས་ཡི་དཀྱིལ་འཁོར་བརྟན་པར་
གྱུར༑ །དེ་སྟེང་རཀྟའི་རྒྱ་མཚོ་རྦ་ཀློང་འཁྲུག །དབུས་སུ་ཀེང་རུས་རི་རབ་བརྩེགས་པའི་སྟེང་། །བྷྲཱུཾ་ལས་རིན་ཆེན་སྣ་ལྔའི་རང་བཞིན་ལས། །ལེགས་གྲུབ་དྭངས་

ཤིང་ཐོགས་མེད་གཞལ་ཡས་ཁང་། །ཕྱོགས་བཞི་ཤེལ་གསེར་བྱེ་རུ་མ་རྒད་མདོག །ལྟེ་བ་བཻཌཱུཪྻ་ཡི་རང་བཞིན་ཅན། །སྟེང་ལོགས་རྩིག་པ་ཀ་བ་གདུང་ལ་སོགས། །
ཀུན་ཀྱང་རིན་ཆེན་ལྔ་ལས་ལེགས་གྲུབ་ཅིང་། །འཁོར་ལོ་རིན་ཆེན་པད་རལ་རྡོ་རྗེས་མཚན། །རྒྱ་ཕིབས་རྩེ་མོར་རྡོ་རྗེ་ནོར་བུའི་ཏོག །སྒོ་བཞི་རིན་ཆེན་སྣ་བཞིའི་རང་
བཞིན་ལ། །རབ་མཛེས་རྟ་བབས་བཞི་ཡིས་རྣམ་པར་བརྒྱན། །སྟེང་གི་ཁ་ཁྱེར་རིན་ཆེན་དུ་མས་སྤྲས། །བྱ་འདབ་ལས་འཕྱང་གསེར་གྱི་སྐུད་པས་བརྒྱུས། །རྔ་ཡབ་
ཟླ་བ་རྡོ་རྗེ་ཕྱེད་པ་དང་། །དར་དཔྱངས་སོགས་ཀྱིས་བརྒྱན་པའི་དོ་ཤལ་དང་། །དོ་ཤལ་ཕྱེད་པས་འཁོར་ཡུག་ཀུན་ཏུ་སྤྲས། །སྟེང་དུ་མདའ་ཡབ་པདྨ་ཕྱེད་པའི་དབྱིབས། །
ཐུར་དུ་རིན་ཆེན་ཤར་བུས་རྣམ་པར་མཛེས། །འོག་གི་སྟེགས་བུར་གཟུགས་མས་མེ་ལོང་ཐོགས། །སྒྲ་མས་གླིང་བུ་དྲི་མས་དུང་ཆོས་ཐོགས། །རོ་མས་ཞལ་ཟས་རེག་
མས་ན་བཟའ་དང་། །དབྱིངས་མས་ཆོས་འབྱུང་སྒེག་མས་རྡོ་རྗེ་དང་། །ཕྲེང་མས་ཕྲེང་བ་གླུ་མས་པི་ཝཾ་དང་། །གར་མས་རྡོ་རྗེ་མེ་ཏོག་མེ་ཏོག་སྣོད། །སྤྲོས་མས་སྤོས་

ཨ༄༅། །དང་མར་མེས་སྒྲོན་མེའི་སྣོད། །རྫ་རྔ་རྫ་རྔ་ཆེན་མོས་རྫ་རྔས་མཆོད། །གཞལ་ཡས་དབུས་སུ་གྲུ་གསུམ་མཐིང་ནག་འབར། །མུ་ཁྱུད་རྡོ་རྗེ་རྭ་བས་རྣམ་
པར་སྤྲས། །དེ་ཡི་ཕྱི་རོལ་ཕྱོགས་མཚམས་སྟེང་འོག་བཅུར། །གསེར་མདོག་འཁོར་ལོ་རྩིབས་བཅུ་རབ་ཏུ་འབར། །ཕྱི་རོལ་དུར་ཁྲོད་ཕྱོགས་སྐྱོང་ཞིང་སྐྱོང་ཀླུ། །ཤིང་
མེ་མཆོད་རྟེན་ཆུ་བོ་གྲུབ་པ་བརྒྱད། །དཔའ་བོ་མཁའ་འགྲོ་གནོད་སྦྱིན་སྲིན་པོ་དང་། །ཤ་ཟ་སྨྱོ་བྱེད་བརྗེད་བྱེད་རོ་ལངས་དང་། །མདུང་དང་གསལ་ཤིང་རྩེ་ཡིས་ཕུག་
པའི་རོ། །རོ་དུམ་ཐོད་ཚལ་ཤ་ཁྲག་རུས་པས་དཀྲིགས། །ཝ་དང་ལྕེ་སྤྱང་ཁཱ་འུག་བྱ་རྒོད་དང་། །ཀང་ཀ་ལ་སོགས་ཕེ་སྒྲ་སྒྲོགས་པས་གང་། པཾ་པདྨ་མཎྜ་ལ།་
མ་སཱུཪྻ་མཎྜ་ལ། ཨ་ཙནྡྲ་མཎྜ་ལ། མ་ཧཱ་དེ་ཝ་ཛཿ ཨུ་མ་དེ་ཝཱི་ཛ བྲཧྥ་ཛཿ ཨིནྡྲ་ཛཿ ཨགྣེ་ཛཿ ཡ་མ་ཛཿ ནི་རི་ཏི་ཛ ཝ་རུ་ཎི་ཛ ཝ་ཡ་བེ་ཛ
ཀུ་བེ་ར་ཛཿ ཨི་ཤྭ་ར་ཛཿ བྷུ་མི་བ་ཏི་ཛཿ མ་ཏྲ་ཛཿ མ་ཏྲ་ཛཿ མ་ཏྲ་ཛཿ མ་ཏྲ་ཛཿ གདན་དེ་རྣམས་ཀྱི་སྟེང་དུ་ཧཱུྃ་སྒྲིལ་མ་བཅུ་གཅིག་ཛཿཧཱུྃ་བྃ་ཧོཿ རྣམས་

ལས་འོད་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་དཀྱིལ་འཁོར་གྱི་ལྷ་ཚོགས་སུ་གྱུར་པ་ནི་ཧཱུྃ་སྤ་ར་ཎ་ཕཊ། སཾ་ཧ་ར་ཎ་ཧཱུྃ། ཨོཾ་བཛྲ་ཀཱི་ལི་ཀཱི་
ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ལན་གསུམ་བརྗོད། དབུས་སུ་དཔལ་ཆེན་ཁྲོ་བོའི་རྒྱལ། །བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་ནག་ཞལ་གསུམ་ཕྱག་དྲུག་པ། །
གཡས་དཀར་གཡོན་དམར་དབུས་མཐིང་ཞལ། །རྡོ་རྗེ་རྩེ་དགུ་རྩེ་ལྔ་དང་། །མེ་ཕུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །
མཐའ་གཉིས་ཕུར་འདྲིལ་སྐུ་ཆེ་རགས། །མཆེ་གཙིགས་སྤྱན་གསུམ་ཟླུམ་ཞིང་དམར། །རལ་པ་ཁམ་པ་གྱེན་དུ་བརྗེས། །གླང་ལྤགས་ཞིང་ཆེན་གཡང་གཞི་གསོལ། །
སྟག་གི་པགས་པའི་འོག་པག་ཅན། །དཀར་དམར་ལྗང་ནག་སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་ཆིངས་དང་། །ཕྱག་དང་ཞབས་རྣམས་རྣམ་པར་སྤྲས། །ཐོད་
སྐམ་ལྔ་ཡིས་དབུ་ལ་བརྒྱན། །རློན་པ་ལྔ་བཅུའི་དོ་ཤལ་ཅན། །རཀྟ་ཞག་དང་ཐལ་ཆེན་གྱིས། །ཐིག་ལེ་རྒྱན་གྱི་དག་པ་འདྲ། ཟོ་རིས་ཚོམ་བུར་བྱས། །སྣ་ཚོགས་རིན་།

༄༅། །ཆེན་རྒྱན་གྱིས་བརྒྱན། །ཞབས་བཞི་གཡས་བསྐུམ་གཡོན་བརྐྱངས་ནས། །དབང་ཕྱུག་ཁ་སྦུབས་མགོ་བོ་དང་། །ཨུ་མའི་ནུ་མ་རབ་བརྫིས་ཤིང་། །ཡེ་
ཤེས་མེ་ཕུང་དབུས་ན་བཞུགས། །ༀ་དིབྟ་ཙཀྲ་ཧ་ན་ཧ་ན་ཧཱུྃ་ཕཊ། ཡུམ་ཆེན་འཁོར་ལོ་རྒྱས་འདེབས་བསྔོ། །ཞལ་གཅིག་ཕྱག་གཉིས་གཡས་འཁོར་ལོ། །གཡོན་
པས་ཐོད་ཁྲག་ཡབ་ལ་སྟོབས། །གཟིག་གི་པགས་པའི་ཤམ་ཐབས་ཅན། །རུས་པའི་རྒྱན་ལྔས་སྐུ་ལ་སྤྲས། །ཐོད་སྐམ་ལྔ་ཡིས་དབུ་ལ་བརྒྱན། །སྐམ་པོ་ལྔ་བཅུས་དོ་
ཤལ་བྱས། །སྦྲུལ་དང་རིན་ཆེན་རྒྱན་གྱིས་སྤྲས། །རཀྟ་ཞག་དང་ཐལ་ཆེན་གྱིས། །ཐིག་ལེ་ཟོ་རིས་ཚོམ་བུར་བྱས། །ཞབས་གཉིས་གཡས་གཡོན་བརྐྱངས་བསྐུམ་
གྱིས༑ །ཡབ་ཀྱིས་གཡོན་ནས་འཁྱུད་པར་བཞུགས། །ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། སྟེང་གི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་ཧཱུྃ་ཀ་ར། །དབུ་
གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒྲ་འབྱིན་སྐུ་ལ་འཁྲིལ། །སྤྲུལ་པ་ཕག་དང་སྨིག་བུའི་མགོ །ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཤར་གྱི་ཕྱོགས་

ཀྱི་གདན་སྟེང་དུ། །ཁྲོ་བོ་ཆེན་པོ་རྣམ་པར་རྒྱལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒེག་མོ་སྐུ་ལ་འཁྲིལ། །སྤྲུལ་པ་སྟག་དང་བྱ་རྒོད་མགོ །ༀ་
 བཛྲ་ཀྲོ་དྷ་ནཱི་ལ་དཎྜ་ཧཱུྃ་ད་ཧ་ད་ཧ་ཧཱུྃ་ཕཊ། མེ་ཡི་མཚམས་ཀྱི་གདན་སྟེང་དུ། །ཁྲོ་བོ་ཆེན་པོ་དབྱུག་སྔོན་ཅན། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྡེར་
མོ་སྐུ་ལ་འཁྲིལ། །སྤྲུལ་པ་གཡག་དང་བྱ་རོག་མགོ །ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ལྷོ་ཡི་ཕྱོགས་ཀྱི་གདན་སྟེངས་སུ། །ཁྲོ་བོ་ཆེན་པོ་གཤིན་རྗེ་
གཤེད༑ །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་དུར་ཁྲོད་སྐུ་ལ་འཁྲིལ། །སྤྲུལ་པ་ཤ་བ་འུག་པའི་མགོ །ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུྃ་བནྡྷ་བནྡྷ་ཧཱུྃ་ཕཊ།
ལྷོ་ནུབ་མཚམས་ཀྱི་གདན་སྟེང་དུ། །ཁྲོ་བོ་ཆེན་པོ་མི་གཡོ་མགོན། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གཏུན་ཁུང་སྐུ་ལ་འཁྲིལ། །སྤྲུལ་པ་གཟིག་དང་
ཁྭ་ཏའི་མགོ །ཨོཾ་བཛྲ་ཀྲོ་དྷ་ཧྱ་གྲཱྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ནུབ་ཀྱི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་རྟ་མགྲིན་རྒྱལ། །དབུ་གསུམ་ཕྱག་དྲུག་ཞབས་བཞི་

༄༅། །བགྲད༑ །རྡོ་རྗེ་གཏུམ་མོ་སྐུ་ལ་འཁྲིལ། །སྤྲུལ་པ་བྱི་ལ་པུ་ཤུད་མགོ །ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་ཧཱུྃ་ཏིཥྛ་ཏིཥྛ་ཧཱུྃ་ཕཊ། ནུབ་བྱང་མཚམས་ཀྱི་གདན་
སྟེང་དུ། །ཁྲོ་ཆེན་གཞན་གྱིས་མི་ཐུབ་པ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་མདའ་སྙེམས་སྐུ་ལ་འཁྲིལ། །སྤྲུལ་པ་ཅེ་སྤྱང་ཁྲ་ཡི་མགོ །ཨོཾ་བཛྲ་ཀྲོ་
དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། བྱང་གི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་བདུད་རྩི་འཁྱིལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་སྒྲ་
མཛད་སྐུ་ལ་འཁྲིལ། །སྤྲུལ་པ་སེང་གེ་ཕ་ཝཾ་མགོ །ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིནྡྷ་ཧཱུྃ་ཕཊ། བྱང་ཤར་མཚམས་ཀྱི་གདན་སྟེང་དུ། །ཁྲོ་ཆེན་ཁམས་གསུམ་
རྣམ་པར་རྒྱལ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་གསོད་མ་སྐུ་ལ་འཁྲིལ། །སྤྲུལ་པ་དྲེད་དང་སྲེ་མོང་མགོ །ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ་སྥོ་ཊ་སྤོ་ཊ་ཧཱུྃ་
ཕཊ༑ འོག་གི་ཕྱོགས་ཀྱི་གདན་སྟེང་དུ། །ཁྲོ་བོ་ཆེན་པོ་སྟོབས་པོ་ཆེ། །དབུ་གསུམ་ཕྱག་དྲུག་ཞབས་བཞི་བགྲད། །རྡོ་རྗེ་རིག་བྱེད་སྐུ་ལ་འཁྲིལ། །སྤྲུལ་པ་དོམ་

དང་བྱི་བའི་མགོ །ཁྲོ་ཆེན་ཡབ་རྣམས་ཐམས་ཅད་ནི། །རྩ་ཕྱག་རྡོ་རྗེ་ཐོད་ཁྲག་དང་། །བར་པས་རང་རང་ཕྱག་མཚན་འཛིན། །མཐའ་མས་ཕུར་སྒྲིལ་ཡུམ་ལ་འཁྱུད། །
ཡུམ་རྣམས་ཕྱག་གཡས་དྲིལ་བུ་འཛིན། །གཡོན་པས་ཐོད་ཁྲག་ཡབ་ལ་སྟོབས། །སྤྲུལ་པའི་ཕྲ་ཐབས་ཉི་ཤུ་པོ། །གཡས་པས་རང་རང་ཕྱག་མཚན་འཛིན། །གཡོན་
པས་ཕུར་འཛིན་རོ་སྟེང་བཞུགས། །ཁྲོ་བོ་ཡབ་ཡུམ་ཕྲ་ཐབས་རྣམས་ཀྱི་ཕྱག་མཚན་སྒྲུབ་ཐབས་ནས་འབྱུང་བ་བཞིན་གསལ་བཏབ། ཨོཾ་བཛྲ་ཡཀྵི་ཎི་ཧཱུྃ་ཛཿ ཨོཾ་བཛྲ་བྷེ་ར་ཝེ་ཧཱུྃ་ཧཱུྃ། ཨོཾ་བཛྲ་ཨ་མྲྀ་ཏ་
ཧཱུྃ་བཾ། ཨོཾ་བཛྲ་མཱ་ར་ཎི་ཧཱུྃ་ཧོཿ ཤར་སྒོར་པུ་ཤུད་མགོ་ཅན་ནི། །མདོག་དཀར་འཛིན་པའི་ལྕགས་ཀྱུ་བསྣམས། །ལྷོ་སྒོར་བྱ་རོག་མགོ་ཅན་ནི། །མདོག་སེར་འཆིང་
བའི་ཞགས་པ་བསྣམས། །ནུབ་སྒོར་སྲིན་བྱའི་མགོ་ཅན་ནི། །མདོག་དམར་སྡོམ་བྱེད་ལྕགས་སྒྲོག་བསྣམས། །བྱང་སྒོར་ཁྲ་ཡི་མགོ་ཅན་ནི། །ལྗང་གུ་མཉེས་བྱེད་
དྲིལ་བུ་བསྣམས། །ཁྲོ་ཆེན་འཁོར་བཅས་ཡབ་ཡུམ་རྣམས། །རྒྱན་སོགས་ཡབ་ཡུམ་ཚུལ་བཞིན་ཏེ། །ཀུན་ཀྱང་རྡོ་རྗེའི་གཤོག་པ་ཅན། །མེ་ཕུང་འབར་བའི་དབུས་ན་

༄༅། །བཞུགས༑ །ཨོཾ་བཛྲ་ཡོ་གི་ཤྭ་རི་ཨཥྚ་བིཾ་ཤ་ཏི་ཧཱུྃ་ཕཊ། ཨོཾ་བཛྲ་ཀཱི་ལི་ཀཱི་ལ་ཡ་དྷ་ཏི་མ་མ་ཤྲཱི་གྷྲཾ་ཀརྨ་ཀཱ་ར་མཱ་ར་སེ་ན་པྲ་མརྡ་ནི་ཧཱུྃ་ཕཊ། དཀྱིལ་འཁོར་ཕྱི་
རིམ་ཁོར་ཡུག་ན། །དབང་ཕྱུག་ཉི་ཤུ་རྩ་བརྒྱད་དང་། །དམ་ཅན་བཀའ་སྲུང་བཅུ་གཉིས་སོགས། །འདིའི་སོགས་ཁོངས་སུ་ནི་གནས་དང་ཡུལ་གྱི་ཕྱག་རྒྱ་སྒོ་མ་བཞི་བརྟན་མ་བཅུ་གཉིས་གྱིང་ཆེན་
བཅོ་བརྒྱད་གྱིང་ཕྲན་འབུམ་སྡེ་དཔག་བསམ་ཤིང་ལྷ་རེ་མ་ཏི་སྐྱེས་བུ་གསུམ་བསེ་ལྕགས་དུང་གསུམ་དམ་ཅན་རྡོར་ལེགས་སོགས་འཁོད་པར་བསམ། དམ་ཚིག་ལ་དགོངས་འཁོད་པར་གྱུར། །ལྷ་ཐམས་ཅད་ལས་འོད་ཟེར་དཀར་
ཨ པོ་འཕྲོ་བར་བསམ། ཞེས་པས་དམ་ཚིག་པ་བསྐྱེད། ཡེ་ཤེས་པ་སྤྱན་འདྲེན་པ་ནི། རང་གི་སྙིང་ག་ནས་འོད་འཕྲོས་པས་ཡེ་ཤེས་ཀྱི་དཀྱིལ་འཁོར་ཡོངས་རྫོགས་ཨོཾ་བཛྲ་ས་མཱ་ཛཿ ཞེས་དང་རྡོ་རྗེ་བསྡུ་
དང་ཤེས་རབ་གཟུགས་བརྙན་སྐུར་སྟོན་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ཞེས་དང་། མ་ལུས་སེམས་ཅན་ཀུན་གྱི་མགོན་གྱུར་ཅིང་། །

བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། ། །
ཞེས་སྤྱན་དྲངས་པས་རྡོ་རྗེ་གཞོན་ནུ་ལྷ་ལྔ་བཅུ་རྩ་གཅིག་རྟེན་དང་བརྟེན་པར་བཅས་པའི་དཀྱིལ་འཁོར་དམ་ཅན་སྲུང་མའི་ཚོགས་དང་བཅས་པ་མདུན་གྱི་ནམ་མཁར་མངོན་སུམ་ལྟ་བུར་བྱོན་པར་བསམ། གོང་འཇིག་རྟེན་པའི་མེ་ལྷའི་སྐབས་བཤད་པ་
ལྟར༑ ཨོཾ་བཛྲ་ཡཀྵི་ཎི། སོགས་སྒོ་མ་བཞིའི་སྔགས་དང་ཕྱག་རྒྱ་ཏིང་ངེ་འཛིན་གསུམ་གྱིས་དགུག་གཞུག་བཅིངས་མཉེས་དབང་དུ་བྱས་པར་བསམ། རྒྱས་འདེབས་པ་ནི། ལྷ་ཐམས་ཅད་ཀྱི་དཔྲལ་བར་ཨོཾ། མགྲིན་
པར་ཨཱཿ ཐུགས་ཀར་ཧཱུྃ། དེ་རྣམས་ལས་འོད་འཕྲོས་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་ཡིག་འབྲུ་གསུམ་གྱི་རྣམ་པར་བྱུང་བ་ལྷ་ཐམས་ཅད་ཀྱི་གནས་
གསུམ་དུ་གཉིས་སུ་མེད་པར་ཐིམ། ཞེས་བརྗོད་ཅིང་། ང་རྒྱལ་བཟུང་བ་ནི། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷ་ཝ་ཨཏྨ་ཀོ྅ཧཾ། ཞེས་བརྗོད། དབང་བསྐུར་བ་ནི། མདུན་གྱི་ནམ་
མཁར་རང་བཞིན་གྱིས་བཞུགས་པའི་ཁྲོ་བོ་རིགས་ལྔ་ལ་གསོལ་བ་བཏབ་སྟེ་ཐལ་མོ་སྦྱར་ཏེ། ཐབས་ཀྱི་སྤྱོད་པས་སེམས་ཅན་དོན། །བྱམས་དང་སྙིང་རྗེས་གང་འདུལ་བ། །སངས་རྒྱས་འཕྲིན་ལས་

༄༅། །རྫོགས་པར་མཛོད། །དབང་དང་བྱིན་རླབས་འདིར་སྩོལ་ཅིག །ཅེས་གསོལ་བ་བཏབ་པས་ཁྲོ་བོ་རིགས་ལྔས་བདུད་རྩིས་གང་བའི་བུམ་པ་ཐོགས་ནས། གཙོ་འཁོར་ཐམས་ཅད་ཀྱི་སྤྱི་བོ་ནས་
དབང་བསྐུར་བར་བསམ་ལ། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རཱི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རཱི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རཱི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་
ཤྭ་རཱི་ཧཱུྃ༴ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རཱི་ཨཱཿ ཞེས་དབང་བསྐུར་བས་གཙོ་བོ་ཡབ་ཡུམ་ཁྲོ་བོ་བཅུ་ཡབ་ཡུམ། ཕྲ་ཐབས་སྒོ་མ་རྣམས་ལ་ཁྲོ་བོ་རིགས་ལྔ་ཚར་རེ་རེ།
དམ་ཅན་དབང་ཕྱུག་མ་རྣམས་ལ་རྡོ་རྗེ་སྔོན་པོ་རྩེ་ལྔ་པ་ཕྱེད་པ་རེས་དབུ་བརྒྱན། དེ་ནས་བྱོན་ཟན་འབུལ་བ་ནི། གོང་བྱོན་ཟན་སྐབས་ཀྱི་ཕྱག་རྒྱས་དགང་བླུགས་བཟུང་ལ། ཀཱི་ལ་ཡ་ལན་གསུམ་གྱིས་
སྔགས་པའི་མར་དགང་བླུགས་བདུན། ཨགྣའི་སྔགས་སྤེལ་ཚིག་དང་བཅས་པ་གསུམ་གྱིས་འབུལ། སླར་ཡང་མཆོད་རྫས་བསྲེག་རྫས་རྣམས་གོང་བཞིན་བྱིན་གྱིས་བརླབས་པའི་རྗེས་སུ། ཌཱ་དྲིལ་བཟུང་ལ། སྒེག་ཕྲེང་གླུ་གར་
བདུག་པ་མེ་ཏོག་མ། །མར་མེ་དྲི་མ་ཉེར་སྤྱོད་རོལ་མོའི་སྒྲས། །ཕྱོགས་བཅུའི་འཇིག་རྟེན་ནམ་མཁའི་ཁམས་བཀང་ནས། །བླ་མ་དཀྱིལ་འཁོར་དམ་ཅན་སྲུང་མ་ལ། །

རྣམ་དག་བློ་ཡིས་མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །ཌ་དྲིལ་རོལ་ཆེན་བྱ་ཞིང་། རང་གི་སྙིང་ག་ནས་སྒེག་མོ་དཀར་མོ་རྡོ་རྗེ་དྲིལ་བུ་འགྱིང་པའི་ཚུལ་གྱིས་འཛིན་པ།
ཕྲེང་བ་མ་སེར་མོ་རིན་པོ་ཆེའི་ཕྲེང་བ་ཐོགས་པ། གླུ་མ་དམར་མོ་པི་ཝཾ་སྦྲེང་པ། གར་མ་ལྗང་ཁུ་རྡོ་དྲིལ་ཐོགས་ནས་གར་བྱེད་པ། སྤོས་མ་དཀར་མོ་དྲི་བཟང་གིས་སྤོས་ཕོར་ཐོགས་ལ། མེ་ཏོག་མ་སེར་མོ་མཛེས་པའི་མེ་ཏོག་ཐོགས་པ། མར་མེ་
མ་དམར་མོས་འོད་གསལ་གྱི་མར་མེ་འཛིན་པ། དྲི་ཆབ་མ་ལྗང་ཁུ་དྲི་ཡི་དུང་ཕོར་ཐོགས་པ་རྣམས་ཀྱི་ལྷ་མོ་བརྒྱད་ཀྱི་མཆོད་པ་དང་། གཞན་ཡང་ཉེར་མཆོད་ནི། པུཥྤེ་དཀར་མོ་མེ་ཏོག་ཐོགས་པ། སྤོས་མ་དུད་ཀས་སྤོས་སྣོད། སྒྲོན་མ་དམར་
མོས་སྣང་གསལ། དྲི་མ་ལྗང་ཁུས་དྲི་ཆབ། རོ་མ་དམར་མོས་ཞལ་ཟས་ཏེ་ཉེར་མཆོད་དང་། གཞན་ཡང་རྫ་རྔ་པི་ཝཾ་གླིང་བུ་ཕེག་རྡོབ་སིལ་སྙན་རོལ་མོ་རྔ་བོ་ཆེ། གཟུགས་སྒྲ་དྲི་རོ་རེག་བྱ་ལ་སོགས་པའི་མཆོད་རྫས་དུ་མ་ཐོགས་པའི་ལྷ་མོ་དཔག་
ཏུ་མེད་པས་ཕྱོགས་བཅུའི་འཇིག་རྟེན་གྱི་ཁམས་བཀང་ནས་དཀྱིལ་འཁོར་གྱི་ལྷ་ཚོགས་རྣམས་ལ་མཆོད་པར་བསམ་ལ། ཨོཾ་བཛྲ་ལཱ་སྱ་ཧཱུྃ། ཨོཾ་བཛྲ་མཱ་ལྱ་ཏྲཱྃ། ཨོཾ་བཛྲ་གཱིརྟི་ཧྲཱིཿ ཨོཾ་བཛྲ་ནིརྟི་ཨཱཿ ཨོཾ་བཛྲ་
དྷཔྤེ་ཧཱུྃ། ཨོཾ་བཛྲ་པུབྦེ་ཏྲཱྃ། ཨོཾ་བཛྲ་ཨཱ་ལོ་ཀེ་ཧཱུྃཿ ཨོཾ་བཛྲ་གྷནྡྷེ་ཨཱཿ ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ༴ ཨོཾ་བཛྲ་ཨཱ་ལོ་ཀེ༴ ༀ་བཛྲ་གྷནྡྷེ༴ༀ་བཛྲ་ནཻ་ཝིདྱ༴

༄༅། །ཨོཾ་བཛྲ་ཤབྡ་ཨཱཿཧཱུྃ། གིས་ཕྱི་མཆོད་དང་། དེ་ནས་ནང་མཆོད་འབུལ་བ་ནི། མདུན་གྱི་ནང་མཆོད་ཀྱི་ཁེབས་བསལ། ལག་པ་གཡོན་པའི་མཐེབ་སྲིན་གྱིས་དབུས་ནས་བླངས་ལ། དམིགས་པ་ནི་གཡོན་པའི་
མཐེ་བོང་ཧྲཱིཿ་ལས་རྟ་མགྲིན། སྲིན་ལག་ཨཱཿལས་ཕག་མོར་བསམ་པ་ཡབ་ཡུམ་སྦྱོར་བ་མཛད་པའི་སྦྱོར་མཚམས་ནས་མཆོད་པའི་ལྷ་མོ་བདུད་རྩིས་གང་བའི་ཐོད་པ་ཐོགས་པ་དཔག་ཏུ་མེད་པ་སྤྲུལ་ཏེ། དེ་ཡང་ཐབ་ཁུང་གི་སྟེང་གི་ནམ་མཁའ་ཆོས་སྐུ་
ཀུན་ཏུ་བཟང་པོ་སོགས་བརྒྱུད་པ་གསུམ་ལྡན་གྱི་བླ་མ། བར་གྱི་ཆ་ལ་རྒྱལ་བ་རིགས་ལྔ་སོགས་ཞི་བ་བཞི་བཅུ་རྩ་གཉིས། བུདྡྷ་ཧེ་རུ་ཀ་སོགས་ཁྲག་འཐུང་ལྔ་བཅུ་རྩ་བརྒྱད་ཐབ་ཁུང་གི་ནང་ན་བཞུགས་པའི་རྡོ་རྗེ་གཞོན་ནུའི་ལྷ་ཚོགས། གཞན་ཡང་
སྟེང་འོག་ཕྱོགས་མཚམས་ཐམས་ཅད་ན་བར་མཚམས་མེད་པར་སངས་རྒྱས་བྱང་སེམས་གྲུབ་པ་རིགས་འཛིན་ཆོས་སྐྱོང་ནོར་ལྷ་ཕྱོགས་སྐྱོང་གཞི་བདག་འབྱུང་པོ་ལ་སོགས་པ་དཔག་ཏུ་མེད་པ་བཞུགས་པ་ཐམས་ཅད་བདུད་རྩིས་མཉེས་པར་བསམས་ལ་
བདུད་རྩི་འཐོར་ཞིང་། རང་བྱུང་གདོད་ནས་དག་པ་ཡི། །རྩ་བརྒྱད་སྟོང་ལ་སྦྱར་བའི་སྨན། །རིགས་ལྔའི་དམ་ཚིག་ལྔ་ཡི་དངོས། །ཡེ་ཤེས་ལྔ་སོགས་གྲུབ་པའི་རྫས། །
རྒྱུད་ལྔ་སེམས་ཅན་ཀུན་སྒྲོལ་ཞིང་། །དུག་ལྔ་སེལ་བའི་བདུད་རྩི་འདི། །ཇི་སྙེད་སངས་རྒྱས་ཐམས་ཅད་དང་། །བྱང་ཆུབ་སེམས་དཔའི་ཚོགས་ཆེན་པོ། །ཐུགས་

དམ་དབྱིངས་ནས་བསྐུལ་བའི་ཕྱིར། །ཕྱོགས་བཅུའི་སངས་རྒྱས་སྲས་བཅས་ལ། །སྐུ་གསུང་ཐུགས་ཀྱི་ངང་ཉིད་དུ། །བདག་ཅག་དད་པས་འབུལ་ལགས་ན། །
བཞེས་ཏེ་ཀུན་ཏུ་དགེས་མཛོད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །ན་མསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། རྒྱལ་བ་ཀུན་དངོས་
རྩ་བའི་བླ་མ་དང་། །རིག་འཛིན་རིག་པའི་བརྒྱུད་པ་ཐམས་ཅད་དང་། །དཔལ་ཆེན་རྡོ་རྗེ་གཞོན་ནུ་ཡབ་ཡུམ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །
ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། འཇིགས་བྱེད་ཆེན་པོ་ཁྲོ་བོ་ཡབ་ཡུམ་བཅུ། །སྤྲུལ་པའི་ཁྲ་ཐབས་ཡབ་ཡུམ་ཉི་
ཤུ་དང་། །སྒོ་མ་བཞི་དང་སྲས་མཆོག་ཕུར་པའི་ལྷ། །རྣམ་དག་བདུད་རྩིའི་དམ་རྫས ཐུགས་རྗེ་ཆེ་དགོངས་དབང་དང་༴ མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཕྱི་
ནང་མཁའ་འགྲོ་འཁོར་བཅས་ཐམས་ཅད་དང་། །གྱིང་ཆེན་བཅོ་བརྒྱད་གྱིང་ཕྲན་འབུམ་སྡེ་དང༌། །དཔག་བསམ་ཤིང་ལྷ་རེ་མ་ཏི་རྣམས་ལ། །རྣམ་དག༴ ཐུགས་རྗེ་

 ༄༅། །ཆེ་དགོངས་དབང་དང་༴ མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། ཤྭ་ན་མུ་ཁ་བདག་ཉིད་ཆེན་མོ་དང་། །བསེ་ཡི་ལྷ་མོ་ཕྱོགས་བཅུའི་རྣལ་འབྱོར་ཚོགས། །
དམ་སྲུང་མཆེད་ལྕམ་བརྟན་མ་བཅུ་གཉིས་ལ། །རྣམ་དག༴ ཐུགས་རྗེ༴ མ་ཧཱ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི། དྲིན་ཆེན་རྩ་བའི་བླ་མའི་ཞལ་དུ་ཁཱ་ཧི། བརྒྱུད་པའི་བླ་
མ་རྣམས་ཀྱི་༴ ཆོས་སྐུ་ཀུན་ཏུ་བཟང་པོའི་ཞལ་དུ༴ ལོངས་སྐུ་རྡོ་རྗེ་སེམས་དཔའི་ཞལ་དུ༴ སྤྲུལ་སྐུ་པདྨ་འབྱུང་གནས་ཞལ་དུ༴ དཀྱིལ་འཁོར་ལྷ་ཚོགས་རྣམས་ཀྱི་
ཞལ་དུ༴ ཁྱད་པར་ཆོས་སྐྱོང་སྲུང་མའི་ཞལ་དུ་ཁཱ་ཧི། རང་ལ་དངོས་གྲུབ་བླང་བ་ནི། བྱང་ཆུབ་མཆོག་ཏུ་ཐུགས་བསྐྱེད་ནས། །དུས་གསུམ་རྒྱལ་བའི་གདུང་འཚོབ་བ། །རིག་
འཛིན་བདག་ཅག་འཁོར་བཅས་ལ། །སྐུ་གསུང་ཐུགས་ཀྱི་དངོས་གྲུབ་སྩོལ། །ཞེས་བརྗོད་ཅིང་ལྕེ་རྩེ་སྨིན་མཚམས། མགྲིན་པ། སྙིང་ཁ་རྣམས་སུ་ཐིག་ལེ་བྱས་ལ། ཀཱ་ཡ་སིདྡྷི་ཨོཾ། ཝཱ་ཀ་
ཧཱུྃ། ཞེས་པས་ནང་མཆོད་དོ། །གསང་བའི་མཆོད་པ་ནི། རང་གི་ཐུགས་ཀ་ནས་ཡུམ་འཁོར་ལོ་རྒྱས་འདེབས་མ་ལ་སོགས་པ་གཙོ་འཁོར་རྣམས་ཀྱི་ཡུམ་གྱི་རང་བཞིན་གྱི་རིག་མ་དཔག་ཏུ་མེད་པ་སྤྲུལ་ནས་དེ་དག་

གིས་ལྷ་ཚོགས་ཐམས་ཅད་ལ་འཁྱུད་པའི་མཆོད་པ་འབུལ་བར་བསམ་ཞིང༌། འཁྲིལ་བའི་མཆོད་ཆེན་མཉམ་སྦྱོར་བས། །ཐབས་དང་ཤེས་རབ་གཉིས་མེད་པའི། །པདྨོ་ལ་ནི་རྡོ་རྗེ་གཞུགས། །
བདག་ཉིད་མཆོད་པས་མཉེས་པར་བྱོས། །ས་མ་ཡ་ཧོ། ས་མ་ཡ་སྟྭཾ། རྭ་གོ་ཨ་ནུ་རཱ་ག་ཡ་མི་བོ་དྷི་ཙིཏྟ། གསང་མཆོད་དང་། དེ་ཁོ་ན་ཉིད་ཀྱི་མཆོད་པ་ནི། མཆོད་བྱ་མཆོད་བྱེད་མཆོད་
ཡུལ་ཐམས་ཅད་ཀ་དག་དེ་ཁོ་ན་ཉིད་ཀྱི་ངང་དུ་མཉམ་པར་བཞག་ལ། མཉམ་པའི་སྒྲུབ་རྫས་ཆེན་པོ་ནི། །བདག་དང་མཉམ་པའི་ཚོགས་ལ་འབུལ། །བཟའ་དང་བཅའ་དང་བཏུང་བ་བགོ །
ལོངས་སྤྱོད་ལྔ་ལྡན་ཐམས་ཅད་ནི། །དཀྱིལ་འཁོར་ལ་ཡང་དཀྱིལ་འཁོར་ཐིམ། །ཨ་ལ་ལ་སྟེ་དཀྱིལ་འཁོར་ཐིམ། །ཛཿཧཱུྃ་བྃ་ཧོཿ ཤྲཱི་ཧེ་རུ་ཀ་མ་ཧཱ་བཛྲ་ཨཱ་ཝེ་ཤ་ཡ།
ཨཱ་ཝེ་ཤ་ཡ། པྲ་ཝེ་ཤ་ཡ། པྲ་ཝེ་ཤ་ཡ། མ་ཧཱ་སུ་ཁ་པྲ་ཏིཙྪ་ཧོཿ པྲ་ཏི་གྲཱྀཧྞ་ཁཱ་ཧི། དེ་ཁོ་ན་ཉིད་ཀྱི་མཆོད་པའོ། །བསྒྲལ་བའི་མཆོད་པ་ནི། རང་གི་སྙིང་ག་ནས་སྤྲུལ་པའི་ཁྲོ་བཅུ། ཕྲ་ཐབས།
སྒོ་མ་བཞི་ལ་སོགས་པ་དཔག་ཏུ་མེད་པ་སྤྲོས་ཏེ། དེ་དག་གི་ཕྱོགས་བཅུའི་འཇིག་རྟེན་གྱི་ཁམས་ན་གནས་པའི་གདུག་པ་ཅན་ཞིང་བཅུ་ཚང་ཞིང་བསྒྲལ་བར་འོས་པ་ཐམས་ཅད་ཀྱི་སྙིང་ག་ནས་ལྕགས་ཀྱུས་བཀུག །མགྲིན་པ་ནས་ཞགས་པས་བཅིངས།

༄༅། །མཚོན་ཆ་དཔག་ཏུ་མེད་པས་སྡིགས་ཤིང་བཀུག་ནས་རང་ཉིད་མདུན་བསྐྱེད་དང་བཅས་པའི་མདུན་དུ་གནམ་ལྕགས་ཀྱི་འབྲུབ་ཁུང་དུ་བཅུག་སྟེ་བསྒྲལ་བའི་ལས་བྱ་བར་བསམ་ཞིང་། དྲིལ་བུ་དྲག་ཏུ་དཀྲོལ་རྡོ་རྗེ་གསོར་ཞིང་གཞན་
ཡང་རོལ་མོའི་སྒྲ་དྲག་པོ་སྣ་ཚོགས་མཚམས་རྔམས་དང་བཅས། ཛཿ དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ༴ བདག་ཉིད་ཆེན་
མོའི་དུས་ལ༴ ས་བདག་རྒྱལ་མོའི་དུས༴ ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་བའི་དུས་ལ་བབ། །བྱང་ཆུབ་མཆོག་ཏུ་སེམས་བསྐྱེད་ནས། །དུས་
གསུམ་སངས་རྒྱས་སྲས་བཞིན་དུ། །རིགས་འཛིན་བདག་ཅག་རྣམས་ལ་ནི། །གནོད་ཅིང་གདུག་པའི་དགྲ་དང་བགེགས། །བདུད་དང་བར་དུ་གཅོད་པ་རྣམས། །ཁྲོ་
བོ་ཆེན་པོའི་བྱིན་རླབས་ཀྱིས། །ཡུད་ཙམ་གྱི་ནི་འདིར་བཀུག་ནས། །མངོན་སྤྱོད་ཚུལ་གྱིས་བསྒྲལ་བ་དང་། །ལུས་ངག་ཕྱེ་མར་མཛད་ནས་ཀྱང་། །སྡུག་བསྔལ་
ཉམས་སུ་མྱོང་བར་མཛོད། །ཨོཾ་ལཾ་ཧཱུྃ་ལཾ། སྟམྦྷ་ནན། མོ་ཧཾ་གྷ་ཏ་ཡ། བྷ་ག་ཝཱན། ཧྲཱིཿཥྚཱི་ཝི་ཀྲྀ་བཛྲ་ཧཱུྃ་ཀ་ར་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ། ཛཿཧཱུྃ་བཾ་ཧོ། 

སརྦ་བིགྷཱན་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཁ་ཏཾ་ཁ་ཏཾ་ཁ་ཏཾ། ཧཱུྃ་ཧཱུྃ། ཕཊ་ཕཊ། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། ཧ་ཧ་ཧཱུྃ་ཧཱུྃ། ཕཊ་ཕཊ། བསྒྲལ་བའི་མཆོད་པའོ། །
རཀྟའི་མཆོད་པ་ནི། བཤད་མ་ཐག་པའི་དགྲ་བགེགས་རྣམས་ཀྱི་སྙིང་ཁྲག་རྒྱ་མཚོ་ལྟར་འཁྱིལ་བ་ལྷ་རྣམས་ཀྱིས་ཐོད་སྐྱོགས་སུ་བཅུས་ནས་ཞལ་དུ་གསོལ་བར་བསམ་ཞིང་། ཌཱ་དྲིལ་དང་བཅས། ཧེ་རུ་ཀ་ཡི་གནས་བཅུ་དང་། །
དུར་ཁྲོད་ཆེན་པོའི་གནས་བརྒྱད་ནས། །དཔལ་ཆེན་འཁོར་བཅས་སྤྱན་དྲངས་ཏེ། །དུར་ཁྲོད་མཆོག་གི་གནས་འདི་རུ། །ཞིང་ཆེན་གསར་རྙིང་ཏི་རར་བཅས། །
དམར་གྱི་ཨརྒྷཾ་རྒྱ་མཚོར་སྐྱིལ། །ཁྲོ་བོ་འབར་བའི་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཧཱུྃ་བཾ་ཧོཿ ཤྲཱི་ཧེ་རུ་ཀ་མ་ཧཱ་མཱཾ་ས། རཀྟ་
ས་མུ་དྲ་ཁ་ཁ་ཁཱ་ཧི་ཁཱ་ཧི་ཧྲྀ་ད་ཡ་པི་པ་ཐ་ཧཱུྃ་ཕཊ། རཀྟའི་མཆོད་པའོ། །ཁམས་གསུམ་ཡོངས་བསྒྲལ་གྱི་མཆོད་པ་ནི། བསྒྲལ་མ་ཐག་པའི་དགྲ་བགེགས་རྣམས་ཀྱི་ལུས་གཟུགས་ཁམས། ངག་འདོད་ཁམས།
གཟུགས་མེད་ཁམས་ཀྱི་རང་བཞིན་ཅན་བསྒྲལ་བ་ལས་བྱུང་བའི་ཤ་ཁྲག་རུས་གསུམ་གྱིས་མཆོད་པར་བསམས་ལ། ཌཱ་དྲིལ་གྱི་མུ་ནས། ང་ནི་ཟ་།ཁམས་གསུམ་མ་ལུས་བསྒྲལ་བ་དང་། །

༄༅། །གདུལ་དཀའ་མཐའ་དག་འདུལ་བའི་ཕྱིར། །ཤ་རུས་ལ་སོགས་བཟའ་བར་བྱ། །ང་ནི་ཁྲག་འཐུང་ཆེན་པོ་སྟེ། །དམར་གྱི་ཨརྒྷཾ་རྒྱ་མཚོར་འཁྱིལ། ། 
འཁོར་བའི་དྲྭ་བ་གཅོད་པའི་ཕྱིར། །འཁོར་གྱི་ཕྲ་མེན་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཧཱུྃ་བཾ་ཧོཿ ཤྲཱི་ཧེ་རུ་ཀ། མ་ཧཱ་རུ་དྷི་ར་
ཁཱ་ཧི། མ་ཧཱ་མཱཾ་ས་ཁཱ་ཧཱི་མ་ཧཱ་མསྟ་ཀ་ཁཱ་ཧི། མ་ཧཱ་ཨསྠི་ཁཱ་ཧི། ཁམས་གསུམ་ཡོངས་བསྒྲལ་གྱི་མཆོད་པའོ། གཏོར་མའི་མཆོད་པ་ནི། གཏོར་མ་བྱིན་རླབས་ཀྱི་སྐབས་སུ་བྱིན་གྱིས་བརླབ་པའི་དཔལ་ཆེན་པོའི་
གཏོར་མ་དེ་ཉིད་ངོ་བོ་ཡེ་ཤེས་ཀྱི་བདུད་རྩི་ཟད་མི་ཤེས་པའི་རང་བཞིན་ལ། རྣམ་པ་དགྲ་བགེགས་ཀྱི་ཤ་ཁྲག་རུས་པའི་ཕུང་པོ་ཆེན་པོར་བསམ། ཐབ་ནང་གི་ལྷ་ཐམས་ཅད་ཀྱི་སྔགས་རྡོ་རྗེ་རྩེ་ལྔ་པ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་ཐམས་
ཅད་གསོལ་བར་བསམ་ལ། ཌཱ་དྲིལ་གྱི་མུ་ནས། བླ་མེད་མཆོག་གི་མཆོད་པ་དམ་པ་འདི། །ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །
ཐུགས་དམ་བཞིན་དུ་ཅི་བདེར་བཞེས་སུ་གསོལ། །ཛཧཱུྃ་བཾ་ཧོཿ ཤྲཱི་ཧེ་རུ་ཀ །ཨི་དཾ། པུཥྤཾ། དྷཥྤཾ། དཱི་པཾ། གནྡྷཾ། བ་ལིཾ་ཏ་པྲ་ཏིཙྪ་ཧོཿ གྲཱྀཧྞ་ཁཱ་ཧི། 

བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། གཏོར་མའི་མཆོད་པའོ། །དེ་ནས་ཌཱ་མ་རུ་བཞག་ལ་རྡོ་རྗེ་ཕྱག་འཚལ་བའི་ཚུལ་དང་དྲིལ་བུ་མཚམས་མཚམས་སུ་དཀྲོལ་ལ་བསྟོད་པའི་མཆོད་པ་ནི། སྒེག་ཅིང་དཔའ་དང་མི་སྡུག་
ཚུལ་སྟོན་ཅིང་། །རྒོད་དང་གཤེ་དང་འཇིགས་སུ་རུང་བ་དང་། །སྙིང་རྗེ་རྔམས་དང་ཞི་བ་ལ་སོགས་པ། །གར་དགུའི་རོལ་མཛད་རྡོ་རྗེ་གཞོན་ནུའི་སྐུ། །ཨེ་ཀ་ཛ་ཊཱི་
གུ་ཧྱ་གསང་བའི་ཡུམ། །ཧཱུྃ་མཛད་སྒྲ་འབྱིན་ཕག་དང་སྨིགས་བུའི་མགོ། །རྣམ་རྒྱལ་སྒེག་མོ་སྟག་དང་བྱ་རྒོད་མགོ །དབྱུག་སྔོན་སྡེར་མོ་གཡག་དང་བྱ་རོག་མགོ །
གཤིན་རྗེ་དུར་ཁྲོད་ཤ་བ་འུག་པའི་མགོ །མི་གཡོ་གཏུན་ཁུང་གཟིག་དང་ཁཱ་ཏའི་མགོ །རྟ་མགྲིན་གཏུམ་མོ་བྱི་ལ་སྤུ་ཤུད་མགོ །གཞན་གྱིས་མི་ཐུབ་མདའ་སྙེམས་སྤྱང་
ཁཱའི་མགོ །འཁྱིལ་པ་སྒྲ་མཛད་སེངྒེ་ཕ་ཝཾ་མགོ །ཁམས་གསུམ་གསོད་མ་དྲེད་དང་སྲེ་མོང་མགོ །སྟོབས་ཆེན་རིག་བྱེད་དོམ་དང་བྱི་བའི་མགོ །གནོད་སྦྱིན་འཇིགས་
མ་བདུད་རྩི་གསོད་བྱེད་མ། །དངོས་གྲུབ་མཆོག་སྩོལ་ཡེ་ཤེས་ཆེན་པོའི་ལྷ། །དཀྱིལ་འཁོར་ཆེན་པོའི་བཀའ་སྲུང་དམ་ཅན་སོགས། །འཕྲིན་ལས་བཞི་སྒྲུབ་དམ་ཚིག་

༄༅། །རྗེས་སྤྱོད་པའི། །དཀྱིལ་འཁོར་ལྷ་ཚོགས་རྣམས་ལ་ཕྱག་འཚལ་བསྟོད། །གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །ཁྲོ་རྒྱལ་འདུས་པའི་
སྲས་མཆོག་ཀཱི་ལ་ཡ། །རིགས་ལྔ་ཁྲོ་བཅུ་སྒོ་མ་རྣམ་པ་བཞི། །བགེགས་འདུལ་བྱང་ཆུབ་སེམས་ཀྱི་དངོས་ལ་བསྟོད། །བསྟོད་པའི་མཆོད་པའོ། །དེ་ནས་བསྲེག་རྫས་འབུལ་བ་ནི། གོང་
དུ་བཤད་པའི་གོ་རིམ་བཞིན་ལ་སྔགས་རྣམས་ཀཱི་ལ་ཡ་འབའ་ཞིག་གིས་འབུལ། འབུལ་ཡུལ་ཀྱང་། ཡམ་ཤིང་ནི་མེ་འོད་འབར་བ་ལ། ཞུ་བའི་རྫས་རྣམས་ནི་ལྷ་ཐམས་ཅད་ཀྱི་ཞལ་དུ། གོང་བུའི་རྫས་རྣམས་ནི་ཕྱག་ཏུ། ཀུ་ཤ་ནི་དབུ་ཡི་
གཙུག་ཏོར་ལ་ཕུལ་བར་བསམ་མོ།། ༈ བཞི་པ་བསྙེན་པ་དང་རྒྱུན་གྱི་སྦྱིན་སྲེག་གི་དབྱེ་བ་བསྟན་པ་ནི། བསྙེན་པའི་སྐབས་སུ་བསྙེན་ཚད་འབུམ་གྲངས་ཀྱི་བཅུ་ཆའི་སྦྱིན་སྲེག་གི་གྲངས་འཛིན་དགོས་པས། དེ་ཡང་སྡིག་པ་ཞི་བ་དང་གསང་
སྔགས་ལྷག་ཆད་ཀྱི་ཉེས་པ་གསོ་བའི་ཕྱིར་ཏིལ་ལམ་ཡུངས་ཀར་གང་རུང་ལ་བཅུ་ཆའི་གྲངས་འཛིན་ཅིང་། སྟོང་ར་ཅན་ལ་སོགས་པའི་མཐར་གྲངས་འཛིན་གྱི་ཏིལ་ཡུང་གང་རུང་ཐབ་ནང་དུ་ཐོག་མར་ཕུལ། དེ་ནས་ཡམ་ཤིང་ནས་ཀུ་ཤའི་བར་གྱི་རྫས་
རྣམས་ཀཱི་ལ་ཡ་སྤེལ་ཚིག་དང་བཅས་པས་ཚར་བཅུ་གཅིག་ཕུལ། ཡང་སྔར་བཞིན་ཏིལ་ཡུང་ལ་གྲངས་བཟུང་དེ་འདྲ་བ་ལན་བཅུ་གཅིག་ཕུལ་བའི་མཐའ་མར་བྱོན་ཟན་གྱི་སྐབས་ལྟར་མར་དགང་བླུགས་བདུན་སྤེལ་ཚིག་དང་བཅས་པ་ལན་གསུམ་

འབུལ༑ དེ་ནས་སྒེག་ཕྲེང་སོགས་ཕྱི་མཆོད། རང་བྱུང་སོགས་ནང་མཆོད། སྒེག་ཅིང་སོགས་བསྟོད་པའི་མཆོད་པ་རྣམས་ཀྱི་རྗེས་སུ་ཡི་དམ་ཆོས་སྐྱོང་སོགས་ཀྱི་གཏོར་ཆོག་རྣམས་བྱ་བ་ཡིན་ལ། ཡང་བསྙེན་པ་སོགས་མ་ཡིན་ཞིང་
རང་དང་གཞན་གྱི་དོན་དུ་བར་ཆད་ལ་སོགས་པ་ཞི་བའི་ཕྱིར་འཕྲལ་ལ་སྦྱིན་སྲེག་བརྩམས་པ་རྣམས་ལ་ནི་བསྙེན་པའི་བཅུ་ཆ་ལྟ་བུའི་གྲངས་འཛིན་ཐུབ་ན་རབ་དང་། དེ་མིན་ཀྱང་ད་ལྟར་ཕྱག་ལེན་ལ་མཛད་པ་ལྟར་ཀཱི་ལ་ཡ་ཁོ་ན་ཐོག་མར་ཡམ་ཤིང་
རྐྱང་པ་བརྒྱ་རྩ་ཕུལ་བའི་སྤེལ་ཚིག་དང་བཅས་པ་འབུལ། འདི་ལ་ཐོག་མ་གཅིག་གཉིས་ཤིག་དང་མཚམས་མཚམས་སུ་རེ་གཉིས་མ་གཏོགས་དངོས་སུ་མི་འབུལ་ཞིང་སྟོངས་ཀ་བྱས་ལ་ཕྱོགས་གཅིག་ཏུ་བསགས་ཤིང་རིམ་གྱིས་མེ་ཁ་གསོ། དེ་ནས་
མར་ནས་བཟུང་སྟེ་ཀུ་ཤའི་བར་རྫས་སོ་སོ་ནས་བརྒྱ་རྩ་རེ་ཕུལ་ཞིང་མཐར་སྤེལ་ཚིག་སྦྱར། དེ་ཐམས་ཅད་ཕུལ་བའི་རྗེས་སུ་མར་དགང་བླུགས་བདུན་སྤེལ་ཚིགས་དང་བཅས་པ་ལན་གསུམ་འབུལ། སྦྱིན་བདག་ལྟ་བུ་དངོས་སུ་ཉེ་སྐོར་ན་ཡོད་ན།
དེའི་མཐེ་བོང་དང་བླུགས་གཟར་ལྷན་ཅིག་བཟུང་ལ་གང་བའི་སྦྱིན་སྲེག་བདུན་གསུམ་ཉི་ཤུ་རྩ་གཅིག་པོ་འདི་འབུལ་ཞིང་། སྤེལ་ཚིག་ཀྱང་སྦྱིན་པའི་བདག་པོ་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་
སྒྲིབ་པ་བག་ཆགས་དང་བཅས་པ་ཐམས་ཅད་དང་། སྐྱེ་བ་འདིར་ཡང་ལན་ཆགས་ཤིང་ཤ་འཁོན་དུ་གཉེར་བའི་མི་དང་མི་མ་ཡིན་གྱི་གདུག་རྩུབ་ཀྱིས་ཚེ་དང་སྲོག་ལ་རྒོལ་བ་

༄༅། །སོགས་མི་མཐུན་པའི་ཕྱོགས་ཐམས་ཅད་ཤིནཾ་ཀུ་རུ་སྭཱ་ཧཱ། ཞེས་བརྗོད། དེ་ནས་ཕྱི་མཆོད་ནང་མཆོད་བསྟོད་པའི་མཆོད་པ་རྣམས་ཀྱང་གོང་དུ་བཤད་པ་བཞིན་བྱའོ། །ད་ནི་ཞལ་བྱུང་ཡི་དམ་ཆོས་
སྐྱོང་སོགས་ལ་གཏོར་མ་འབུལ་བ་ནི། རང་རང་གི་ཕྱག་ལེན་ལྟར་གོ་རིམ་བཞིན་ཕུལ་བའི་རྗེས་སུ་བསྐང་བའང་རྒྱས་བསྡུས་སྐབས་སྦྱར་གྱི་གཏོར་འབུལ་ཡན་དང་། ཡང་སྦྱིན་སྲེག་ཐུན་བཅད་ལྟ་བུ་ཡིན་ན་ཐུན་གོང་མ་རྣམས་ལ་མཆོད་བསྟོད་ཀྱི་རྗེས་
སུ་གཏོར་མ་རྣམས་བཛྲ་ཀྲོ་དྷས་བསངས། རང་གི་ཐུགས་ཀ་ནས་རཾ་དམར་པོ་སྤྲོས་པའི་མེས་གཏོར་མའི་སྣོད་ལ་རེག་པས་མི་གཙང་བ་བསྲེགས། སོགས་ནས། ཨོཾ་ཨཱཿཧཱུྃ་ཧ་ཧོ་ཧཱིའི་རྗེས་སུ་
ཀྱེ་རྡོར་ལྟ་བུ་ལ་འབུལ་ན། གཏོར་མའི་སྟེང་གི་ནམ་མཁར་ཨེ་ཨེ་སོགས་གཏོར་ཆོག་བཞིན། སླར་ཡང་བྱིན་རླབས་དྲན་པར་བྱས་ལ། ཨོཾ་ཨཱཿཧཱུྃ་ཧ་ཧོ་ཧྲཱིཿ སོགས། དེ་རྗེས། མདུན་གྱི་ནམ་མཁའ་དུར་
ཁྲོད་ཆེན་པོ་བརྒྱད་ཀྱི་སོགས་གུར་མགོན་ལྕམ་དྲལ་གདོང་བཞི་ལས་མཁན་དང་བཅས་པའི་གཏོར་མ་ཕུལ། དཀར་བདུད་ལྕམ་དྲལ་གྱི་གཏོར་མའང་བྱིན་གྱིས་བརླབས་ལ། མདུན་གྱི་ནམ་མཁའི་གནས་སུ་པདྨ་ཉི་ཟླའི་
གདན་ལ་སོགས་གཏོར་མགྲོན་བསྐྱེད་ཡེ་ཤེས་པ་སྤྱན་དྲངས་དབང་བསྐུར་དམ་ལ་བཞག །གཏོར་མ་ཕུལ། ཕྱི་ནང་གི་མཆོད་པས་མཆོད། འཕྲིན་ལས་གཞོལ། ཕུར་སྲུང་གི་གཏོར་མའང་བྱིན་གྱིས་བརླབས། སྤྱན་དྲངས་གཏོར་མ་ཕུལ།

སྨན་རཀ་གིས་མཆོད། འཕྲིན་ལས་གཞོལ། མཁའ་འགྲོ་སྤྱི་གཏོར་གཞི་བདག་རྣམས་ལའང་གཏོར་མ་འབུལ་ལོ། །འདི་རྣམས་རང་རང་གི་ཕྱག་ལེན་ལ་ཡོད་ན་དེ་དག་ནང་བཞིན་དང་། མེད་ཚེ་ས་ལོའི་གསུང་ལ་སྔགས་འཆང་ཆེན་པོས་ཟིན་
བྲིས་མཛད་པའི་གཏོར་ཆོག་ཆེན་མོ་ནང་བཞིན་བྱ། གཏོར་བསྔོ་རྣམས་ཀྱི་རྗེས་སུ་བསྟོད་པའང་རྒྱས་བསྡུས་ཇི་ལྟར་རིགས་པའམ། ཡང་ན་ས་ལོའི་གཏོར་ཆོག་ནས་འབྱུང་བ་ལྟར་མགོན་པོ་ལྷ་མོ་ཞལ་རྣམས་ཀྱི་སྔགས་ཐུང་བརྗོད། བསྟོད་པ་སངས་
རྒྱས་བསྟན་སྲུང་མ། མགོན་པོ་ལྷ་མོ་ཞལ། ལས་མཁན་རྣམས་ལ་བློ་ཀ་རེ་རེ། དེ་རྗེས་འཕྲིན་འཅོལ་གྱི་ཚིག །ཁྱད་པར་དཀར་བདུད་ལྕམ་དྲལ་ཕུར་སྲུང་རྣམས་ལ། བྷྱོཿ དཔལ་ལྡན་དཀར་མོ་ཆེན་མོ་ནི། །སྔོན་
ཚེ་ཆེ་མཆོག་ཧེ་རུ་ཀའི། །སྤྱན་སྔར་ཁས་བླངས་དེ་བཞིན་དུ། །བདུད་དང་མུ་སྟེགས་འདུལ་བ་དང་། །དགྲ་བགེགས་མ་ལུས་སྒྲོལ་བ་དང་། །སྒྲུབ་པོ་འཁོར་བཅས་
བསྲུང་བ་དང་། །བསམ་པ་ཐམས་ཅད་བསྒྲུབ་པ་དང་། །བཅོལ་པའི་འཕྲིན་ལས་གྲུབ་པར་མཛོད། །ཀྱིས་དཀར་མོ་དང་། ཧཱུྃ། སྔོན་ཚེ་བདུད་ཀུན་གྱི་ནི་བདག་པོ་སྟེ། །
ཤིན་ཏུ་མི་བཟོད་རྡོ་རྗེ་ཁྲག་འཐུང་གི །སྤྱན་སྔར་ཁས་བླངས་བདུད་རྒྱལ་ཐོད་ཕྲེང་ཅན། །མཐུ་རྩལ་རྨད་བྱུང་ནག་པོ་ཆེ་ལ་བསྟོད། །ཀྱིས་བདུད་རྒྱལ། ཕྱག་ལེན་གྱི་ཁྲིགས་ནི་བདུད་

༄༅། །རྟ་བྲ་ནག་སོགས་བྲན་བདུད་ཀྱི་བསྟོད་པའང་མཛད་མོད། མ་བྱས་ཀྱང་ཆད་པའི་སྐྱོན་མེད་དོ། །ཕུར་སྲུང་ལ། སློབ་དཔོན་ཆེན་པོ་པདྨ་འབྱུང་གནས་ཀྱི། །སྤྱན་སྔར་ཕུར་པའི་སྲུང་མར་
ཞལ་བཞེས་པའི། །བདག་ཉིད་ཆེན་མོ་ཤྭ་ན་བསེ་མོའི་ཚོགས། །དཔལ་གྱི་ཕོ་ཉ་མཐུ་རྩལ་རྫུ་འཕྲུལ་ཅན། །དམ་ཅན་ནག་མོ་སྡེ་གསུམ་མཆེད་བཅུ་གཉིས། །རྣམ་ལྔ་
རྒྱན་གྱི་གཏོར་མ་འདི་བཞེས་ལ། །མ་སྲིང་བྱམས་པའི་ཚུལ་གྱིས་གྲོགས་མཛོད་ཅིག །ཐུགས་དམ་རྗེས་དགོངས་བཅོལ་པའི་ཕྲིན་ལས་མཛོད། །ཅེས་པས་བསྟོད། དེ་ནས་རྡོ་
རྗེའི་གླུ། བཀྲ་ཤིས་བསྔོ་བ་སྨོན་ལམ། དེ་ནས་དངོས་གྲུབ་བླང་བ། བཟོད་པར་གསོལ་བ། ཡེ་ཤེས་པ་གཤེགས་གསོལ། མེ་ལྷ་ལྷག་མས་མཆོད་པ། བསྔོ་སྨོན་ཤིས་བརྗོད་རྣམས་འོག་ནས་འབྱུང་བ་ལྟར་བྱ་བ་ཡིན་ཅིང་
ལྟ་བུ་ཞིག་ལ། གོང་དུ་བཤད་པ་ལྟར་བསྐང་བའི་གཏོར་འབུལ་ཡན་གྲུབ་པར་བྱས་ན། འབྱོར་ན་ཚོགས་ཀྱི་ཡོ་བྱད་ཅི་འབྱོར་པ་མཆོད་གཏོར་རྣམས་ཀྱི་མདུན་དུ་བཤམས། ནང་མཆོད་ཀྱིས་སྦྱངས། རྡོ་རྗེའི་རྩེས་ནང་མཆོད་འཐོར་ཚུལ་དང་།
ཨོཾ་བཛྲ་ཀྲོ་དྷས་བསངས། རང་གི་ཐུགས་ཀ་ནས་རཾ་དམར་པོ་སྤྲོས་པ་ཚོགས་ཀྱི་སྣོད་ལ་རེག་པས། སོགས་ནས། ཚོགས་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་

མཚོ་ཆེན་པོར་གྱུར། གྱི་བར། སྨན་རཀ་གཏོར་གསུམ་བྱིན་རླབས་ལྟར་ལས། འདོན་པ་ཅུང་ཟད་བསྒྱུར། ཨོཾ་ཨཱཿཧཱུྃ་ཧ་ཧོ་ཧྲཱིཿ བྱིན་རླབས་ཌཱ་དྲིལ་བསིལ་བའམ་སྤྲོ་ན་ཕྱག་ལེན་ལ་མཛད་པ་ལྟར་རྔ་བརྡུང་དང་བཅས་ཚོགས་
ཞིང་སྤྱན་འདྲེན་པ་ནི། དམིགས་མེད་མཁའ་ལྟར་དག་ཅིང་ཁྱབ་པའི་སྐུ། །སྤྱན་དྲངས་གཤེགས་སུ་གསོལ་བར་མི་དམིགས་ཀྱང་། །ཐུགས་རྗེའི་ངང་ཉིད་ཆོས་སྐུ་དག་པ་ལས། །
ཡེ་ཤེས་སྒྱུ་མར་རོལ་ཏེ་གཤེགས་སུ་གསོལ། །རོལ་མོ་དང་བཅས། ༀ་ཨེ་ཧྱེ་ཧི་བྷ་ག་ཝཱན། མ་ཧཱ་ཀཱ་རུ་ཎི་ཀ་ས་པ་རི་ཝཱ་ར་དྲི་ཤྱ་ཧོཿ ས་མ་ཡ་སྟཾ། ཨེ་ཨཱ་རལླི་ཧྲི་ཧྲིཾ།
ཞེས་བརྗོད་པས་བླ་མ་ཡི་དམ་མཁའ་འགྲོ་དམ་ཅན་སྲུང་མའི་ཚོགས་དང་བཅས་པ་མདུན་གྱི་ནམ་མཁའི་ཁམས་གང་བར་བསམ། ཚོགས་འབུལ་བ་ནི་ཐོད་པ་ལ་སོགས་པའི་སྣོད་དུ་ཚོགས་རྫས་རྣམས་ཀྱི་ཕུད་ནས་བསྡུས་ལ། གཟུགས་ཀྱི་
མཆོད་པ་ཁྱད་པར་ཆེ། །སྒྲ་ཡི་མཆོད་པ་ཡིད་འོང་ལྡན། །དྲི་ཡི་མཆོད་པས་ཚིམ་པར་མཆོད། །རོ་ཡི་མཆོད་པས་བདེ་མཆོག་ལྡན། །རེག་བྱའི་མཆོད་པ་བླ་ན་མེད། །
མཆོད་པ་རྣམ་པ་ལྔ་རྣམས་ཀྱིས། །ཕྱོགས་བཅུའི་ནམ་མཁའི་ཁམས་བཀང་ནས། །དཀྱིལ་འཁོར་ཀུན་ཏུ་རྒྱས་པར་འབུལ། །བླ་མེད་མཆོག་གི་མཆོད་པ་དམ་པ་འདི། །

༄༅། །ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །ཐུགས་དམ་བཞིན་དུ་ཅི་བདེར་བཞེས་སུ་གསོལ། །ཞེས་བརྗོད་ལ་
མཆོད་གཡོག་པས་ཚོགས་ཕུད་རྣམས་གཏོར་མའི་དྲུང་དུ་བཞག །ཚོགས་ཆང་ཕུད་ཕོར་གྱི་ནང་དུ་བླུགས། ཞོ་དང་ཚོད་མ་ལ་སོགས་ཡོད་ནའང་དེས་རིགས་འགྲེ། དཔོན་སློབ་རྣམས་ཀྱིས་རོལ་མོ་དང་བཅས། ཛཿཧཱུྃ་བྃ་ཧོཿ ཤྲཱི་ཧེ་རུ་
ཀ་ཨི་དཾ། པུཥྤཾ དྷཱུ་པཾ། དཱི་པཾ། བ་ལིཾ་ཏ་པྲ་ཏིཙྪ་ཧོཿ གྲྀཧྞ་ཁཱ་ཧི། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། དང་པོ་ཚོགས་ཀྱི་མཆོད་པའོ། །ཚོགས་བར་པ་བཤགས་པའི་མཆོད་པ་ནི། སྐྱེ་
བ་དཔག་ཏུ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་གི་ཚོགས་དང་ཁྱད་པར་ཚེ་འདིར་ཡང་གསང་སྔགས་ཀྱི་རྩ་བ་དང་ཡན་ལག་གི་དམ་ཚིག་ལ་ཉམས་ཆགས་འགལ་འཁྲུལ་ཅི་མཆིས་པ་ཐམས་ཅད་འགྱོད་སེམས་དྲག་པོའི་སྒོ་ནས་བཤགས་པར་བྱའོ་
སྙམ་པས་རྔ་བརྡུང་དང་བཅས། ལུས་ཀྱི་སྡིག་པ་བགྱིས་པ་མངོན་སུམ་དུ། །ངག་གི་ཚིག་འཁྱལ་སྨྲས་པ་ངག་ཏུ་བརྗོད། །སེམས་ཀྱི་བློ་ནོར་ལོག་པར་སེམས་ལ་སོགས། །འདོད་
ཁྲོ་གཏི་མུག་དབང་གིས་ནོངས་བགྱིས་པ། །བཀྲ་བའི་ལྷ་ཚོགས་ཁྱེད་ལ་བཟོད་པར་གསོལ། །བཟོད་པར་གསོལ་ལོ་ཚངས་པར་སྩལ་དུ་གསོལ། །ཡེ་ཤེས་ལྷ་ལ་རྟོག་པ་

མི་མངའ་ཡང་། །དེ་ཡི་འཁོར་དུ་གཏོགས་པའི་དམ་ཅན་རྣམས། །མི་ཡི་སྐྱོན་མཐོང་ཙམ་ན་བརླག་པར་མཛད། །ཉམས་ཆགས་འགལ་འཁྲུལ་ཅི་མཆིས་མཐོལ་ལོ་
བཤགས༑ །མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ། །འདི་རྣམས་ལ་རྔ་བརྡུང་རོལ་མོ་དཀྲོལ་བ་སོགས་འདིར་བཤད་པ་ནི་ས་སྐྱ་རང་གི་ཕྱག་ལེན་དང་བསྟུན་པ་ཡིན་ཅིང་། གཞན་དུ་ན་གོང་སྤྱན་
འདྲེན་གྱི་སྐབས་སུ་ཌཱ་དྲིལ་ལ་སོགས་མཛད་ཚེ་འོག་མ་རྣམས་ལའང་དེ་བཞིན་དུ་ངེས་པར་གནང་དགོས་ཏེ། ཕུར་པ་འདི་ནི་གཞི་ཐམས་ཅད་རྙིང་མའི་ཕྱག་ལེན་ལ་ལྟོས་པས་ཌཱ་དྲིལ་སོགས་ལའང་རྙིང་མ་བ་རྣམས་སྤྲོས་པ་ཆེ་བས་སོ། །གང་ལྟར་སྦྱིན་
སྲེག་ཞག་སྦྲེལ་ནས་མཛད་ཚེ་ཉིན་དང་པོ་རྣམས་བཤགས་པ་གྲུབ་འཕྲལ་སྤྱི་བསྟབ་ཀྱི་གཏོར་མ་ཕུལ། མཇུག་ཆོག་རྣམས་འོག་ནས་འབྱུང་བ་བཞིན་བྱ། ཉིན་མཐའ་མའི་ཚེ་བཤགས་པ་གྲུབ་ནས་དགྲ་བགེགས་ཀྱི་ལིངྒ་ལྕགས་སྣོད་སོགས་སུ་བཤམས་
པ་སློབ་དཔོན་གྱི་དྲུང་དུ་བཞག །སློབ་དཔོན་གྱིས་རྡོར་དྲིལ་ཧཱུྃ་མཛད་ཀྱི་ཕྱག་རྒྱས་བཟུང་ལ། ཨེ་རཾ། ཨེ་རཾ། ཛྭ་ལ་རཾ། ཛྭ་ལ་རཾ། ཛ ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། །

༄༅། །འཇམ་དཔལ་སྐུ། པདྨ་གསུང་། ཡང་དག་ཐུགས། བདུད་རྩི་ཡོན་ཏན། ཕྲིན་ལས་ཕུར་བུ། མ་མོ་རྦོད་གཏོང་། དམོད་པ་དྲག་སྔགས།
འཇིག་རྟེན་མཆོད་བསྟོད། འདུས་པ་མདོ། སྒྱུ་འཕྲུལ་རྒྱན། འཆི་མེད་ཚེ། ལྷུན་གྲུབ་རིགས་འཛིན། སྙིང་པོ་ཕྱག་རྒྱ། གསང་སྔགས། རིགས་སྔགས།
གཟུངས་སྔགས་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང༌། བཀའ་སྡོད་ཆོས་སྲུང་མ་མོ་མཁའ་འགྲོ། དམ་ཅན་རྒྱ་མཚོ། རིགས་འཛིན་རྣལ་འབྱོར། ཆོས་ཀྱི་
དབྱིངས་རྣམ་པར་དག་པའི་བཀའ་བདེན་པ་དང་། བདེན་པ་ཡང་དག་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས། སྤྱིར་བསྟན་པའི་སྤྱི་དགྲ། བླ་མའི་སྐུ་
དགྲ༑ དམ་ཚིག་ཅན་གྱི་སྡང་དགྲ། སེམས་ཅན་ཡོངས་ལ་གནོད་ཅིང་འཚེ་བར་བྱེད་པ་དང་། ཁྱད་པར་དུ་ཡང་རྣལ་འབྱོར་པ་བདག་ཅག་དཔོན་སློབ་ཡོན་མཆོད་གྲོགས་
མཆེད་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་གཟུགས་ཅན་གྱི་དགྲ། གཟུགས་མེད་ཀྱི་བགེགས། གང་ཡིན་པ་དེ་དག་ཐམས་ཅད་སྐད་ཅིག་ཐང་

ཅིག་ཡུད་ཙམ་ལ་གཟུགས་དང་ལིངྒ་འདི་ལ་མཆིས་པར་གྱུར་ཅིག །ཅེས་བརྗོད་ཅིང་རོལ་མོའི་སྒྲ་དང་བཅས་ཕྱག་རྒྱ་དེ་ཉིད་ཐོག་མར་གཡས་ནས་བསྐོར་ཞིང་ལིངྒའི་སྟེང་དུ་ཕབ་ལ་དེ་བཞིན་དུ་གཡོན། དབུས་རྣམས་
ནས་བསྐོར་ཞིང་ཕབ་ལ་སྔགས་ནི། ཀཱི་ལ་ཡ་དང་། སརྦ་ཤ་ཏྲཱུཾ་ན་ཤ་ཡ་ན་ཤ་ཡ། ཛམྦྷ་ཡ། སྟམྦྷ་ཡ། མོ་ཧ་ཡ། བནྡྷ་ཡ། མཱ་ར་ཡ། ཞེས་བརྗོད། སྒོ་མ་བཞིའི་ཕྱག་རྒྱ་བཅས་ལ།
ཨོཾ་བཛྲ་ཨངྐུ་ཤ་ཛཿ ཨོཾ་བཛྲ་པཱ་ཤ་ཧཱུྃ། ཨོཾ་བཛྲ་སྥོ་ཊ་བྃ། ཨོཾ་བཛྲ་གྷནྡྷེ་ཧོ། ཞེས་བརྗོད་ཅིང་། འཆིང་སྡོམ་གྱི་ལས་མཛད་པར་བསམ། སླར་ཡང་ཧཱུྃ་མཛད་ཀྱི་ཕྱག་རྒྱ་ལས། མཛུབ་མོ་གཉིས་ཀྱང་ཡང་
རང་གི་སྙིང་ཁའི་ཐད་དུ་བཀུག་པ་ལྷ་དབྱེའི་ཕྱག་རྒྱ་དང་། པཉྩ་སྐནྡྷ་དེ་ཝ་ཨཱ་ཀཪྵ་ཡ་ཛཿ དྷ་ཏུ་ཨཥྚ་ད་ཤ་དེ་ཝ་ཨཱ་ཀཪྵ་ཡ་ཛཿ ད་ད་ཤཱ་ཡ་ཏ་ན་ན་དེ་ཝ་ཨཱ་ཀར་ཡ་ཛཿ སརྦ་དེ་ཝ་རཀྟ་ཨཱ་
ཀཪྵ་ཡ་ཛཿ ཞེས་བརྗོད་པས་ལྷ་དབྱེ། འདིར་དགུག་གཞུག་ཚར་གཅིག་གིས་ཆོག་གོ །འདི་རྣམས་ཀྱི་དམིགས་པ་རྒྱས་པ་འོག་དྲག་པོའི་སྦྱིན་སྲེག་གི་སྐབས་སུ་རྒྱས་པར་འབྱུང་བས་དེར་བལྟ་བར་བྱའོ། །དེ་ནས་ཕུར་པ་བཟུང་ལ་འཆམས་
ཚུལ་དང་བཅས། དམ་ཚིག་ཆེན་པོ་དུས་ལ་བབ། སྤྲུལ་པ་ཆེན་པོའི་དུས༴ ཕོ་ཉ་ཆེན་པོའི༴ བདག་ཉིད་ཆེན་མོའི༴ ས་བདག་རྒྱལ་མོའི༴ ཁྱི་ཡི་གདོང་ཅན༴

༄༅། །བསྒྲལ་བར་བྱ་བའི་དུས་ལ་བབ། །འདི་ནི་སྔགས་འཆང་ཀུན་དགའ་བཀྲ་ཤིས་ཀྱི་གསུང་རབ་ལས་འབྱུང་བ་ལྟར་ཡིན་དམ་ཚིག་ཆེན་པོ་ཡོངས་རྫོགས་བརྗོད་ཀྱང་ཁྱད་པར་མེད་དོ། །ཞེས་བརྗོད་ཅིང་འཆམས་
ཚུལ་རོལ་མོ་དྲག་ཏུ་བརྡུང་ཞིང་ཕུར་པ་རང་གི་གནས་གསུམ་དུ་སྒྲིལ། ལིངྒའི་སྙིང་ཁར་བཏག །ཀི་ལ་ཡ་དང་། ཨྃ་ལཾ་སོགས་བརྗོད་ཅིང་རྣམ་ཤེས་མི་བསྐྱོད་པའི་ཞིང་དུ་བསྐྱལ། ཕུར་བསྐོར་དམིགས་པ་རྒྱས་པ་དྲག་པོའི་སྐབས་སུ་འབྱུང་
བ་ལྟར་བྱ། དེ་ནས་རལ་གྲི་སོགས་ཀྱིས་ལིང་རོ་དུམ་བུར་གཏུབ་སློབ་དཔོན་གྱིས་ཐོགས་ལ་ཕྱི་ནང་གསང་བ་མི་བྱ། ལིང་རོ་གཏོར་མ་ལ་འབུལ། དེ་ནས་སྤྱི་བསྟབ་ཀྱི་གཏོར་མ་ཕུལ་བའི་རྗེས་སུ་དཔལ་ཆེན་པོའི་ཕམ་ལྷག་ཟ་བའི་དམ་ཅན་བསྟན་
མ་བཅུ་གཉིས་སྐྱོང་བ་ནི། ཧོཿ བོད་ཁམས་སྐྱོང་བའི་བརྟན་མ་བཅུ་གཉིས། དཔལ་ཆེན་པོའི་ཕམ་འབབ་ལ་མནོས་ཏེ་རྣལ་འབྱོར་པའི་སྟོང་དང་གྲོགས་ལ་ནག་མོ་བཞིན་མི་སྡུག་
གི་བུ་མོ་བདུད་མོ་ཆེན་མོ་བཞི་དང་། དམར་མོ་ཁྲོ་གཉེར་ཅན་གྱི་བུ་མོ་གནོད་སྦྱིན་མ་ཆེན་མོ་བཞི་དང་། དཀར་ཤམ་བཞིན་བཟུང་གི་བུ་མོ་སྨེན་བཙུན་མ་ཆེན་མོ་བཞི་
རྣམས་སྔོན་གྱི་ཐུགས་དམ་ལས་མ་འདའ་བར་འདིར་འདུས་ཤིག །ཛཧཱུྃ་བྃ་ཧོཿ ཌཱ་ཀི་ཎཱི་ཧཱུྃ་ཛཿ ཨེ་ཨ་རལླི་ཧྲཱིཾ་ཧྲཱིཾ། ཞེས་བརྗོད་ལ་ཁྱུང་གཤོག་གཟིལ་གནོན་གྱི་ཕྱག་རྒྱ་ནི། ལག་པ་

གཡོན་པའི་སྟེང་དུ་གཡས་པ་བསྐྱལ་བའི་ཐལ་མོ་རྒྱབ་སྦྱར་བའི་མཐེའུ་ཆུང་སྦྲེལ། མཐེ་བོང་གཉིས་ལག་མཐིལ་དུ་བཀུག་པའོ། །དེ་ནས་རོལ་དབྱངས་དང་བཅས། བྷྱོཿ བཀའ་ཡི་ཚོགས་དང་བཅས་ཉིད་དུ། །ཁྲག་
འཐུང་དེ་བཞིན་ནམ་མཁའི་སྐུ། །ཚུར་གཤེགས་བརྟན་མ་སྐྱོང་བ་རྣམས། །འདིར་བྱོན་དམ་དགོངས་འཕྲིན་ལས་མཛོད། །བདག་ཉིད་ཆེན་མོ་ལ་སོགས་པའི། ། 
བདུད་མོ་ཆེན་མོ་མཆེད་བཞི་དང་། །ཁ་རག་ཁྱུང་བཙུན་ལ་སོགས་པའི། །གནོད་སྦྱིན་ཆེན་མོ་མཆེད་བཞི་དང་། །ཀོང་བཙུན་དེ་མོ་ལ་སོགས་པའི། །སྨན་བཙུན་ཆེན་
མོ་མཆེད་བཞི་རྣམས། །བྲན་གཡོག་མང་པོའི་ཚོགས་དང་བཅས། ལྷབ་ལྷུབ་མང་པོའི་རྒྱན་དང་བཅས། །སིལ་སྙན་མང་པོའི་སྒྲ་དང་བཅས། །འདིར་གཤེགས་
མཆོད་སྦྱིན་གཏོར་མ་བཞེས། །བར་ཆད་རྐྱེན་ངན་བཟློག་པ་དང་། །རྣལ་འབྱོར་བཅོལ་པའི་ཕྲིན་ལས་མཛོད། །ཅེས་བརྗོད་ཅིང་བརྟན་མ་སྐྱོང་ལ་གཏོར་མ་འབུལ་ལོ། །འདི་རྣམས་ཆོས་
རྗེ་བླ་མ་སོགས་སྔོན་བྱོན་གྱི་གོང་མ་དག་གི་ཕྱག་ལེན་ལ་དཔལ་ཆེན་པོའི་གཏོར་མའི་སྨད་བདུད་རྩིར་བྱིན་གྱིས་བརླབས་པ་དེ་ཉིད་ཀྱིས་བརྟན་མ་སྐྱོང་བར་མཛད་ལ། སྔགས་འཆང་རྒྱ་གར་བས་རྙིང་མའི་ཕྱག་ལེན་གྱིས་ཁ་བསྐངས་ཏེ་བརྟན་མའི་གཏོར་

༄༅། །མ་ཁང་བཟང་གྲུ་བཞི། དཀར་གཏོར་ཟླུམ་པོ། གྲུ་གསུམ་གཉིས། གཡས་བཅུས། དམར་རྩི་དང་ནག་རྩིས་བྱུགས་པའི་གཏོར་མ་ཁང་བཟང་དེའི་སྟེང་དུ་བཞག་ཅིང་རྒྱན་གྱིས་སྤྲས་པ་དེ་ཉིད་སྒེར་དུ་འབུལ་བར་མཛད་ཀྱང་།
ད་ལྟ་ཕྱག་ལེན་རྒྱས་པའི་ཕྱོགས་ལ་གཏོར་མ་སྒེར་ཤོམ་དང་། བསྡུས་པ་ལ་དཔལ་ཆེན་གྱི་གཏོར་མས་འཐུས་པར་མཛད་པས་འདིར་ཡང་འབྱོར་ན་བཤམ་རྒྱུ་དང་མ་འབྱོར་ཚེ་དཔལ་གཏོར་གྱི་འཐུས་པར་བྱས་པས་ཆད་པའི་སྐྱོན་མེད། གཞན་མཇུག་
ཆོག་རྣམས་འདྲ་བ་ལས། ཉིན་སྔ་མ་རྣམས་སུ་ལྷག་མ་བསགས་པ་སྣོད་ཅིག་ཏུ་སྤུངས་ལ་སྤོས་བཙུགས་ཆང་གིས་བྲན་ཏེ་བཀྲ་ཤིས་ཀྱི་གོང་དུ་སློབ་དཔོན་གྱི་དྲུང་དུ་བཞག །རྡོ་རྗེ་དྲིལ་བུ་འཛིན་པས། བཅོམ་ལྡན་རྡོ་རྗེ་གཞོན་ནུ་དང་༎
ཡུམ་ཆེན་འཁོར་ལོ་རྒྱས་འདེབས་ལ། །སྤྲུལ་པའི་ཕོ་ཉ་དཔག་ཡས་ལས། །གྲུབ་པ་གསང་བ་འབར་མའི་ཚོགས། །ཚུར་གཤེགས་གཏོར་མ་འདི་བཞེས་ལ། །རྡོ་རྗེ་
ལྕམ་དྲལ་སྲུང་བ་དང་། །རྐྱེན་ལས་བྱུང་བའི་དགྲ་བོ་རྣམས། །ཡུད་ཙམ་གྱིས་ནི་མེད་པར་མཛོད། །ཅེས་བརྗོད་པས་ལྷག་མ་ཟ་བའི་བྱེ་བྲག་ཕོ་ཉ། ཕྲ་མེན། འབར་མ། དབང་ཕྱུག་མ། མ་
བདུན་སྲིང་བཞི་ཕོ་ཉ་སུམ་རྒྱ་དྲུག་ཅུ་རྣམས་མདུན་དུ་བྱོན་ནས། མཆོད་པ་དང་དམར་གྱི་ཨརྒྷཾ་སྒྲེངས་པ་བཞེད་པར་བསམས་ལ། དེ་ནས་རྡོ་རྗེའི་འགྲོས་ཀྱིས་ཕྱིར་ནུར་པའམ་མོས་པར་བྱས་ལ། དཔལ་གྱི་མཁའ་འགྲོ་མ་རྣམས་སྤྱན་དྲངས་ཤིང་

མཆོད་པ་ནི། དཔལ་ཆེན་ཁྲོ་རྒྱལ་ཡབ་ཡུམ་གྱི། །ཕོ་ཉ་འཇིག་རྟེན་འཇིག་རྟེན་འདས། །དེ་ཡི་བཀའ་ཉན་ཕོ་ཉའི་ཚོགས། །ཕྱོགས་བཅུ་དག་ནས་གཤེགས་སུ་གསོལ། །
འདི་གསུང་རྒྱུན་འགའ་ཞིག་ལ་མི་གསུང་བར་ཕྱོགས་བཅུ་དག་ནས་གཤེགས་སུ་གསོལ་གྱི་རྗེས་སུ་གཞན་ཡང་ཕྲ་མེན་ཚོགས་དང་ཞེས་སྦྲེལ་གྱིན་འདུག་ནའང་སྔོན་གྱི་གསུང་རྒྱུན་རྙིང་མ་ཡིན་མིན་སླར་དཔྱད་པར་བྱའོ། །དེ་ནི་འཕྲོས་དོན་ནོ། །
གཞན་ཡང་ཕྲ་མེན་ཚོགས་དང་བཅས། །འབར་མ་ཆེན་མོ་ཁྱེད་རྣམས་ཀྱང་། །སྔོན་གྱི་ཐུགས་དམ་རྗེས་དགོངས་ལ། །བཅོལ་པའི་འཕྲིན་ལས་འགྲུབ་པར་མཛོད། །
ཨོཾ་བཛྲ་ཌཱ་ཀི་ནཱི་པྲ་ཏིཙྪ་ཨི་མཾ་བ་ལིཾ་ཧཱུྃ། ཨོཾ་བུདྡྷ་ཌཱ་ཀི་ནཱི་པྲ་ཏིཙྪ་ཨི་མཾ་བ་ལིཾ་ཨོཾ། ཨོཾ་རཏྣ་ཊཱ་ཀི་ནཱི་པྲ་ཏིཙྪ་ཨི་མཾ་བ་ལིཾ་ཏྲཱྃ། ཨོཾ་པདྨ་ཊཱ་ཀི་ནཱི་པྲ་ཏིཙྪ་ཨི་མཾ་བ་ལིཾ་ཧྲཱི། ཨོཾ་
ཀརྨ་ཊཱ་ཀི་ནི་པྲ་ཏིཙྪ་ཨི་མཾ་བ་ལིཾ་ཨཱཿ ཞེས་པས་གཙོ་མོ་བརྒྱད་ལ་གཏོར་མ་སྦྱིན་ལ། དེ་ནས་འབར་བའི་ཕྱག་རྒྱ་ལྷག་མའི་གཏོར་མ་ལ་སྟོན་པ་ནི། ལག་པ་གཉིས་ཀྱི་མཛུབ་མོ་གཉིས་ལུ་གུ་བརྒྱུད་དུ་སྦྲེལ། མཐེ་བོང་དང་གུང་
མོའི་རྩེར་སྦྱར། སྲིན་ལག་དང་མཐེ་ཆུང་འབར་བ་ལྟར་བྱས་པ་ཁ་བཀྲུ་འདེབས་ཚུལ་དང་། ༀ་ཨུ་ཙྪིཥྚ་བ་ལིཾ་ཏ་བྷཀྵ་སི་སྭཱ་ཧཱ། དེ་ནས་བསྔོ་བ་ནི། ཁྲོ་རྒྱལ་དཔལ་གྱི་ཕོ་ཉ་མོ། །མ་མོ་བདུན་དང་སྲིང་མོ་

༄༅། །བཞི༑ །དཔལ་ལྡན་ལྷ་མོ་རེ་མ་ཏཱི། །བདུད་འདུལ་ནག་མོ་མཆེད་བཞི་ཡང་། །སྔོན་གྱི་ཐུགས་དམ་རྗེས་དགོངས་ཤིག །ཤ་ཁྲག་གཏོར་མ་འདི་བཞེས་
ལ༑ །ཁྱེད་ཀྱི་ཐུགས་དམ་དུས་ལ་བབས། །བཅོལ་པའི་འཕྲིན་ལས་འགྲུབ་པར་མཛོད། །སརྦ་ཨ་ན་ཡ་ཧཱུྃ་ཕཊ། ཏ་ཐཱ་ཡ་ཏ་ཐཱ་ཡ་ཧཱུྃ་ཕཊ། ཅེས་ལྷག་མའི་གཏོར་མ་ཕྱིར་དོར་
རོ༑ །དེ་རྣམས་ཀྱི་དངོས་གཞི་བདག་བསྐྱེད་པ། ཐབ་ཁུང་རྫས་དང་ཡོ་བྱད་བྱིན་གྱིས་བརླབ་པ། འཇིགས་རྟེན་དང་འཇིག་རྟེན་ལས་འདས་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་བ། བསྙེན་པ་དང་རྒྱུན་གྱི་སྦྱིན་
སྲེག་གི་དབྱེ་བ་བསྟན་པ། ཞར་བྱུང་འཕྲོས་དོན་དང་བཅས་པ་བསྟན་ཟིན་ཏོ། །འདིར་སྨྲས་པ། རབ་དཀར་ཐབ་ཁུང་ནང་དུ་བྱིན་ཟའི་མེ། །འབར་བའི་ཁྲོད་དུ་འཇིག་རྟེན་འཇིག་རྟེན་ལས། །འདས་པའི་མེ་ལྷ་འཁོར་བཅས་སྤྱན་དྲངས་ཏེ། །
བསྲེག་རྫས་ཕུལ་བས་གཟུང་འཛིན་མཚན་རྟོག་ཞི། །བར་སྐབས་ཀྱི་ཚིགས་སུ་བཅད་པའོ།། ༈ རྩ་བའི་གསུམ་པ་མཇུག་གི་ཆོ་ག་ལའང་གསུམ་སྟེ། དངོས་གྲུབ་བླངས་ཤིང་ནོངས་པ་བཟོད་པར་གསོལ་ཏོ། །ཡེ་ཤེས་པ་གཤེགས་ཤིང་དམ་
ཚིག་པ་བསྡུ་བ། འཇིག་རྟེན་པའི་མེ་ལྷ་ལྷག་མས་མཆོད་ཅིང་གཏོར་འབུལ་འདོད་དོན་ཞུ་ཞིང་གཤེགས་གསོལ་ལྷག་ཆད་ཁ་བསྐང་བ་བསྔོ་བ་སྨོན་ལམ་བཀྲ་ཤིས་རྒྱས་པར་བྱའོ། །དང་པོ་དངོས་གྲུབ་བླང་ཞིང་། ནོངས་པ་བཟོད་གསོལ་ཡི་དམ་

གཤེགས་བསྡུ་བྱ་བ་ནི། ཐལ་མོ་སྦྱར་ལ། ཡེ་ཤེས་ལྔ་ལྡན་རིགས་ལྔ་བདེ་བར་གཤེགས། །སྐུ་གསུང་ཐུགས་དང་ཡོན་ཏན་འཕྲིན་ལས་ཀྱི། །འཁོར་ལོ་རབ་བསྐོར་ཞི་ཁྲོའི་སྐུར་སྟོན་
པས༑ །ཐུགས་དམ་དབང་གིས་བདག་ལ་བརྩེར་དགོངས་ལ། །དྲག་པོའི་སྟོབས་ཀྱིས་དགྲ་བགེགས་སྒྲོལ་བ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །
ཞེས་བརྗོད། ཧེ་རུ་ཀའི་ཡི་གེ་བརྒྱ་པ་ལན་གསུམ་གྱིས་ལྷག་ཆད་ཁ་བསྐངས། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ། ༀ་ཁྱེད་ཀྱིས་སེམས་ཅན་དོན་ཀུན་མཛོད། །རྗེས་སུ་མཐུན་པའི་
དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །བཛྲ་མུཡེ་ཤེས་པ་གཤེགས། དམ་ཚིག་པ་རང་ལ་ཐིམ།
ཞེས་བརྗོད་ཅིང་བསམ་ལ་ལག་པ་གཡོན་པའི་མཐེབ་སྲིན་གྱིས་ཐབ་ཀྱི་ཐལ་བ་ནས་བླངས་ལ་དཔྲལ་བར་རེག་གོ །གཉིས་པ་མེ་ལྷ་ལྷག་མས་མཆོད་ཅིང་གཏོར་མ་བཏང་། འདོད་དོན་ཞུ་ཞིང་གཤེགས་གསོལ་ལྷག་ཆད་ཁ་བསྐང་བ་ནི། ཐབ་ཁུང་
དུ་མར་དགང་བླུགས་གང་བླུག་ལ། ཨོཾ་བཛྲ་ཛྭ་ལ་རཾ། ཞེས་བརྗོད་པས། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར། ཞེས་བརྗོད་ཅིང་བསམ་ལ། སྔར་བསྲེག་རྫས་ཀྱི་སྐབས་སུ་བཤད་པ་ལྟར་རྫས་རྣམས་སོ་སོའི་

༄༅། །སྔགས་སྤེལ་ཚིག་དང་བཅས་པ་བདུན་རེ་ཕུལ་བའི་མཐར། མར་གྱིས་གང་བའི་སྦྱིན་སྲེག་ལན་བདུན་ཕུལ། མཆོད་བསྟོད་གོང་བཞིན་བྱ། གཏོར་མ་བཏང་བ་ནི། ཐབ་ཀྱི་ཤར་ལྷོར། དཀར་གཏོར་ཟླུམ་པོ་ཞིག་ནང་
མཆོད་ཆུ་ཆང་གིས་སྦྱངས། བཛྲ་ཀྲོ་དྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་
སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ལན་གསུམ་གྱིས་བྱིན་གྱིས་བརླབས། ལག་པ་གཡོན་པ་མཉམ་བཞག །གཡས་མཆོག་སྦྱིན་གྱི་ཕྱག་རྒྱ་དང་བཅས། ཨོཾ་ཨགྣེ་ཡེ་ས་པ་རི་ཝཱ་ར་ཨ་
ཀཱ་རོ་མུ་ཁཾ་སརྦ་དྷརྨ་ཎཾ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཿཧཱུྃ་ཕཊ་སྭཱ་ཧཱ། ལན་གསུམ་གྱིས་གཏོར་མ་ཕུལ། མཚན་སྔགས་སྔོན་འགྲོའི་ཕྱི་མཆོད་ནང་མཆོད་གོང་བཞིན། བསྟོད་པ་ནི། འཇིག་རྟེན་དབང་ཕྱུག་ཚངས་
དབང་སོགས་ཀྱི་རྗེས་སུ། ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག །འབྱུང་པོ་ཡོངས་སུ་བསྐྱབ་པའི་ཕྱིར། །ཐུགས་རྗེའི་དབང་གིས་སྐུར་
སྤྲུལ་པ། །རིགས་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འདི། །བསྐལ་པའི་མེ་ལྟར་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་

དང་ལྡན། །ཐབས་ཀྱི་སྤྲུལ་པའི་ཐེག་པ་ཆིབས། །རིགས་སྔགས་གསུང་གི་བགྲང་ཕྲེང་འཛིན། །བདུད་རྩིའི་བཅུད་ལྡན་གྷནྡྲི་བསྣམས། །ཆོས་ཀྱི་བདུད་རྩི་ཡོངས་ལ་
སིམ༑ །ཉེས་པའི་སྐྱོན་བྲལ་ཚངས་པར་སྤྱོད། འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །ཞེས་
བསྟོད༑ འདོད་དོན་ཞུ་བ་ནི་དྲིལ་བུ་སུམ་བརྡུང་དུ་དཀྲོལ་ལ། དྲང་སྲོང་ཆེན་པོ་འཁོར་བཅས་རྣམས། །མཆོད་སྦྱིན་གཏོར་མ་འདི་བཞེས་ལ། །ཞེས་པ་ནས། ཡིད་ལ་འདོད་པ་ཀུན་འགྲུབ་
ཤོག །ཅེས་པའི་བར་གྱིས་འདོད་དོན་ཞུ། གཤེགས་སུ་གསོལ་བ་ནི། བསངས་ཆུ་ནས་ཐབ་ཁུང་དུ་གཏོར་ལ་གསང་གཏོར་དང་ཞལ་བསིལ་འབུལ་བར་བསམས་ལ། ཨོཾ་པྲོ་ཀྵ་ཎཾ་ཨཉྩམ་ན་མ་པཱ་པཾ་པྲ་ཏིཙྪ་སྭཱ་ཧཱ།
སྔར་གྱི་སྤྱན་འདྲེན་གྱི་ཕྱག་རྒྱ་རྣ་བ་གཉིས་ཀྱི་དྲུང་ནས་ཕྱིར་བསྐྱེད་ལ། བདག་གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་གཤེགས་ཏེ། །
བདག་གི་དངོས་གྲུབ་ཐམས་ཅད་སྒྲུབས། །ཨོཾ་ཨགྣ་ཡེ་ཡ་ཧི་གཙྪ། མེ་ལྷ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ། ཞེས་བརྗོད་ཅིང་བསམ། ལྷག་ཆད་ཁ་

༄༅། །བསྐང་བ་ནི། ཨོཾ་བཛྲ་སཏཱ་སོགས་ཡི་གེ་བརྒྱ་པ་ལན་བདུན་བརྗོད་པས་ལྷག་ཆད་ཁ་བསྐང་། གོ་ཆ་བསྒོ་བ་ནི། ཨོཾ་ཤྲཱི་བཛྲ་ཀུ་མ་ར་སོགས་བརྗོད། གསུམ་པ་བསྔོ་བ་སྨོན་ལམ་བཀྲ་ཤིས་རྒྱས་པར་བརྗོད་ནས།
དགེ་བ་འདི་ཡིས་མཐའ་ཡས་སེམས་ཅན་ཀུན། །བདུད་ལས་རྣམ་རྒྱལ་བར་ཆད་ཀུན་བཅོམ་ནས། །རྡོ་རྗེ་གཞོན་ནུ་མྱ་ངན་འདས་པ་ཡི། །འབྲས་བུ་བྱང་ཆུབ་ངེས་པར་
འགྲུབ་གྱུར་ཅིག །ཅེས་དང་གཞན་ཡང་བླ་མེད་ཀྱི་རྒྱུད་སྡེ་གཞན་ནས་འབྱུང་བའི། དགེ་བ་འདི་ཡིས་ནམ་མཁའི་མཐའ་ཀླས་པ། །སོགས་བསྔོ་བ་སྨོན་ལམ་ཅི་ཤེས་པ་བྱ། སྐབས་འདིར་གོང་དུ་བཤམ་པའི་ལྷག་
མ་བཏང་། དེ་ནས། མཚུངས་མེད་བླ་མ་སོགས་བཀྲ་ཤིས་ཀྱང་ཅི་ཤེས་བློ་དང་བསྟུན་པར་བྱེད་དོ། །དེ་རྣམས་ནི་སྒྲུབ་ཐབས་བསྡུས་པ་རྐྱང་པའི་དབང་དུ་བྱས་པ་ཡིན་ལ། རྒྱས་པའི་དབང་དུ་བྱས་ན། ཚོགས་རྒྱས་པ། ལྷག་མ་རྒྱས་
པ༑ བརྟན་སྐྱོང་རྒྱས་པ་མཇུག་ཆོག་གི་མི་འདྲ་བ་རྣམས་སྒྲུབས་ཐབས་ཉིད་ནས་འབྱུང་བ་ལྟར་མ་འདྲེས་པ་ཉམས་སུ་བླང་ངོ་། །འདིར་ནི་གནས་སྐབས་ཀྱི་འདོད་དོན་སྒྲུབ་པའི་ཕྱིར་ཉིན་གཅིག་ཉིན་གཉིས་སོགས་ཀྱི་སྦྱིན་སྲེག་གི་དབང་དུ་བྱས་པ་ཡིན་
ལ༑ བསྙེན་པ་སོགས་ཀྱི་སྦྱིན་སྲེག་ཞིབ་པ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་ཀུན་དགའ་བསོད་ནམས་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ་ཞེས་འཁྲུལ་ཟད་ཀྱི་སྐྱེས་ཆེན་དམ་པ་དེ་ཉིད་ཀྱིས་མཛད་པའི་སྦྱིན་སྲེག་ཆོ་ག་

འཕྲིན་ལས་ལྷུན་གྲུབ་བཞིན་ཉམས་སུ་བླང་བར་བྱའོ། །དེ་རྣམས་ཀྱི་སྒོ་ནས་ཞི་བའི་སྦྱིན་སྲེག་གི་ཆོ་ག་མ་ཚང་བ་མེད་པར་བསྟན་ཟིན་ཏོ། །འདིར་སྨྲས་པ། ཐབས་མཁས་ཐུགས་རྗེའི་མཁའ་དབྱིངས་མཐོན་པོ་ནས། །མཛད་བཟང་སྦྱིན་སྲེག་ཉི་
མ་འདི་ཤར་ཚེ། །བར་ཆད་མི་མཐུན་སྟུག་པོའི་མུན་ནག་འབུམ། །ས་འོག་རིམ་པ་བདུན་དུ་བྲོས་མིན་ནམ། །བར་སྐབས་ཀྱི་ཚིགས་སུ་བཅད་པའོ།། ༈ ད་ནི་རྩ་བའི་གཉིས་པ་རྒྱས་པའི་སྦྱིན་སྲེག་ལ་ཡང་དོན་གསུམ་སྟེ་སྔོན་འགྲོ་དངོས་གཞི་
རྗེས་སོ། །སྔོན་འགྲོ་ལའང་གསུམ་སྟེ། ཐབ་ཁུང་བཤད་པ། རྫས་དང་ཡོ་བྱད་བཤད་པ། རྒྱན་དང་འདུག་སྟངས་བསམ་པ་དང་ཁ་བལྟ་ཕྱོགས་དུས་བཤད་པའོ། །དང་པོ་ཐབ་ཁུང་ནི། གསང་རྒྱུད་ལས། འཇིག་རྟེན་ཁམས་ནི་ཐམས་ཅད་
ན༑ །ཕོངས་པར་གྱུར་པའི་འགྲོ་གང་ལ། །དཀྱིལ་འཁོར་རྒྱ་རུ་ཁྲུ་གང་ལ། །སེར་པོའི་རྫས་ཀྱིས་བྱུག་པར་བྱ། །ཞེས་དང་། བསྲེག་འཕྱོངས་ལས་གྲུ་བཞིའི་ཕྲིན་ལས་རྒྱས་པའི་ཧོམ། གསང་བའི་ཡུམ་བཞི་ཁ་ལ་ཅིག །ཅེས་གསུངས་པ་
ལྟར༑ ས་སྟེགས་གྲུ་བཞི་རྒྱར་ཁྲུ་དོ་མཐོ་གང་སོར་བཞི་ཡོད་པ། དཔངས་སུ་མཐོ་གང་བ་འབྱོར་ཚེ་གསེར་དང་ཁ་ཕྱེ་གུར་གུམ་བྱུགས་ཤིང་འཁོད་སྙོམས་ཁར་རྩག་དམར་གྱིས་ཐིག་ཆེན་བརྒྱད་སྤྱི་དང་མཐུན་པར་བཏབ། དེའི་དབུས་སུ་སྟེགས་བྱས་
ལ་ཤར་ནས་བཟུང་ཕྱོགས་བཞིར་ཁྲུ་རེ་གཞལ་བའི་གྲུ་བཞིར་བཏབ་པས་ཕྱོགས་གཉིས་གཉིས་སྡོམས་པའི་ཁྲུ་དོ་རེ་འབྱུང་བ་ནི་ཐབ་ཀྱི་དངོས་གཞི་དང་། དེའི་ཕྱི་ནས་སོར་བརྒྱད་འཇལ་བའི་གྲུ་བཞིར་བཏབ་པ་ཁ་ཁྱེར་དང་། དེའི་ཕྱིར་ཡང་སོར་

༄༅། །བརྒྱད་ཀྱིས་གྲུ་བཞིར་བཏབ་པ་མུ་རན་ནོ། །ཚད་འདི་གནས་ཁང་ཆུང་བ་སོགས་སུ་བསྐུམ་རུང་བར་བསམ་སྟེ། རྡོ་རྗེ་མཁའ་འགྲོའི་སྦྱིན་སྲེག་གི་ཐབ་བཞིན་ནོ། །ཚད་དེ་ཉིད་ཀྱིས་ཚངས་ཐིག་དང་མུ་རན་འཛོམ་པའི་ས་ནས་
ཟུར་ཐིག་བཞིའི་སྟེང་དུ་མཚན་མ་བྱས་ལ་ཐིག་བཞི་ལེགས་པར་སྦྲེལ་བའི་གྲུ་བཞི་དང་། དེའི་གྲུ་བཞིར་རྡོ་རྗེའི་རྩེ་ནང་ངོས་སུ་བསྟན་པའི་གཤམ་ནས་ཟླ་ཕྱེད་ཀྱིས་སྤྲས་པ། མུ་རན་ལ་ནོར་བུ་ཟླུམ་པོ་མེ་རིས་བརྒྱན་པའི་ཕྱོགས་མཚམས་རྣམས་སུ་ཆེ་
བ་གསུམ་གསུམ་བྱས་པའི་བར་ཐམས་ཅད་ཆུང་བས་སྦྲེལ་བས་གྲུ་བཞིར་བསྐོར། ཐབ་ཀྱི་དབུས་ནས་སུམ་གཉིས་ཕྱིར་བཞག་པའི་ནང་གི་སུམ་ཆ་ཟླུམ་པོར་བསྐོར་བའི་དབུས་སུ་འཁོར་ལོ་རྩིབས་བཅུ་པའི་ལྟེ་བ་དང་། ཕྱིའི་སུམ་གཉིས་ལ་འཁོར་
ལོའི་རྩིབས་རྣམས་བྱ། རྡུལ་ཚོན་གྱི་ཕྱོགས་ཡིན་ན་གཞི་སེར་པོ་བཅད་དམར་པོ་རིན་པོ་ཆེའི་ཕྲེང་བ་སྣ་ཚོགས་ཟླ་ཕྱེད་རྡོ་རྗེ་དཀར་པོ་རྡོ་རྗེ་དམར་པོ་འཁོར་ལོའི་མུ་ཁྱུད་སྔོན་པོ་བྱའོ། །དེའི་ནང་དུ་ཚོན་ཕུང་བཀོད་པ་ནི་གོང་ཞི་བའི་སྐབས་སུ་རྒྱས་པར་
བཤད་པ་ལྟར་བྱ་ཞིང་། འོན་ཀྱང་སློབ་དཔོན་ཞལ་བྱང་དུ་བལྟ་བའི་དབང་དུ་བྱས་ནས་འཇིག་རྟེན་པའི་ལྷོ་དྲང་པོའི་རྩིབས་གཡས་པར་ཧཱུྃ་མཛད། འཇིག་རྟེན་པའི་བྱང་དྲང་པོའི་རྩིབས་གཡས་པར་རྟ་མགྲིན་བྱ། དེ་བཞིན་དུ་ཤར་གྱི་སྒོ་མའི་ཚོམ་
བུའང་འཇིག་རྟེན་པའི་ལྷོ་དྲང་པོར་བྱ། གཞན་ཐམས་ཅད་ཞི་བའི་སྐབས་སུ་བཤད་པ་ལྟར་བྱ་བ་ནི་ཐབ་བཤད་པའོ།། ༈ གཉིས་པ་རྫས་དང་ཡོ་བྱད་བཤད་པ་ནི། གསང་རྒྱུད་ལས། བུད་ཤིང་སེར་པོ་གང་དང་གང་། །སྦོམས་སུ་ཕྱག་གང་

ཆུར་ཁྲུ་གང་། །ཞེས་གསུངས་པ་ལྟར་བུད་ཤིང་མདོག་སེར་བ་སྣུམ་དང་བཅས་པ་སྟེ་མེ་ཐང་ཤིང་ལྟ་བུའམ། མདོག་གི་སྒོ་ནས་ངེས་པ་མེད་པས་ཤིང་མར་ཁུ་ཅན་ཁམ་ལྟར་ལ་སོགས་པ་རིང་ཐུང་ཁྲུ་གང་གི་ཚད། ཞེངས་སུ་སོར་གང་སོར་དོ་མཐོ་གང་
གང་རིགས་སྐབས་དང་སྦྱར་བའི་རྩ་རྩེར་མར་ཁུ་ཁ་ཆེ་ཤོས་བྱུགས་པའི་ཐབ་ཁུང་རྩིག་པ་དང་། འབུལ་བའི་ཡམ་ཤིང་གཉིས་ཀ་བྱ་བའམ། ཡང་ན་རྩིག་ཤིང་དགོན་པའི་བ་ཡི་ལྕི་བ་སྐམ་པོ་སྲོག་ཆགས་མེད་པ་ཁ་ཁྱེར་གྱི་སྟེང་ལ་དཔངས་སུ་ཁྲུ་གང་གྲུ་
བཞིར་རྩིག་ཅིང་། ཡམ་ཤིང་ལ་གོང་གི་མར་ཁུ་ཅན་གྱི་ཤིང་གང་རུང་འབུལ་ལོ། །གཞན་ཡང་རང་གི་གཡས་ཐབ་ཀྱི་གཡོན་ནས་ཤིང་སྟེགས་ལ་སོགས་པའི་ཁར་འབྱོར་ན་གསེར། ལྕག་མ། ར་གན་ལ་སོགས་པའི་ཏིང་སེར་པོར་རྫས་ཀྱི་དང་པོ།
མར་བཟང་། ཞོ། མངར་གསུམ། ཁ་ཆེ་རྣམས་ཟན་གྱིས་སྤུས་པའི་ཟས་མཆོག །དེ་ནས་ཁ་ཆེ་སོགས་རྫས་སེར་པོས་ཁ་བསྒྱུར་བའི། དཱུར་བ། སྲན་མ། འབྲས། ནས། གྲོ། སོ་བ། ཏིལ། ཀུ་ཤ་རྣམས་སྒྲིག་རིམ་བཞིན་
བཤམས༑ ལྕགས་མ་ལ་སོགས་པའི་སྣོད་སེར་པོར་མར་ཁུ་ཡུང་བ་ལ་སོགས་ཀྱིས་ཁ་བསྒྱུར་བ། རྫས་དེ་ཐམས་ཅད་ཁ་གསོ་བའི་ཆས་དང་བཅས་པ། རང་གི་གཡོན་ཐབ་ཀྱི་གཡས་ནས། གསེར་སོགས་ཀྱི་ཏིང་སེར་པོ་གང་རུང་གི་ནང་དུ་ཆུ་
གཉིས་སྔོན་འགྲོའི་ཉེར་མཆོད་ཁ་ཆེས་ཁ་དོག་བསྒྱུར་བ། ཁྱད་པར་ཞལ་ཟས་མར་གྱིས་སྤུས་པ་ལ། ཡུང་བ་མར་ལ་སྦྱར་བས་བྱུགས་པ། རང་དང་ཐབ་ཀྱི་བར་དུ། མེ་ཡི་དུག་སེལ་བའི་མེ་ཡོལ་ས་ཕག་ལས་དཀར་གྱི་བྱུགས་པ་ལ་གངས་རི་ཝཾ།

༄༅། །ཆུ་རིས་རྣམས་བྱ། འདི་ཞི་རྒྱས་དབང་དྲག་ལས་ཐམས་ཅད་པ་དང་བཅས་པ་ལ་ཁ་དོག་དཀར་པོ་ཁོ་ན་བྱ་བ་ཡིན་ཏེ། གངས་རིའི་ཁ་དོག་གཞན་དུ་མི་སྣང་བའི་ཕྱིར་དང་། བསྒོམ་དོན་ལ་འཇིག་རྟེན་པའི་མེ་ལྷ་སྤྱན་འདྲེན་གྱི་
སྐབས་སུ་དེའི་འཁོར་གདུག་པ་ཅན་དག་གིས་སྒྲུབ་པ་པོ་ལ་བར་ཆད་ཀྱི་གདུག་རྩུབ་སྟོན་པས་དེ་ཞི་བའི་མེ་ཡོལ་དེ་ཉིད་ཏི་སིའི་གངས་སུ་བསྒོམས་པས་དུག་ཐམས་ཅད་སེལ་ནུས་ཤིང་། ཡང་མེ་ཡོལ་མེད་པའི་ཕྱོགས་ལ་སློབ་དཔོན་ཨ་བྷ་ཡའི་དགོངས་
པ་ལྟར་མེ་ལྷ་སྤྱན་འདྲེན་གྲུབ་འཕྲལ་ཡུངས་ཀར་གྱིས་བྲབ་ཅིང་ཁྲོ་བོའི་སྔགས་བརྗོད་པས་ཕྱིར་འབྲང་གི་བགེགས་ཐམས་ཅད་བསྲུང་བར་བྱ་དགོས་ཀྱང་ད་ལྟ་ཕྱག་ལེན་ལ་སྔ་མ་ཉིད་མཛད་དོ། །དེའི་རྒྱབ་ཏུ་ལྕོག་རྩེའི་ཁར་རྡོ་དྲིལ་བར་དུ་དགང་བླུགས་
ཁ་སྦྱར་བཞག་པ་དང་། གཞན་ཡང་ཌཱ་མ་རུ་ནང་མཆོད་འཐོར་ནས། སྒྲུབ་ཐབས་རྒྱས་འབྲིང་གི་ཕྱོགས་ཡིན་ན་སྲས་མཆོག་གི་ཕུར་པ་ལྔའམ་གཅིག་ཀྱང་བཤམས། ཐབ་དང་ཡོ་བྱད་བསང་བའི་ཆུ་དང་ཀུ་ཤའི་ཆུན་པོ་བརྒྱད་སྦྱོར་ལྡེ་ལ་སོགས་པ་
དང༌༑ དཔལ་གཏོར་སྨན་རཀ་ལ་སོགས་པ་ཐམས་ཅད་གང་ཞི་བའི་སྐབས་ལྟར་མ་ཚང་བ་མེད་པར་འདུ་བྱའོ། །གསུམ་པ་རྒྱན་དང་འདུག་སྟངས་བསམ་པ་ཁ་ལྟ་ཕྱོགས་དུས་བཤད་པ་ནི། དེ་ཡང་འདིར་རྒྱས་པའི་ལས་ལ་བསྔགས་པའི་རྒྱན་ནི།
སྤོས་ཤེལ་གསེར་ལ་སོགས་པའི་ཕྲེང་བ་འབྱོར་ན་ལག་ཏུ་བཟུང་། སྟན་སེར་པོ་དཔངས་མཐོ་བ་ལ་གོས་སེར་པོས་བརྒྱན་ཏེ་རྐང་པ་གཡས་ཅུང་ཟད་ཕྱིར་བརྐྱངས་པ་རྒྱལ་པོ་རོལ་བའི་འདུག་སྟངས་ཀྱིས་འདུག་ལ་བསམ་པ་ནི། བདག་དང་སེམས་ཅན་

ཐམས་ཅད་ཀྱི་ཚེ་དང་། བསོད་ནམས་དཔལ་འབྱོར་ལ་སོགས་པ་རྒྱས་པར་བྱས་ལ་བདག་གཞན་གྱི་དོན་སྒྲུབ་པོ་སྙམ་པའི་ཁ་བྱང་དུ་བལྟས་ཏེ། དུས་རབ་སྟོན་ཟླ་ར་བའི་ཐོ་རངས་བཅའ་བའམ། ཡང་ན་ཟླ་བ་གང་རུང་གི་ཐོ་རངས་ནས་མགོ་
བརྩམས་པར་བྱའོ། །དེ་རྣམས་ཀྱིས་ཐབ་ཁུང་རྫས་དང་ཡོ་བྱད་རྒྱན་དང་འདུག་སྟངས་ལ་སོགས་པ་སྔོན་འགྲོ་མ་ལུས་པ་བསྟན་ཟིན་ཏོ། །འདིར་སྨྲས་པ། རྒྱལ་བ་ཀུན་གྱི་ཕྲིན་ལས་རྒྱས་པའི་ཆ། །ཡོངས་སུ་འབུལ་ཕྱིར་རྟེན་འབྲེལ་ཕུན་ཚོགས་
རྫས་༑ །རིན་ཆེན་གསེར་གྱི་མདོག་ཅན་བཤམས་པ་ཡིས། །ཚེ་དང་བསོད་ནམས་གོང་དུ་ཅིས་མི་འཕེལ། །བར་སྐབས་ཀྱི་ཚིགས་སུ་བཅད་པའོ།། ༈ གཉིས་པ་དངོས་གཞི་ལའང་གསུམ་སྟེ། བདག་བསྐྱེད་པ། རྫས་དང་ཡོ་བྱད་ཐབ་ཁུང་
བྱིན་གྱིས་བརླབ་པ། འཇིག་རྟེན་དང་འཇིག་རྟེན་ལས་འདས་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་བ། ཞར་བྱུང་འཕྲོས་དོན་དང་བཅས་པ་བཤད་པའོ། །དང་པོ་བདག་བསྐྱེད་པ་ནི། སྒྲུབ་ཐབས་རྒྱས་འབྲིང་
བསྡུས་གསུམ་གང་རུང་ངམ། ཡང་ན་སྟབས་བདེ་བའི་ཕྱིར་བསྙེན་སྒྲུབ་གསལ་བྱེད་བཞིན་ཉམས་སུ་བླངས་ཏེ་མཆོད་པ་བྱིན་རླབས་ནས་བརྩམས་ཏེ་བཟླས་པ་བསྡུ་བའི་བར་རྫོགས་པར་བསྒོམ་པ་ནི་བདག་བསྐྱེད་པའོ། །གཉིས་པ་རྫས་དང་ཡོ་བྱད་
ཐབ་ཁུང་བྱིན་གྱིས་བརླབས་པ་ནི། ཐོག་མར་བསང་ཆུ་ལ་རྡོ་རྗེའི་རྩེས་ནང་མཆོད་གཏོར་ཏེ་བསང་སྦྱངས་བྱིན་གྱིས་བརླབ་པ་རྣམས་ཞི་བའི་སྦྱིན་སྲེག་བཞིན་བྱ། དེ་ནས་ཆུ་དེ་ཉིད་ཀྱིས་ཐབ་ཁུང་དང་བསྲེག་རྫས་མཆོད་རྫས་རྣམས་ལ་གཏོར་ཏེ། 

༄༅། །བཛྲ་ཀྲོ་དྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཞེས་པ་ནས། སྤྲིན་གྱི་ཕུང་པོ་ལྟ་བུ་དང་། ཞེས་པའི་བར་ཞི་བའི་སྦྱིན་སྲེག་བཞིན་ལ། བསྲེག་རྫས་གཙང་ཞིང་
སྣུམ་བག་དང་ལྡན་པ་ཚེ་དང་བསོད་ནམས་དཔལ་འབྱོར་ཐམས་ཅད་རྒྱས་པའི་ནུས་པ་དང་ལྡན་པར་གྱུར། དེ་ནས་ཨོཾ་བཛྲ་ཨ་ཧ་ར་ལི་ནས། ཀུ་རུ་ཀུ་རུའི་བར་ཞི་བ་ལྟར་བྱིན་གྱིས་
བརླབས་པས་མཐུ་ལྡན་གྱི་རྫས་སུ་གྱུར་པར་བསམ། དེ་ནས་སླར་ཡང་བསང་ཆུ་ཐབ་ཁུང་ལ་གཏོར་ཏེ། བཛྲ་ཀྲོ་དྷས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་རྒྱས་པའི་ཐབ་ཁུང་གྲུ་
བཞི་རྒྱར་ཁྲུ་དོ་ཟབས་སུ་ཁྲུ་གང་ཁ་ཁྱེར་རམ་མུ་རན་ལ་རིན་པོ་ཆེའི་ཕྲེང་བས་བསྐོར་བ། ཕྱི་རོལ་སྟེགས་བུ་གྲུ་བཞི་པའི་གྲ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་
ཐོགས་པ་མེད་པ་བུད་ཤིང་བརྩིགས་པ་དང་བཅས་པར་གྱུར། ཞེས་བརྗོད་ཅིང་བསམ། དེ་ནས་འཇིག་རྟེན་པའི་མེ་ལྷ་བསྐྱེད་ཅིང་སྤྱན་དྲངས་པ་ནི། དེའི་དབུས་སུ་པཾ་ལས་པདྨ་དང་རཾ་ལས་ཉི་མའི་
དཀྱིལ་འཁོར་གྱི་དབུས་སུ་རཾ་ལས་བགྲང་ཕྲེང་རཾ་གྱིས་མཚན་པ་ལས་འོད་འཕྲོས་འདུས་ཡོངས་སུ་གྱུར་པ་ལས་མེ་ལྷ་དམར་པོ་ར་སྐྱེས་ལ་ཞོན་པ་ཞལ་གྱི་དཀྱིལ་འཁོར་སེར་པོ་

ལས་འོད་ཟེར་སེར་པོ་འཕྲོ་ཞིང་འདུ་བ། འགྱིང་བག་དང་བཅས་པས་རའི་སྟེང་ན་གནས་པ་ཞལ་གཅིག་ཕྱག་གཉིས་ཀྱི་བགྲང་ཕྲེང་སེར་པོ་དང་སྤྱི་བླུགས་འཛིན་པ། གསུས་
ཁྱིམ་ཆེ་བ་རལ་པའི་ཐོར་ཚུགས་དང་སྨྲ་རའི་ཨག་ཚོམ་ཅན་དྲང་སྲོང་གི་ཚོགས་ཀྱིས་བསྐོར་བའི་དཔྲལ་བར་ཨོཾ། སོགས་དང་། ཆུའི་ལྷག་མ་ཡར་ལུད་པ་ལས། ཀྱི་བར་ཞི་
བའི་སྦྱིན་སྲེག་བཞིན་ལས། རིན་ཆེན་འབྱུང་ལྡན་གྱིས་དབུ་བརྒྱན། ཞེས་བརྗོད། དེ་ནས་ཀུ་ཤ་འབུལ་བ་ནི། ཞི་བ་བཞིན། སྐབས་འདིར་སྦྱར་བའི་མེ་ནི། རྗེའུ་རིགས་ཀྱི་མེའམ། ཤིང་སྣུམ་ཅན་རྩུབ་པ་ལས་བྱུང་བ་
དང་། ཕྱུག་པོའི་དགེ་འདུན་གྱི་གཡོས་ཁང་གི་མེས་སྦྱོར་ལྡེ་སྦར་ལ་སྔགས་བརྗོད་ཅིང་བསྐོར་བ་ཏིང་ལོ་སྦྱོར་བ་མེ་ཁ་གསོ་བའི་མར་དགང་བླུགས་འབུལ་བ་རྣམས་ལས། མི་འདྲ་བའི་ཁྱད་པར་དགང་བླུགས་རིན་པོ་ཆེའི་ཕྱག་རྒྱས་བཟུང་བ་སྟེ། དེ་
ཡང་ལག་གཉིས་པ་ཁུ་ཚུར་བཅང་བ་ལས་མཐེ་བོང་དང་མཛུབ་མོ་རྩེ་སྦྱར་བའི་བར་ནས་དགང་བླུགས་བཟུང་བའོ། །དེ་ནས་མེ་ལྷའི་བྱོན་གཟན་འབུལ་བའི་སྤེལ་ཚིག་ཡན་ཞི་བ་དང་འདྲ་བ་ལས། སྤེལ་ཚིག་ནི། བདག་དང་སེམས་ཅན་
ཐམས་ཅད་ཀྱི་ཚེ་དང་བསོད་ནམས་དཔལ་འབྱོར་འཁོར་དང་ལོངས་སྤྱོད་ལེགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པར་མཛོད་ཅིག་པུཥྚིཾ་ཀུ་རུ་ཨོཾ་སྭཱ་ཧཱ། ཞེས་བཏགས།

༄༅། །དེ་ནས་ཕྱི་མཆོད་ནང་མཆོད་བསྟོད་པ་རྣམས་ཞི་བ་བཞིན། མེ་བཀྲ་བརྟག་པའི་སྐབས་སུ་ཁྱད་པར་མེ་མདངས་སེར་ཞིང་རིན་པོ་ཆེ་འདྲ་བ་འབར་ན་མཆོག་ཏུ་བཟང་། གཞན་བཟང་ངན་གྱི་རྟགས་ཐམས་ཅད་ཞི་བའི་སྐབས་སུ་
རྒྱས་པར་བཤད་པ་བཞིན་བརྟག་པར་བྱའོ། །དེ་ནས་བསྲེག་རྫས་འབུལ་བ་ནི། མར་ཁུ་ཅན་གྱི་ཤིང་གང་རུང་གི་ཡམ་ཤིང་དེ་ཉིད་ལག་ཏུ་བཟུང་ལ། ཨོཾ་བོ་དྷི་པྲིཀྵ་ཡ་སྭཱ་ཧཱ། ཞེས་བདུན་འབུལ་བའི་མཐར། ཨོཾ་བོ་དྷི་པྲྀཀྵ་ཡ་
བདག་དང་སེམས་ཅན་ཐམས་ཅད་ཀྱི་ཚེ་དང་བསོད་ནམས། སོགས་གོང་གི་སྤེལ་ཚིག་སྦྱར་བ་བདུན་གྱིས་ཕུལ། དེ་བཞིན་དུ་མར། ཨགྣ་ཡེ། ཟས་མཆོག་ལ། སརྦ་སཾ་པ་དེ། དྷུར་བ་ལ། ཨཱ་
ཡུ་ཥ སྲན་མ་ལ། མ་ཧཱ་བ་ལ། འབྲས་ལ། བཛྲ་པུཥྚ། ནས་ལ། མ་ཧཱ་བེ་ག །གྲོ་ལ། བཛྲ་གྷསྨ་རི། སོ་བ་ལ། བཛྲ་བི་ཛཱ་ཡ། ཏིལ་ལ། སརྦ་པཱ་པཾ། ཀུ་ཤ་ལ། ཨ་པྲ་
ཏི་ཧ་ཏ། དེ་ཐམས་ཅད་ལ་ལན་བདུན་བདུན་ཕུལ་བའི་མཐར། གོང་གི་སྤེལ་ཚིག་སྦྱར་བས་ཕུལ། དེ་ནས་གསང་གཏོར་དང་མར་གྱི་དགང་བླུགས་ཕུལ་ཏེ། མེ་ལྷ་འབར་བའི་རྣམ་པར་གྱུར། གྱི་བར་ཞི་བའི་སྦྱིན་སྲེག་
བཞིན་བརྗོད་པ་ནི་འཇིག་རྟེན་པའི་མེ་ལྷ་མཆོད་པའོ། །འདས་པའི་མེ་ལྷ་མཆོད་པ་ནི། མཆོད་རྫས་བསྲེག་རྫས་བུད་ཤིང་རྣམས་ཁ་གསོས། བསང་ཆུ་གཏོར་ལ། བཛྲ་ཀྲོ་དྷས་བསངས། མ་ཧཱ་ཤུ་ནྱ་ཏཱ་སོགས་ནས། རྡོ་རྗེ་སྔོན་

པོ་ཕྱེད་པ་རེས་དབུ་བརྒྱན། ཞེས་པའི་བར་ཞི་བ་སོར་བཞག །འོན་ཀྱང་ལྷ་ཐམས་ཅད་སོ་སོའི་སྐུ་མདོག་ལས་ཅུང་ཟད་སེར་བ་འགྱིང་བག་དང་བཅས་ཤིང་འོད་ཟེར་སེར་པོ་སྤྲོ་བསྡུའི་སྒོ་
ནས་བདག་གཞན་ཐམས་ཅད་ཀྱི་ཕུན་སུམ་ཚོགས་པ་ཐམས་ཅད་འཕེལ་ཞིང་རྒྱས་པའི་ལས་མཛད་པར་བསམ། བྱོན་ཟན་སྤེལ་ཚིག་ཅན་འབུལ་བ། ཕྱི་མཆོད་ནང་མཆོད་གསང་མཆོད། དེ་ཁོ་ན་ཉིད་ཀྱི་
མཆོད་པ། བསྒྲལ་མཆོད། རཀྟའི་མཆོད་པ། ཁམས་གསུམ་ཡོངས་བསྒྲལ་གྱི་མཆོད་པ། གཏོར་མའི་མཆོད་པ། བསྟོད་པའི་མཆོད་པ་རྣམས་ཞི་བའི་སྐབས་སུ་རྒྱས་པར་བཤད་པ་ལྟར་བྱ། ཡམ་ཤིང་ནས་ཀུ་ཤིའི་བར་གྱི་བསྲེག་རྫས་ཐམས་
ཅད་སོ་སོ་ནས་བརྒྱ་རྩ་བརྒྱད་མཐར་སྤེལ་ཚིག་དང་བཅས་པ་ཕུལ། ཞར་ལས་བྱུང་བའི་འཕྲོས་དོན་ནི། བསྙེན་པའི་མཇུག་ལྟ་བུ་ལ་བྱེད་ན། ཐུན་བཅད་ཀྱི་བཅུ་ཆའི་གྲངས་ཀྱི་སྦྱིན་སྲེག་ཞི་བའི་སྐབས་ལྟར་འབུལ་བའམ། ཡང་ན་གོང་བཀོད་
བཞིན་ཉིན་གཅིག་ལ་ཐུན་གཅིག་གི་དབང་དུ་བྱས་ནས་བརྒྱ་རྩ་བརྒྱད་འབུལ། དེ་ནས་གང་བའི་སྦྱིན་སྲེག་བདུན་གསུམ་གྱི་མཐར་སྤེལ་ཚིག་བཅས་ཕྱི་མཆོད་ནང་མཆོད་བསྟོད་པའི་མཆོད་པ་རྣམས་ཞི་བའི་སྐབས་ལྟར་བྱའོ། །ཐུན་མཚམས་སུ་གཏོར་
མ་འབུལ་བའང་ཞི་བའི་སྐབས་སུ་རྒྱས་པར་བཤད་པ་ལྟར་རྒྱས་བསྡུས་དབྱེ་བ་སྐབས་བསྟུན་བཞིན་བྱ་ཞིང་། ཚོགས་ཀྱང་ཚོགས་མཆོད་གཤགས་མཆོད་བསྒྲལ་མཆོད་ཀྱང་བྱ། བསྟན་མ་བསྐྱོངས། ཐུན་གཏོར་འབུལ་བ་སོགས་ཐམས་ཅད་ཀྱང་ཞི་

༄༅། །བ་བཞིན་ནོ། །དེ་རྣམས་ཀྱང་སྦྱིན་སྲེག་ཞག་སྦྲེལ་དང་། ཐུན་བཅད་ལྟ་བུ་ཡིན་ན་མཐའ་མ་ཁོ་ན་ལ་བྱའོ། །དེ་རྣམས་ཀྱིས་དངོས་གཞི་བདག་བསྐྱེད་པ་ཐབ་ཁུང་རྫས་དང་ཡོ་བྱད་བྱིན་གྱིས་བརླབ་པ་འཇིག་རྟེན་དང་འཇིག་རྟེན་
ལས་འདས་པའི་མེ་ལྷ་བསྐྱེད་ཅིང་སྤྱན་དྲང་བ་མཆོད་བསྟོད་བསྲེག་རྫས་འབུལ་བ་ཞར་བྱུང་འཕྲོས་དོན་དང་བཅས་པ་བསྟན་ཟིན་ཏོ། །འདིར་སྨྲས་པ། རིན་ཆེན་གསེར་གྱི་མདངས་ལྡན་ཐབ་ཁུང་དབུས། །ཚེ་དང་བསོད་ནམས་སྟོབས་བསྐྱེད་འབར་
བའི་མེ། །གཟི་མདངས་གསལ་བའི་ཁྲོད་དུ་ལྷ་ཚོགས་རྣམས། །སྤྱན་དྲངས་མཆོད་པས་ཚེ་བསོད་ཅིའི་མི་རྒྱས། །བར་སྐབས་ཀྱི་ཚིགས་སུ་བཅད་པའོ།། ༈ གསུམ་པ་མཇུག་གི་བྱ་བ་ལ་ཡང་གསུམ་སྟེ། དངོས་གྲུབ་བླངས་ཤིང་ལྷག་ཆད་ཁ་
བསྐང་ཏེ་བཟོད་པར་གསོལ་བ། དམ་ཡེ་གཤེགས་བསྡུ་མེ་ལྷ་ལྷག་མས་མཆོད་ཅིང་གཏོར་འབུལ་མཆོད་བསྟོད་འདོད་དོན་ཞུ་ཞིང་གཤེགས་སུ་གསོལ་བ། ལྷག་ཆད་ཁ་བསྐངས་ཏེ་བསྔོ་བ་སྨོན་ལམ་བཀྲ་ཤིས་མཇུག་བསྡུ་བ་དང་གསུམ་ལས། དང་
པོ་དངོས་གྲུབ་བླངས་ཤིང་ལྷག་ཆད་ཁ་བསྐངས་ཏེ་བཟོད་པར་གསོལ་བ་ནི། ཡེ་ཤེས་ལྔ་ལྡན་སོགས་ཀྱིས་དངོས་གྲུབ་བླངས། ཡི་གེ་བརྒྱ་པས་ལྷག་ཆད་ཁ་བསྐངས། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ།
གཉིས་པ་དམ་ཡེ་གཤེགས་བསྡུ། མེ་ལྷ་ལྷག་མས་མཆོད་ཅིང་གཏོར་འབུལ་མཆོད་བསྟོད་གཤེགས་སུ་གསོལ་བ་ནི་མར་དགང་བླུགས་གང་ཐབ་ནང་དུ་བླུགས། ཛཱ་ལའི་སྔགས་བརྗོད་པས་མེ་ལྷ་ཞལ་ཕྱག་གི་རྣམ་པར་

གྱུར་པ་ལ་བསྲེག་རྫས་ལྷག་མ་རྣམས་ལན་བདུན་རེ་ཕུལ་བའི་མཐར། གོང་གི་སྤེལ་ཚིག་དང་བཅས་པ་གང་བའི་སྦྱིན་སྲེག་ལན་བདུན་སྤེལ་ཚིག་བཅས་ཕུལ། མཆོད་བསྟོད་གོང་བཞིན་བྱ། གཏོར་འབུལ་ནི། མེ་ལྷའི་གཏོར་མ་མར་གྱིས་སྤུས་
པ་ཟླུམ་པོ་ཡུང་བས་བྱུགས་པ་ཐབ་ཀྱི་ཤར་ལྷོར་བཞག་པ་ནང་མཆོད་ཆུ་ཆང་གིས་སྦྱངས་ལ། བཛྲ་ཀྲོ་དྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སོགས་ནས་མཚན་སྔགས་ལ། ཨཱ་
ཀ་རོ་བཏགས་པ་བདུན་གྱིས་གཏོར་མ་ཕུལ། ཕྱི་མཆོད་ནང་མཆོད། བསྟོད་པ་རྒྱས་པས་བསྟོད། འདོད་དོན་ཞུ་བ་ནི། དྲང་སྲོང་ཆེན་པོ་འཁོར་བཅས་རྣམས། །སོགས་ནས། ཡིད་ལ་འདོད་པ་ཀུན་འགྲུབ་
ཤོག ༑གི་བར། གཤེགས་གསོལ་ནི། ཨོཾ་པྲོཀྵ་ཎ། སོགས་ཀྱིས་བསང་གཏོར་དང་ཞབས་བསིལ་ཕུལ། བདག་གི་དོན་དང་སོགས་ནས། ཡ་ཧི་གཙྪ། ཕྱག་རྒྱ་དང་བཅས་པ་མེ་ལྷ་གཤེགས། དམ་
ཚིག་པ་རང་ལ་ཐིམ་པར་བསམ་མོ། །གསུམ་པ་ལྷག་ཆད་ཁང་བསྐངས་ཤིང་། གོ་བགོ་བ། བསྔོ་བ། སྨོན་ལམ། བཀྲ་ཤིས་བྱ་བ་ནི། ཤྲཱི་བཛྲ་ཀུ་མཱ་ར། སོགས་ཀྱིས་གོ་བགོ །དགེ་བ་འདི་ཡིས་མཐའ་
ཡས་སོགས་དང་། དགེ་མཁའི་སོགས། བསྔོ་བ་སྨོན་ལམ་ཅི་ཤེས། ལྷག་གཏོར་བཏང་། མཚུངས་མེད་བླ་མ་སོགས་ཀྱིས་བཀྲ་ཤིས་ཀྱི་མཐའ་བརྟེན་པར་བྱའོ། །དེ་རྣམས་ཀྱི་སྒོ་ནས་རྒྱས་པའི་སྦྱིན་

༄༅། །སྲེག་གི་ཆོ་གའི་ལག་ལེན་མ་ཚང་བ་མེད་པ་བསྟན་ཟིན་ཏོ། །འདིར་སྨྲས་པ། དཔག་ཡས་སྐྱེ་དགུའི་བསོད་ནམས་ཉེར་འཚོ་ལས། །ལེགས་འོང་འདོད་དགུའི་དཔལ་སྟེར་མེ་ཤེལ་དབང་། །མཁའ་ཁྱབ་འོད་ཟེར་འགོག་མེད་
སྤྲོ་བཞིན་དུ། །ཕུན་ཚོགས་ཕན་བདེའི་ཚལ་སྐྱོང་དིང་འདིར་ཤར། །བར་སྐབས་ཀྱི་ཚིགས་སུ་བཅད་པའོ།། ༈ རྩ་བའི་གསུམ་པ་དབང་གི་སྦྱིན་སྲེག་ལ་ཡང་གསུམ་སྟེ། སྔོན་འགྲོ། དངོས་གཞི། རྗེས་སོ། སྔོན་འགྲོ་ལ་ཡང་གཉིས།
ཐབ་ཁུང་རྫས་དང་ཡོ་བྱད་བཤད་པ། རྒྱན་དང་འདུག་སྟངས་བསམ་པ་དང་ཁ་བལྟ་ཕྱོགས་དུས་བཤད་པའོ། །དང་པོ་ཐབ་ཁུང་ནི། གསང་རྒྱུད་ལས། འཇིག་རྟེན་ཁམས་ནི་རབ་འབྱམས་ན། །ཆགས་པར་གྱུར་པའི་འགྲོ་གང་ལ། །དབང་གི་
ལས་ལ་སྦྱར་བར་བྱ། །ཟླ་གམ་དམར་པོའི་དཀྱིལ་འཁོར་འབྲི། །རྒྱ་ལ་སོར་ནི་ཉི་ཤུ་ལ། །ཁ་ལ་སོར་བཅུ་འབྲི་བར་བྱ། །ཕྱི་རོལ་ལྕགས་ཀྱུ་ཞགས་པས་བརྒྱན། །ཞེས་དང་། བསྲེག་ཕྱོངས་ལས། ཟླ་གམ་དམར་པོ་དབང་གི་ཧོམ། ། ་
སྟོང་གསུམ་ཡུམ་གྱི་མཁའ་ལ་རྩིག །ཅེས་གསུངས་པ་ལྟར། ས་སྟེགས་གྲུ་བཞི་འཁོད་སྙོམས་པའི་སར་བཙག་དང་འབྱོར་ཚེ་ཙནྡན་དམར་པོས་བྱུགས། ས་དཀར་གྱིས་སྤགས་པའི་ཐིག་སྐུད་ཀྱིས་ཐིག་ཆེན་བརྒྱད་སྤྱི་དང་མཐུན་པར་བཏབ་ལ།
དེའི་དབུས་ནས་སུམ་གཉིས་ཕྱིར་བཞག་པའི་ནང་གི་སུམ་ཆ་ཟླུམ་པོར་བསྐོར་བའི་དབུས་སུ་རྩིབས་བཅུའི་ལྟེ་བ་དང་། ཕྱིའི་སུམ་གཉིས་ལ་འཁོར་ལོ་རྩིབས་བཅུ་པ་རྣམས་བྱ། དེའི་ཕྱིར་ཐབ་ཆེ་ཆུང་གི་ཚད་དང་མཐུན་པར་མུ་ཁྱུད་གཉིས་རིམ་བསྐོར་

བས་ཁྲུ་གང་འབྱུང་ཞིང་། ཐབ་ཀྱི་རྒྱའང་ཁྲུ་གང་གི་ཚད་ཡིན་པས་འཁོར་ལོའི་ལྟེ་བར་སྲད་བུ་བཟུང་ལ་མུ་ཁྱུད་ཕྱི་མ་དང་ནས་གང་ཙམ་གྱིས་མ་རེག་པ་ཤར་ལྷོའི་ཟུར་ཐིག་ནས་གཡས་སྐོར་དུ་བསྐོར་ལ། བྱང་ཤར་གྱི་ཟུར་ཐིག་སྟེང་དུ་བཞག །དེ་
ནས་སོར་བཞི་འཇལ་བའི་ས་སྔར་བཞིན་བསྐོར་བས་ཁ་ཁྱེར། སླར་ཡང་སོར་བཞི་སྔར་བཞིན་བསྐོར་བས་མུ་རན་འབྱུང་ཞིང་། སོ་སོའི་རྩེ་ཐེག་ནས་འཕྲེད་ལ་དྲང་པོར་བཏབ་པས་ཟླ་གམ་གྱི་དབྱིབས་སུ་བྱ། དེ་རྣམས་ཀྱི་ཕྱིར་སོར་བཞི་འཇལ་བའི་
ས་གྲུ་བཞིར་བཏབ་པས་སྟེགས་བུ། དེ་ནས་སོར་བཞི་འཇལ་བའི་ས་གྲུ་བཞིར་བཏབ་པ་ཆ་གྲུ་བཞིར་འབྱུང་བ་ནི་སྟེགས་བུའི་དཔངས་ཚད་ཡིན་ལ། འོན་ཀྱང་དབང་གི་ཐབ་འདི་ཟླ་གམ་གྱི་ཁྱད་མ་གཏོགས་ཞི་བ་ཁོ་ན་ལྟར་བྱ། ཞེས་ཡིག་ཆ་རྣམས་
ལས་གསུངས་པས་ན་སྟེགས་བུའི་དཔངས་ཚད་ཀྱང་དེ་ལྟར་དུ་བྱས་པ་ཡིན་ལ། སྟེགས་བུ་གྲུ་བཞི་པའི་གྲ་བཞིར་ཟླ་ཕྱེད་རྡོ་རྗེ་སྤྱི་དང་མཐུན་པར་བྱ་ཞིང་། རྡུལ་ཚོན་གྱི་ཕྱོགས་ཡིན་ན་གཞི་ཐམས་ཅད་དམར་པོ། བཅད་དཀར་པོ། འཁོར་ལོ་སེར་
པོ༑ མྱུ་ཁྱུད་ལྗང་ཁུ། ཟླ་ཕྱེད་རྡོ་རྗེ་དཀར་པོ། ལྕགས་ཀྱུའི་ཡུ་བ་དམར་པོ་ལྕགས་ཀྱུ་སྔོན་པོ། ཞགས་པ་དམར་པོ་ཨ་ལུང་ལྕགས་ཀྱུ་ནག་པོ་བྱའོ། །མུ་རན་ལ་རྒྱུད་ལས། ཕྱི་རོལ་ལྕགས་ཀྱུ་ཞགས་པས་བརྒྱན། །ཞེས་གསུངས་པས་ཕྱོགས་
རྣམས་སུ་རྡོ་རྗེས་མཚན་པའི་ལྕགས་ཀྱུའི་ཁ་ཕྱིར་བསྟན་པ། མཚམས་རྣམས་སུ་ལྕགས་ཀྱུས་བརྒྱན་པའི་ཞགས་པའི་རི་མོ་བྱ་བ་ནི་ཐབ་ཁུང་བཤད་པའོ། །རྫས་དང་ཡོ་བྱད་བཤད་པ་ནི། བུད་ཤིང་ངམ་ཡམ་ཤིང་འབྲས་བུ་ཅན་རོ་མངར་བའམ་སྐྱུར་

༄༅། །བ་གང་རུང་ལ་རིང་ཐུང་གི་ཚད་མཐོ་གང་སྟེ། རྒྱུད་ལས། སྦོམས་སུ་ཕྱག་གང་ཆུར་སོར་གང་ཞེས་གསུངས་པ་ལྟར། ཤིང་དེ་ཉིད་ཀྱིས་ཐབ་ཁུང་ཟླ་གམ་གྱི་དབྱིབས་སུ་རྩིག་པའམ། ཡང་ན་རྒྱས་པ་ལྟར། དགོན་པའི་བའི་
ལྕི་བས་ཟླ་གམ་བརྩིགས་ཀྱང་རུང་བར་བཤད་དོ། །ཡམ་ཤིང་དེ་ཉིད་ཀྱི་རྩ་རྩེ་འབྲི་མོག་བུ་རམ། མར་ཁུ་རྣམས་སྦྱར་བས་བྱུགས། འབྱོར་ཚེ་བྱུ་རུའམ་མཆོང་ངམ་ཟངས་ཀྱི་ཏིང་ལ་སོགས་པའི་སྣོད་དུ་འབྲས་འབྲི་མོག་གིས་ཁ་བསྒྱུར་བ་དང་། དེ་
བཞིན་དུ་ཟས་མཆོག །ཏིལ། སོ་བ། ནས། གྲོ། སྲན་མ། དཱུར་བ། ཀུ་ཤ་རྣམས་ཀྱང་འབྲི་མོག་གམ་ཙནྡན་ལ་སོགས་པའི་རྫས་དམར་པོས་ཁ་བསྒྱུར། མར་ཁུའང་འབྲི་མོག་གིས་ཁ་བསྒྱུར། བསྲེག་རྫས་རྣམས་རང་གི་གཡས་ཐབ་
ཀྱི་གཡོན་དུ་ཤིང་སྟེགས་ལ་སོགས་པའི་ཁར་གོང་འོག་མ་འཛོལ་བ་ཁ་གསོ་དང་བཅས་པ་བཤམས། རང་གི་གཡོན་ཐབ་ཀྱི་གཡས་ནས། ཟངས་ཏིང་ལ་སོགས་པའི་ནང་དུ་ཆུ་གཉིས་སྔོན་འགྲོའི་ཉེར་མཆོད་ཙནྡན་ནམ་འབྲི་མོག་གིས་ཁ་བསྒྱུར་བ།།
གཞན་ཡང་མེ་ཡོལ་དཀར་པོ། རྡོ་དྲིལ་དགང་བླུགས། ཌཱ་མ་རུ་ནང་མཆོད། འཐོར་ནས། སྒྲུབ་ཐབས་རྒྱས་འབྲིང་བྱེད་ཚེ་ཕུར་བ་ལྔའམ་གཅིག །བསང་ཆུ། འཐོར་ཡབ། སྦྱོར་ལྡེ། ཀུ་ཤའི་ཆུན་པོ་བརྒྱད། ཐབ་ནང་གི་ཏིང་ལོ།
གཞན་ཡང་རྔ། ཆ་ལང་། དུང་ལ་སོགས་པ་དགོས་པའི་ཡོ་བྱད་དང་། ཉེ་ལོགས་ཞིག་ཏུ་དཔལ་གཏོར་སྨན་རཀ །གཏོར་བསྔོ། བསྐང་བའི་གཏོར་མ། ཆུ་གཉིས་སྔོན་འགྲོའི་ཉེར་སྤྱོད། ཕུད་ཆང་ལ་སོགས་པ་དགོས་པའི་ཡོ་བྱད་རྣམས་མ་

ཚང་བ་མེད་པར་འདུ་བྱའོ། །གཉིས་པ་རྒྱན་དང་འདུག་སྟངས་བསམ་པ་དང་ཁ་བལྟ་ཕྱོགས་དུས་བཤད་པ་ནི། དེ་ཡང་འབྱོར་ན་བྱུ་རུའམ་ཙནྡན་དམར་པོའི་ཕྲེང་བ་ལ་སོགས་པ་ལག་ཏུ་བཟུང་། གོས་དམར་པོ་གྱོན། སྟན་དམར་པོའི་སྟེང་དུ་
པདྨའི་སྐྱིལ་ཀྲུང་སྟེ་རྐང་པ་གཉིས་ཀྱི་བྲང་གཅིག་ལ་གཅིག་སྦྱར་ཏེ་འདུག་ལ། བསམ་པ་ནི་བརྟན་གཡོ་སྣོད་བཅུད་ཐམས་ཅད་དང་། ཁྱད་པར་བསྟན་པ་ལ་གནོད་པའི་དགྲ་བོ་མ་རུངས་པ་དག་བདག་གི་དབང་དུ་བསྡུས་ནས་རང་གཞན་ཐམས་ཅད་
ཕན་བདེའི་ལམ་ལ་འགོད་པར་བྱའོ་སྙམ་པའི་ཁ་འཇིག་རྟེན་པའི་ནུབ་དྲང་པོར་བལྟས་ལ། དུས་ནི་རབ་དཔྱིད་ཟླ་ར་བའི་དགོང་མྱུར་རམ། དེ་མིན་ནའང་ཟླ་བ་གང་རུང་གི་དགོང་མྱུར་ལ་མགོ་བརྩམས་པར་བྱའོ། །དེ་རྣམས་ཀྱིས་ཐབ་ཁུང་རྫས་དང་
ཡོ་བྱད་རྒྱན་དང་འདུག་སྟངས་སོགས་བཤད་པ་བསྟན་ཟིན་ཏོ། །འདིར་སྨྲས་པ། རབ་འབྱམས་དབང་གི་འཕྲིན་ལས་ཟབ་མོ་ཡི། །བྱིན་ཟ་མཉེས་བྱེད་ཕུན་སུམ་ཚོགས་པའི་རྫས། །ལེགས་བཤམས་ལྷ་ཚོགས་འཁོར་བཅས་ལ་འབུལ་ན། །ལྷ་
དབང་དབང་དུ་སྡུད་ལ་ཡ་མི་ང་། །བར་སྐབས་ཀྱི་ཚིགས་སུ་བཅད་པའོ།། ༈ སྤྱི་དོན་གཉིས་པ་དངོས་གཞི་ལའང་གཉིས་ཏེ། བདག་བསྐྱེད་རྒྱས་བསྡུས་གང་རུང་སྔོན་དུ་འགྲོ་བས་རྫས་དང་ཡོ་བྱད་ཐབ་ཁུང་བྱིན་གྱིས་བརླབ་པ་སྔོན་དུ་འགྲོ་བའི་
སྒོ་ནས། འཇིག་རྟེན་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་བ་འདས་པའི་མེ་ལྷ་འཁོར་བཅས་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་ཞིང་ཞར་བྱུང་གཏོར་བསྔོ་བསྐང་བ་ཚོགས་མཆོད་འབུལ་བའོ། །

༄༅། །དང་པོ་བདག་བསྐྱེད་རྒྱས་བསྡུས་སྔོན་དུ་འགྲོ་བས། རྫས་དང་ཡོ་བྱད་ཐབ་ཁུང་བྱིན་གྱིས་བརླབས་ཏེ་འཇིག་རྟེན་པའི་མེ་ལྷ་བསྐྱེད་ཅིང་སྤྱན་དྲངས་མཆོད་བསྟོད་བསྲེག་རྫས་འབུལ་བ་ནི། བདག་བསྐྱེད་རྒྱས་པ་ལྟར་ན་རིག་
འཛིན་བསྐུལ་ཡན། འབྲིང་བསྡུས་ལྟར་ན་བཟླས་པ་ཡན་རྫོགས་པར་བྱས་ལ། བསངས་ཆུ་བྱིན་རླབས་ཞི་བ་བཞིན། མཆོད་རྫས་བསྲེག་རྫས་བྱིན་རླབས་ནི་གཞན་ཐམས་ཅད་ཞི་བ་བཞིན་ལ་མི་འདྲ་བའི་ཁྱད་པར། མཆོད་པ
ཕུང་པོ་ལྟ་བུ་དང་ཞེས་པའི་མཇུག་ཏུ། བསྲེག་རྫས་རྣམས་གཙང་ཞིང་ཡིད་དུ་འོང་བ་དམར་ཞིང་སྣུམ་པ་འོད་ཟེར་དམར་པོ་འཕྲོ་བས་སྣོད་བཅུད་ཐམས་ཅད་དབང་དུ་འདུ་བའི་ནུས་པ་
དང་ལྡན་པར་གྱུར། ཞེས་བརྗོད་ཅིང་བསམས་ལ། ཨོཾ་བཛྲ་ཨ་ཧ་ར་ལི་ནས་ཀུ་རུ་ཀུ་རུའི་བར་བརྗོད་པས་བྱིན་གྱིས་བརླབས། ཐབ་ལ་བསངས་ཆུ་གཏོར་ཏེ། བཛྲ་ཀྲོ་དྷ་དང་། སྭ་བྷ་ཝས་སྦྱངས། སྟོང་
པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་དབང་གི་ཐབ་ཁུང་དམར་པོ་ཟླ་གམ་རྒྱར་ཁྲུ་གང་ཟབས་སུ་ཁྲུ་ཕྱེད་ཁ་ཁྱེར་རམ་མུ་རན་ལ་ལྕགས་
ཀྱུ་ཞགས་པའི་ཕྲེང་བས་མཚན་པ། ཕྱི་རོལ་སྟེགས་བུ་གྲུ་བཞི་པའི་གྲ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་པ་བུད་ཤིང་བརྩིགས་པ་དང་བཅས་པར་

གྱུར༑ ཞེས་བརྗོད་ཅིང་བསམ། འཇིག་རྟེན་པའི་མེ་ལྷ་མཆོད་པ་ནི། དེའི་དབུས་སུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ལས་འོད་
འཕྲོས་འདུས་ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོ་ཤིན་ཏུ་ཆགས་པའི་ཉམས་ཅན་ཞལ་དཀྱིལ་དམར་ཞིང་སྣུམ་པ་ལས་འོད་ཟེར་དམར་པོ་འཕྲོ་བ་ཆགས་པའི་འདུག་
སྟངས་ཀྱིས་རྭ་སྐྱེས་ཀྱི་སྟེང་ན་བཞུགས་པ། ཞལ་གཅིག་ཕྱག་གཉིས་ཀྱི་གཡས་པས་བགྲང་ཕྲེང་དམར་པོ་དང་གཡོན་སྤྱི་བླུགས་འཛིན་པ། གསུས་ཁྱིམ་ཆེ་བ་རལ་པའི་ཐོར་
ཚུགས་དང་སྨྲ་རའི་ཨག་ཚོམ་ཅན། ཞེས་པ་ནས། ཆུ་ལྷག་མ་ཡར་ལུད་པ་ལས། ཀྱི་བར་ཞི་བ་བཞིན་ལས། འོད་དཔག་མེད་ཀྱིས་དབུ་བརྒྱན། ཞེས་བརྗོད། ཀུ་ཤ་འབུལ་བ་ཡང་ཞི་རྒྱས་
བཞིན་སྦར་བའི་མེ་ནི་སྨད་འཚོང་མའི་ཁྱིམ་གྱི་མེའམ་སྤྲང་པོས་ལམ་དུ་བུས་པའི་མེ། ཡང་ན་སེང་ལྡིང་ལ་སོགས་པ་ཤིང་དམར་པོ་རྩུབ་པ་ལས་བྱུང་བའི་མེས་ཐབ་ཀྱི་ཏིང་ལོ་སྦྱར་ཞིང་། སྔགས་བརྗོད་པ། མེ་ཁ་གསོ་བའི་མར་འབུལ་བ་ཡན་འདྲ་བ་
ལས་༑ འོན་ཀྱང་མི་འདྲ་བའི་ཁྱད་པར་དགང་བླུགས་པདྨའི་ཕྱག་རྒྱས་བཟུང་བ་ནི། ལག་པ་གཉིས་ཀྱི་མཐེ་ཆུང་སྲིན་ལག་མཛུབ་མོ་རྣམས། མཐེ་བོང་དང་སྦྱར་གུང་མོ་སྒྲེང་བའི་བར་ནས་དགང་བླུགས་བཟུང་བ་སྟེ་ཕྱག་རྒྱ་འདི་འོག་མ་རྣམས་ལའང་

༄༅། །ཤེས་པར་བྱའོ། །མེ་ལྷའི་བྱོན་ཟན་འབུལ་བའི་དམིགས་པ་རྣམས་འདྲ་བ་ལས། སྤེལ་ཚིག་གི་ཚེ། བ་ཧ་ན་ཡའི་རྗེས་སུ། ཁམས་གསུམ་གྱི་ལྷ་འདྲེ་མི་གསུམ་ཁྱད་པར་དུ་ཡང་སྟོང་འཁོར་
ལོས་བསྒྱུར་བའི་རྒྱལ་པོ་མཁས་པ་པཎྜི་ཏ་གྲུབ་པ་རིག་འཛིན་གྱི་ཚོགས་ཐམས་ཅད་དང་། བྱེ་བྲག་ཏུ་བསྟན་ལ་གནོད་བྱེད་ཀྱི་དགྲ་བོ་མ་རུང་པ་ཐམས་ཅད་ཝ་ཤཾ་ཀུ་རུ་ཧོཿསྭཱ་
ཧཱ༑ ཞེས་སྦྱར་བའི་བྱོན་ཟན་ཕུལ་ལ་ཕྱི་མཆོད་ནང་མཆོད་བསྟོད་པ་རྣམས་བྱ། མེ་བཀྲ་བརྟག་པ་ནི་བཟང་ངན་གྱི་རྟགས་སྤྱི་འགྲེ་ཐམས་ཅད་ཞི་བའི་སྐབས་རྒྱས་པར་བཤད་པ་ལྟར་ལས་ཁྱད་པར་མེ་མདངས་དམར་ཞིང་འཚེ་བ་པདྨའམ་ལྕགས་ཀྱུ་
ལྟ་བུར་འབར་ན་བཟང་ངོ་། །བསྲེག་རྫས་འབུལ་བ་ནི་འབྲས་བུ་ཅན་གྱི་ཤིང་གང་རུང་གི་ཡམ་ཤིང་གོང་དུ་བཤད་པ་དེ་ཉིད་བོ་དྷི་པྲྀཀྵའི་སྔགས་གོང་གི་སྤེལ་ཚིག་དང་བཅས་པས་འབུལ། དེ་བཞིན་དུ་མར་ལ། ཨོཾ་ཨགྣེ། འབྲས་ལ་
བཛྲ་པུ། ཟས་མཆོག་ལ། སརྦ་སཾ་བ་དེ། ཏིལ་ལ། སརྦ་པཱ་པཾ། སོ་བ་ལ། བཛྲ་བི་ཛཱ་ཡ། ནས་ལ། མ་ཧཱ་བེ་ག །གྲོ་ལ། བཛྲ་གྷསྨ་ར། སྲན་མ་ལ། མ་ཧཱ་བ་ལ། དཱུར་
བ་ལ། བཛྲ་ཨ་ཡུ་ཥ ཀུ་ཤ་ལ། ཨ་པྲ་ཏིའི་སྔགས་རྣམས་ཀྱིས་ཚར་བདུན་བདུན་མཐར་སྤེལ་ཚིག་དང་བཅས་པས་འབུལ། བསང་གཏོར་དང་ཞབས་བསིལ་འབུལ། མར་བླུགས་གཟར་གང་ཐབ་ནང་དུ་བླུག་ལ་སྔགས་དང་མེ་

ལྷ་འབར་བའི་སོགས་བརྗོད་པ་ནི་འཇིག་རྟེན་པའི་མེ་ལྷ་མཆོད་པའོ།། ༈ གཉིས་པ་འདས་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་བ་ཞར་བྱུང་གཏོར་བསྔོ་བསྐང་བ་ཚོགས་མཆོད་འབུལ་བ་ནི། དེ་ནས་མཆོད་
རྫས་བསྲེག་རྫས་བུད་ཤིང་རྣམས་ཁ་གསོས། བསང་ཆུ་གཏོར། བཛྲ་ཀྲོ་དྷས་བསངས། མ་ཧཱ་ཤཱནྱ་ཏཱ་ནས། རྡོ་རྗེ་སྔོན་པོ་རྩེ་ལྔ་པ་ཕྱེད་པ་རེས་དབུ་བརྒྱན་གྱི་བར་ཞི་རྒྱས་བཞིན་ལས་ཁྱད་པར། ལྷ་རྣམས་རང་རང་
གི་སྐུ་མདོག་ལས་ཅུང་ཟད་དམར་བ་ཆགས་པའི་ཉམས་ཅན་ཤིན་ཏུ་འཛུམ་པ་འོད་ཟེར་དམར་བ་དཔག་ཏུ་མེད་པ་འཕྲོ་བར་བསྒོམས། ཀཱི་ལ་ཡ་སྔོན་འགྲོའི་བྱོན་ཟན་སྤེལ་ཚིག་ཅན་དུ་ཕུལ། སླར་མཆོད་རྫས་བསྲེག་རྫས་བྱིན་གྱིས་བརླབས།
སྒེག་ཕྲེང་། རང་བྱུང་། འཁྲིལ་པའི། མཉམ་པའི། དམ་ཚིག་ཆེན་པོ། ཧེ་རུ་ཀའི་གནས་བཅུ། ང་ནི་ཟ་བྱེད། བླ་མེད་མཆོད་པ། སྒེག་ཅིང་། སོགས་ཀྱིས་
ཕྱི་ནང་གསང་གསུམ་དེ་ཁོ་ན་ཉིད། བསྒྲལ་བ། རཀྟ། ཁམས་གསུམ་ཡོངས་བསྒྲལ། །གཏོར་མ། བསྟོད་པའི་མཆོད་པ་རྣམས་ཞི་བའི་སྐབས་སུ་རྒྱས་པར་བཤད་པ་ལྟར་སྔགས་དང་ཕྱག་རྒྱ་ཏིང་ངེ་འཛིན་གསུམ་ཀ་གང་ཐེབས་བྱའོ། །
བསྲེག་རྫས་འབུལ་བ་ནི་གོང་མེ་ལྷའི་སྐབས་ལྟར་གོ་རིམ་མི་འཕྱུགས་པར་སོ་སོ་ནས་ལྔ་བཅུ་ལྔ་བཅུའི་མཐར་སྤེལ་ཚིག་དང་བཅས་པས་འབུལ་བའམ། ཡང་བསྙེན་པའི་བཅུ་ཆ་ལྟ་བུ་ཡིན་ན་འབྲས་ལ་སོགས་པ་གྲངས་བཟུང་། འབུལ་ཚན་བཅུ་

༄༅། །གཅིག་ཚན་པ་རྣམས་རིམ་པ་བཞིན་འབུལ། གང་ལྟར་གཉིས་ཀའི་མཐར་གཤེགས་སྐྱེམས་བདུན་ཚན་གསུམ་སོ་སོར་སྤེལ་ཚིག་དང་བཅས་པ་བྱ། ཕྱི་མཆོད་ནང་མཆོད་བསྟོད་པ་རྣམས་ཀྱང་ཞི་བ་བཞིན་བྱའོ། །ཞར་བྱུང་
གཏོར་བསྔོ་བསྐང་བ་ཚོགས་མཆོད་རྣམས་བྱ་བ་ནི་ཞི་རྒྱས་ཀྱི་སྐབས་སུ་བཤད་པ་ལྟར་སྐབས་སུ་གང་བབས་ཚུལ་བཞིན་དུ་བྱའོ། །དེ་རྣམས་ཀྱིས་དངོས་གཞི་བདག་བསྐྱེད་སྔོན་འགྲོའི་ཐབ་ཡོལ་བྱིན་རླབས། མཆོད་བསྟོད་བསྲེག་རྫས་འབུལ་བ་
སོགས་ཞར་བྱུང་དང་བཅས་པ་བསྟན་ཟིན་ཏོ། །འདིར་སྨྲས་བ། ཐུགས་རྗེ་རྗེས་ཆགས་དབང་ཆེན་འཕྲིན་ལས་ལ། །རྒྱལ་ཀུན་ཡེ་ཤེས་སྙིང་པོ་བསྐུལ་བ་ན། །ཁམས་གསུམ་ཀུན་གྱི་དབང་དུ་འདུད་པ་སྙམ། །འདི་འདྲ་བླ་མའི་དྲིན་ལས་གཞན་
དུ་གང་། །བར་སྐབས་ཀྱི་ཚིགས་སུ་བཅད་པའོ།། ༈ སྤྱི་དོན་གསུམ་པ་མཇུག་ཆོག་ལའང་གཉིས་ཏེ། དངོས་གྲུབ་བླང་ཞིང་ལྷག་ཆད་ཁ་བསྐང་། །བཟོད་གསོལ་གཤེགས་བསྡུ་མེ་ལྷ་ལྷག་མཆོད་གཏོར་འབུལ་འདོད་དོན་ཞུ་ཞིང་གཤེགས་
གསོལ༑ ལྷག་ཆད་ཁ་བསྐང་བ། གོ་བགོ །བསྔོ་བ་སྨོན་ལམ། བཀྲ་ཤིས་རྣམས་བྱ་བ་ལས། དང་པོ་དངོས་གྲུབ་བླང་བ་སོགས་ནི་ཞི་རྒྱས་ནང་བཞིན་ལ། འོན་ཀྱང་མེ་ལྷའི་གཏོར་མ་འབྲི་མོག་གིས་ཁ་བསྒྱུར། གཉིས་པ་གོ་བགོ་སོགས་
ཀྱང་དེ་དག་ནང་བཞིན་དུ་ཤེས་པར་བྱའོ། །དེ་རྣམས་ཀྱིས་མཇུག་གི་ཆོ་ག་རྣམས་མ་ཚང་བ་མེད་པར་བསྟན་ཟིན་ཏོ།། ༈ བདག་དང་གཞན་གྱི་བླ་མེད་དོན་བསྒྲུབ་ཕྱིར། །རྒྱལ་བའི་དགོངས་པ་ཇི་བཞིན་མཁས་གྲུབ་ཚོགས། །རིམ་བྱོན་རྣམས་

ཀྱིས་ལེགས་པར་བཀྲལ་བ་ཡི། །རྡོ་རྗེ་ཐེག་པའི་ཐབས་འདིར་ངོ་མཚར་ཆེ། །བར་སྐབས་ཀྱི་ཚིགས་སུ་བཅད་པའོ།། ༈ ད་ནི་རྩ་བའི་བཞི་པ་དྲག་པོའི་སྦྱིན་སྲེག་ལའང་གསུམ་སྟེ། སྔོན་འགྲོ་དངོས་གཞི་རྗེས་སོ། །སྔོན་འགྲོ་ལའང་གཉིས།
ཐབ་ཁུང་རྫས་དང་ཡོ་བྱད་བཤད་པ། རྒྱན་དང་འདུག་སྟངས་བསམ་པ་དང་ཁ་བལྟ་ཕྱོགས་དུས་བཤད་པའོ། །དང་པོ་ཐབ་ཁུང་ནི་རྒྱུད་ལས། འཇིག་རྟེན་ཁམས་ནི་རབ་འབྱམས་ན། །ལོག་པར་ལྟ་བའི་གདུག་པ་ཅན། །མངོན་སྤྱོད་ཧོམ་ནི་
སྦྱར་བར་བྱ། །ནག་པོའི་དཀྱིལ་འཁོར་གྲུ་གསུམ་པ། །ངོས་རེར་སོར་ནི་ཉི་ཤུ་བྱ། །སྦོམས་སུ་ཕྱག་ཕྱེད་སོར་བཞི་མཆུར། །མི་རུས་དུར་ཁྲོད་སོལ་བས་བྱུགས། །བུད་ཤིང་ཚེར་མ་ཅན་གྱི་བྱ། །ཞེས་གསུངས་པ་ལྟར། ས་སྟེགས་ཁྲུ་གང་གྲུ་
བཞི་དཔངས་སུ་མཐོ་གང་ཡོད་པའི་སར་རོ་སོལ་དང་སྣག་ཚ་མི་རུས་ཀྱི་ཕྱེ་མས་ནག་པོར་བྱུགས། དེའི་ཁར་སྲད་བུ་བཙག་གིས་སྦགས་པའི་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། དེའི་དབུས་ནས་སུམ་གཉིས་ཕྱིར་བཞག་ནང་གི་སུམ་ཆ་ཟླུམ་
པོར་བསྐོར་བའི་དབུས་སུ་རྩིབས་བཅུའི་ལྟེ་བ་དང་ཕྱིའི་སུམ་གཉིས་ལ་རྩིབས་བཅུ་བྱ། དེའི་ཕྱིར་མུ་ཁྱུད་གཉིས་རིམ་བསྐོར་བ་སོར་མོ་ཉི་ཤུའི་ཚད་བྱ། འཁོར་ལོའི་ཕྱིའི་སློབ་དཔོན་འཇིག་རྟེན་པའི་ལྷོ་དྲང་པོར་གཟིགས་པའི་དབང་དུ་བྱས་ནས་འཇིག་
རྟེན་པའི་ནུབ་བྱང་དྲང་པོ་ནས་བྱང་ཤར་དྲང་པོའི་ཟུར་སྟེང་དུ་ཐིག་སྐུད་ཕབ་ལ་བཏབ། འཇིག་རྟེན་པའི་བྱང་ཤར་ནས་འཇིག་རྟེན་པའི་ལྷོའི་ཚངས་ཐིག་གི་སྟེང་དུ་ཐིག་སྐུད་བཟུང་ལ་བཏབ། ཡང་འཇིག་རྟེན་པའི་ལྷོ་ནས་འཇིག་རྟེན་པའི་ནུབ་བྱང་

༄༅། །མཚམས་སུ་ཐིག་སྐུད་བཟུང་ལ་བཏབ་པས་གྲུ་གསུམ་དུ་འབྱུང་། གང་ལྟར་ཡང་ལས་བཞི་ཆར་གྱི་ཐབ་ཁུང་དཔེ་རིས་གསུམ་ཆ་བཞི་ཆ་ལྔ་ཆ་སོགས་ཡི་གེར་གསལ་བར་བཀོད་པ་བཞིན་ལོགས་ན་བྲིས་ཡོད་པས་དེར་བལྟ་བར་བྱའོ། །
དེའི་ཕྱི་ནས་སོར་གསུམ་འཇལ་བའི་ས་སྔར་གྱི་འདེབས་པའི་གོ་རིམ་གྱིས་བཏབ་པས་གྲུ་གསུམ་འབྱུང་བ་ཁ་ཁྱེར། ཡང་སྔར་བཞིན་སོར་གསུམ། འཇལ་བའི་ས་གྲུ་གསུམ་དུ་བཏབ་པ་མུ་རན་ནོ། །དེའི་ཕྱིར་སོར་གསུམ་འཇལ་བའི་ས་གྲུ་བཞིར་
བཏབ་པ་སྟེགས་བུ། ཡང་སོར་གསུམ་མམ་སོར་དོ་འཇལ་བའི་ས་གྲུ་བཞིར་བཏབ་པ་སྟེགས་བུའི་དཔངས་ཚད་ཡིན་ལ། དེ་ལྟ་བུའི་ཐབ་ཀྱི་མུ་རན་ལ་ཕྱོགས་གསུམ་མཚམས་གསུམ་དུ་མདའ་གཞུ་ཕྱིར་འགེངས་པ་གསུམ། དེ་དག་གི་མཚམས་
མཚམས་སུ་རྡོ་རྗེ་རྭ་གདེངས་པ་རེ་རེ་བྲི། ཐབ་ཀྱི་ནང་གི་ཟུར་གསུམ་ལ་ཁྲོ་ཞལ་ནང་དུ་བསྟན་པ་གསུམ་བྲི། ཕྱི་རོལ་སྟེགས་བུ་གྲུ་བཞི་པའི་གྲ་བཞིར་རྡོ་རྗེ་རྭ་གདེངས་པའི་གཤམ་ནས་ཟླ་ཕྱེད་ཀྱིས་བསྐོར་བའང་སྔར་གཞན་དུ་བཤད་པ་ལྟར་དང་།
རྡུལ་ཚོན་གྱི་ཕྱོགས་ལ་གཞི་ཐམས་ཅད་ནག་པོ་བཅད་དམར་པོ། ཟ་བྱེད་ཀྱི་ཞལ་དམར་པོ་ཚེམས་དཀར་པོ། གཞུ་སྔོན་པོ་མདའ་སེར་པོ། མདེའུ་སྔོན་པོ། ཟླ་ཕྱེད་དཀར་པོ། །དེ་སྟེང་རྡོ་རྗེ་སྔོན་པོ། འཁོར་ལོ་སེར་པོ། མུ་ཁྱུད་ལྗང་ཁུས་
འབྲི་བ་རྣམས་ནི་ཐབ་བཤད་པའོ། །རྫས་དང་ཡོ་བྱད་བཤད་པ་ནི། དེ་ཡང་བུད་ཤིང་ངམ་ཡམ་ཤིང་ནི་རྣོ་ཞིང་རྩུབ་པ་སྟེ་ཚེར་མ་ཅན་གྱི་ཤིང་གང་ཡང་རུང་བ་སོར་བཅུ་གཉིས་ཀྱི་ཚད་རྩ་རྩེ་རོ་སོལ་དང་ཁྲག་གིས་བྱུགས་པ་དེ་ཉིད་ཀྱིས་ཁ་ཁྱེར་སྟེང་

ནས་གྲུ་གསུམ་དུ་རྩིག་པའམ། ཡང་ན་རྔ་མོའམ་བོང་བུ་གང་རུང་གི་སྤངས་གྲུ་གསུམ་དུ་བརྩིགས། དེ་ཡང་མ་འབྱོར་ན་གཡག་རྒོད་ཀྱི་ལྕི་བས་གྲུ་གསུམ་དུ་བརྩིགས་པའོ། །གཞན་ཡང་རང་གི་གཡོན་ཐབ་ཀྱི་གཡས་མི་ཐོད་དམ་ལྕགས་ལ་སོགས་
པའི་སྣོད་དུ་ཤ་སྣ། ཁྲག་སྣ། དུག་སྣ། སྐེ་ཚེ། ཤང་ཚེ། ཡུངས་ཀར་ནག་ལ་སོགས་པ་དྲག་པོའི་རྫས་སྣ་གང་འཛོམ་ཕྱོགས་གཅིག་ཏུ་བསགས་པ་དང་། གོ་རིམ་བཞིན་དུ་སྤྱིར་བཏང་གི་རྫས། སོ་བ། སྲན་མ། ཏིལ། ནས།
འབྲས༑ གྲོ། ཟས་མཆོག །དཱུར་བ། ཀུ་ཤ་རྣམས་དང་། ལྕགས་ལ་སོགས་པའི་སྣོད་དུ་མར་ཁུ་ཚ་བ་གསུམ་གྱིས་ཁ་བསྒྱུར་བ་སྟེ། དེ་ཡང་སྨན་གྱི་ཚ་བ་གསུམ་ནི་ལྷ་དང་ཕོ་རིལ་པི་པི་ལིང་། སྔོ་ཡི་ཚ་བ་གསུམ་ནི། ལྕེ་ཚ། དབྱེ་མོ། །
སྲུབ་ཀ །རྫས་དེ་དག་ཐམས་ཅད་རོ་སོལ་དང་ཁྲག་གིས་དམར་ནག་ཏུ་བསྒྱུར་བ་དང་། ཁྱད་པར་ལྕགས་སྣོད་གཅིག་ཏུ་དགྲ་དམིགས་གསལ་ཡོད་ན་དེ་དག་གི་དྲི་ཆེན་དྲི་ཆུ། རྣབས། རྣགས། རྐང་རྗེས་ཀྱི་ས། སྐྲ། སེན་མོ། གོས་ཀྱི་
དུམ་བུ་རྣམས། བག་ཟན་ལ་འོག་གི་རྫས་རྣམས་དང་ལྷན་ཅིག་ཏུ་བསྲེས་པའི་ལིངྒའམ། ཡང་ན་དམིགས་གསལ་མ་ཡིན་པའི་བསྟན་པའི་སྤྱི་དགྲ་ཐམས་ཅད་ལ་བྱེད་ན། གད་པ་ཕར་ཆད་ཚུར་ཆད་ཀྱི་ས། གཙང་པོ་ཆེན་པོའི་ཕར་འགྲམ་ཚུར་
འགྲམ་གྱི་ས། གྲོང་སྡེ་ཕུང་བའི་ཤུལ་གྱི་ས། ར་ཐུག་ལུག་ཐུག་གི་གཅིན། རོ་སོལ། དུག་སྣ། ཁྲག་སྣ། ཚ་བ་གསུམ་རྣམས་བག་ཟན་ལ་བསྲེས་པའི་ལིངྒ། རྣམ་ཤེས་བརྒྱད་མཚོན་བྱེད་སོར་བརྒྱད་དམ། རྟེན་འབྲེལ་བཅུ་གཉིས་མཚོན་

༄༅། །བྱེད་སོར་བཅུ་གཉིས་སུ་བྱས་པའི་སྙིང་ཁར། དམིགས་གསལ་ཡོད་ན་དེའི་མིང་རུས་བླ་དྭགས་དུར་ཁྲོད་ཀྱི་རས་ལ་དུག་ཁྲག་གིས་དབུ་ཅན་དུ་བྲིས་པ་སྙིང་ཁར་གཞུག །སྤྱི་བཏང་ལ་དུར་ཁྲོད་ཀྱི་རས་ལ་གོང་གི་བྲི་རྫས་ཀྱིས།
གརྦྷ་ཎི་ཊི་ཛ་མཱ་ར་ཡ་རྦད། གནོད་བྱེད་དགྲ་བགེགས་ཐམས་ཅད་མཱ་ར་ཡ་རྦད། ཧ་ཧ་མཱ་ར་ཡ་རྦད། ཅེས་པའི་མིང་རུས་བླ་དྭགས་རྣམས་ཀྱི་མཐར་མཱ་ར་ཡ་བཏགས་པ་དབུ་ཅན་དུ་བྲིས་ལ་སྙིང་ཁར་བཅུག །ལྕགས་སྣོད་དུ་རེ་བས་ཁ་བཅད་དེ།
ལྕགས་ཀྱི་རྡོ་རྗེས་མནན་ལ་བཞག་གོ །དེ་ཡང་འགྲེལ་པ་འབུམ་ནག་ལས། །དགྲ་ཡི་དྲི་མ་དྲུག་ལས་ལིངྒ་བྱ། དུར་ཁྲོད་རས་ལ་མི་རུས་བྲིས། །སྙིགས་མར་བཅས་པའི་སྦྱིན་སྲེག་བྱ། །ཞེས་གསུངས་སོ། །གཞན་ཡང་རང་གི་གཡས་ཐབ་ཀྱི་
གཡོན་དུ། གཡོན་མགོར་བྱས་པའི་ལྕགས་སྣོད་དམ་ཐོད་པ་ལ་སོགས་པའི་ནང་དུ་ཁྲག་གི་མཆོད་ཡོན་ནི་འབྱོར་ཚེ་མི་རྟ་ཁྱི་གསུམ་གྱི་ཁྲག་དངོས་སམ། ཁྲག་སྐམ་ཆུ་གཙང་ལ་སྦྱར་བའམ། དེ་ཡང་མ་འབྱོར་ན་གཡག་རྒོད་ཀྱི་ཁྲག་ཆུ་གཙང་ལ་སྦྱར་
བ༑ དབང་པོ་ལྔའི་མེ་ཏོག་ནི། ཟན་ཁྲག་གིས་སྤྲུས་པ་ལ། སྙིང་། མིག་གཉིས། རྣ་བ་གཉིས། སྣ་ལྕེ་རྣམས་ཀྱི་གཟུགས་དང་པོར་བཅོས་ལ། ཚིལ་ཆེན་གྱི་བདུག་སྤོས་ནི་རབ་མི་རྟ་ཁྱི་གསུམ་གྱི་ཚིལ། དེ་མ་འབྱོར་ན་མི་ཚིལ་རྐྱང་
པའམ་ཡང་ན་ར་ཚིལ་གྱི་དུམ་བུ་མེར་བསྲེག་ཅིང་མཆོད་པ་རྣམས་ཀྱི་གྲངས་སུ་བསྒྲིགས། ཞུན་ཆེན་གྱི་མར་མེ་ཚིལ་བཞུ་བའི་ཁུ་བ་ལ་དུར་ཁྲོད་ཀྱི་རས་བཙུགས་པའི་མར་མེའམ། ཡང་ན་མར་ནག་ལ་ཚིལ་ཆེན་ཅུང་ཟད་བསྲེས་པའི་མར་མེ།

མཁྲིས་པའི་དྲི་ཆབ་དྲི་ཆུ་གཙང་ལ། མི་ལ་སོགས་པའི་སེམས་ཅན་རྣམས་ཀྱི་མཁྲིས་པ་སྦྱར་བ་ལ། ག་པུར། ཛཱ་ཏི། སི་ཧ། རྣམས་བསྲེས་པའམ། ཡང་ན་མི་ཚིལ་གྱི་དུམ་བུ་དང་གོང་གི་རྫས་རྣམས་སྦྱར། ཤ་རུས་ཀྱི་ཞལ་ཟས་ནི་ཤ་སྣ་
ཚོགས་ཚད་ཟན་ལ་སྤུས་པའི་བཤོས་བུ་སྟོད་སུམ་ཆ་ཟུར་གསུམ་དཔལ་ཅན། སྨད་སུམ་གཉིས་ཟླུམ་པོ་ཁྲག་གིས་བྱུགས་པ་མེ་རིས་ཀྱིས་བརྒྱན་པ་བཤམས། གཞན་ཡང་ཞི་རྒྱས་དབང་གསུམ་གྱི་སྐབས་སུ་བཤད་པ་ལྟར་མེ་ཡོལ་དཀར་པོ་གྲུ་བཞི་
དགང་བླུགས་རྡོ་དྲིལ་ནང་མཆོད་ཌ་མ་རུ་འཐོར་ནས། སྒྲུབ་ཐབས་རྒྱས་འབྲིང་གི་ཕྱོགས་ཡིན་ན་སྲས་མཆོག་གི་ཕུར་པ། འོག་ཏུ་དགོས་པའི་གདབ་ཕུར་གསུམ་ཡུངས་ཀར་རལ་གྲི་ཐོ་བ། བསང་ཆུ་འཐོར་ཡབ་དང་བཅས་པ་ཀུ་ཤའི་ཆུན་པོ་བརྒྱད།
སྦྱོར་སྡེ། ཐབ་ནང་གི་ཏིང་ལོ་རྣམས་དང་། དཔལ་གཏོར་སྒྲུབ་ཐབས་རྒྱས་པ་བྱ་བའི་དབང་དུ་བྱས་ནས། དཔལ་གཏོར་ལས་ཆུང་བའི་ཁྲོ་བཅུའི་གཏོར་མ་དབྱིབས་དཔལ་གཏོར་དང་མཐུན་པ་བཞི་དཔལ་གཏོར་གྱི་གཡས་གཡོན་དུ་གཉིས་གཉིས་
བཞག །སྨན་རཀ་གཏོར་བསྔོ་བསྐང་བའི་གཏོར་མ་ཚོགས་ཆས་ཕྱག་ལེན་རྒྱས་པའི་ཕྱོགས་ཡིན་ན་བསྟན་སྐྱོང་གི་གཏོར་མའང་བཤམས། གཞན་ཡང་རྔ་དུང་རོལ་སིལ་རྐང་གླིང་ལ་སོགས་པ་འོག་ཏུ་དགོས་པའི་ཡོ་བྱད་རྣམས་མ་ཚང་བ་མེད་པར་འདུ་
བྱའོ༑ །གཉིས་པ་རྒྱུན་དང་འདུག་སྟངས་བསམ་པ་དང་ཁ་བལྟ་ཕྱོགས་དུས་བཤད་པ་ནི། དེ་ཡང་འབྱོར་ཚེ་རཀྟ་དང་མི་རུས་ཀྱི་ཕྲེང་བ། རྔ་མོ་དང་བོང་བུའི་སྤུ་ལ་སོགས་པས་ཕྲེང་ཐག་བྱས་པ་ལག་ཏུ་བཟུང་། སྐྲ་ཡོད་ཚེ་སྤྱི་བོར་བཅིངས།

༄༅། །ལུས་ལ་ཁྲག་གི་ཐིག་ལེ་ཞག་གི་ཟོ་རིས། ཐལ་ཆེན་གྱི་ཚོམ་བུ་རྣམས་བྱ་བའམ། ཡང་ན་རྫས་དེ་ཐམས་ཅད་དུར་ཁྲོད་ཀྱི་སོལ་བ་དང་ཚིལ་ཆེན་ལ་སྦྱར་བས་སྣ་སྟེང་ནས་བཤུར་འཐེན་པའམ་ཡང་ན་གདོང་ཐམས་ཅད་ནག་པོར་
བྱུགས༑ གོས་ནག་རེ་བ་ལ་སོགས་པ་ལུས་ལ་གྱོན་པའམ། ཡང་ན་ལུས་གཅེར་བུ་ཐལ་བས་བྱུགས། སྟན་ནག་བོའམ། ཡང་ན་མི་ལྤགས། སྟག་ལྤགས་ལ་སོགས་པ་དང་། དེ་མིན་ས་རྗེན་ལ་རྐང་པ་གཡོན་པ་ཅུང་ཟད་ཕྱིར་བརྐྱངས་པ་ཁྲོ་
བོའི་འདུག་སྟང་ངམ། ཙོག་པུས་འདུག་ལ་ཤིན་ཏུ་ཁྲོས་པའི་སེམས་ཀྱིས་གདུག་པ་ཅན་ཐབས་ཞི་བ་གསུམ་གྱིས་འདུལ་བར་མི་ནུས་པ་དག་མྱུར་དུ་ཚར་བཅད་དེ་རྣམ་ཤེས་དག་ཞིང་དུ་གནས་སྤར་བའི་སྒོ་ནས་རྗེས་སུ་བཟུང་བར་བྱའོ་སྙམ་པས་ཁ་ལྷོར་
ཕྱོགས་ཏེ། དུས་རབ་དགུན་ཟླ་ར་བའི་སྲོད་དམ། ཡང་ན་ཟླ་བ་གང་རུང་གི་ཉི་ཕྱེད་ནམ་ཕྱེད་ལ་མགོ་བརྩམས་པར་བྱ་སྟེ། གསང་རྒྱུད་ལས། ལུས་ནག་ཁྲོས་པས་ལྷོ་ཕྱོགས་བལྟ། །སྐྲ་ཡང་སྤྱི་བོར་བཅིངས་ནས་སུ། །ལུས་ལ་ཐལ་བ་ཆེན་པོ་
བྱུགས༑ །ཞེས་གསུངས་པ་ལྟར་རོ། །དེ་རྣམས་ཀྱིས་ཐབ་ཁུང་རྫས་དང་ཡོ་བྱད་རྒྱན་དང་འདུག་སྟངས་སོགས་མ་ཚང་བ་མེད་པར་བསྟན་ཟིན་ཏོ། །འདིར་སྨྲས་པ། ཤིན་ཏུ་གདུག་ཅིང་ཆེས་ཆེར་མ་རུངས་པ། །འཇམ་པོའི་ལས་ཀྱིས་འདུལ་བར་
མི་ནུས་དག །མངོན་སྤྱོད་ལས་ཀྱིས་མྱུར་དུ་ཚར་གཅོད་ཕྱིར། །རྫས་རྒོད་ཤོམ་འདི་མཁས་གྲུབ་ཕྱག་ལེན་ལགས། །བར་སྐབས་ཀྱི་ཚིགས་སུ་བཅད་པའོ།། ༈ སྤྱི་དོན་གཉིས་པ་དངོས་གཞི་ལའང་གཉིས་ཏེ། བདག་བསྐྱེད་སྔོན་དུ་འགྲོ་བའི་

སྒོ་ནས་ཐབ་ཁུང་རྫས་དང་ཡོ་བྱད་བྱིན་གྱིས་བརླབས་ཏེ་འཇིག་རྟེན་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་བ། འདས་པའི་མེ་ལྷ་བསྐྱེད་ཅིང་སྤྱན་དྲངས་ཤིང་མཆོད་བསྟོད་བསྲེག་རྫས་སྤྱི་དང་ཁྱད་པར་ལིངྒ་འབྲུབ་ཁུང་
བཅས་བསྐྱེད་ཅིང་དགུག་འདྲེན་བསྒྲལ་བའི་ལས་བྱས་ཏེ་དྲག་པོའི་མཐུན་རྫས་གཞན་རྣམས་དང་ལྷན་ཅིག་ཏུ་ཕུལ་ཏེ། སླར་ཡང་དགང་བའི་སྦྱིན་སྲེག་ཕུལ་ཏེ་མཆོད་བསྟོད་བྱ་བ། ཞར་བྱུང་གཏོར་བསྔོ་བསྐང་བ་ཚོགས་མཆོད་འབུལ་ཞིང་བསྟན་སྐྱོང་
ལ་སོགས་པ་བྱའོ། །དང་པོ་བདག་བསྐྱེད་པ་སྔོན་དུ་འགྲོ་བའི་ཐབ་ཁུང་རྫས་དང་ཡོ་བྱད་སོགས་བྱིན་གྱིས་བརླབས་ཏེ་འཇིག་རྟེན་པའི་མེ་ལྷ་བསྐྱེད་བསྟིམ་བསྲེག་རྫས་མཆོད་བསྟོད་འབུལ་བ་ནི། དེ་ཡང་བདག་བསྐྱེད་རྒྱས་འབྲིང་བསྡུས་གསུམ་གང་
རུང་ལས། འདིར་བསྐུལ་སོགས་བྱ་བ་དང་ཤིན་ཏུ་འབྲེལ་ཆགས་པས་བདག་བསྐྱེད་རྒྱས་པ་ཉིད་ཉམས་སུ་ལེན་པའི་དབང་དུ་བྱས་ནས་ཐོག་མར་གནས་ཡོ་བྱད་བྱིན་རླབས་བྱ་བ་ནི། ཕུར་བཟློག་བཞིན་ཏེ། གནས་དང་ཡོ་བྱད་རྣམས་ལ་རྡོ་རྗེའི་
རྩེས་ནང་མཆོད་འཐོར་ཚུལ་བྱས་ལ། །ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨཱཿསྭ་བྷ་ཝ་ཤུདྡྷོཉཧོ། སྟོང་པའི་ངང་ལས་གནས་ཁང་དྲག་པོའི་
གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཨ་ལས་བྷནྡྷ་འབར་བའི་སྣོད་ཡངས་ཤིང་རྒྱ་ཆེ་བར་དགྲ་བགེགས་བསྒྲལ་བའི་ཁྲག་གི་ཨརྒྷཾ། དབང་པོ་

༄༅། །ལྔའི་མེ་ཏོག །ཚིལ་ཆེན་གྱི་བདུག་སྤོས། ཞུན་ཆེན་གྱི་སྒྲོན་མེ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་གླིང་ཐོད་རྔ་ལ་སོགས་པ་མཆོད་
པའི་སྤྲིན་ཕུང་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་རྒྱལ་བ་སྲས་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་བཛྲ་ཨ་ཧ་ར་ལི་
ཧཱུྃ་ཕཊཿ ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུཔྤེ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱེ་ཨཱཿཧཱུྃ། །ཨོཾ་བཛྲ་ཤཔྟ་ཨཱཿཧཱུྃ། ཨོཾ་བཛྲ་ཨུཏྟ་ཕ་
ལ་ཡ་ཧཱུྃ་ཕཊ༴ ཨོཾ་བཛྲ་ཕཊ༴ ཅེས་བརྗོད་ཅིང་རྔ་བྱིན་འབེབས་རྒྱས་འབྲིང་བསྡུས་གསུམ་སྐབས་བསྟུན་བྱ། དེ་ནས་སྒྲུབ་ཐབས་ཀྱི་གཞུང་ཡོངས་རྫོགས་བླ་མ་དམ་པས་མཛད་པའི་སྒྲུབ་ཐབས་བཀླགས་པས་དོན་
གྲུབ་བཞིན་རིག་འཛིན་བསྐུལ་ཡན་རྫོགས་པར་བྱ་བ་ནི་བདག་བསྐྱེད་དོ། །དེ་ནས་ཐབ་ཁུང་རྫས་དང་ཡོ་བྱད་བྱིན་གྱིས་བརླབས་ཏེ་འཇིག་རྟེན་པའི་མེ་ལྷ་བསྐྱེད་བསྟིམ་མཆོད་བསྟོད་བསྲེག་རྫས་འབུལ་བ་ནི་ཐོག་མར་བསང་ཆུ་བྱིན་རླབས་བྱ་བ་ནི་ཞི་
བའི་སྦྱིན་སྲེག་བཞིན་དེ་ནས་བསང་ཆུས་མཆོད་རྫས་བསྲེག་རྫས་རྣམས་ལ་གཏོར་ཏེ། བཛྲ་ཀྲོ་དྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བནྡྷ་འབར་བའི་སྣོད་ཡངས་ཤིང་རྒྱ་ཆེ་བར་

དགྲ་བགེགས་བསྒྲལ་བའི་ཁྲག་གི་ཨརྒྷཾ། དབང་པོ་ལྔའི་མེ་ཏོག །ཚིལ་ཆེན་གྱི་བདུག་སྤོས། ཞུན་ཆེན་གྱི་སྒྲོན་མེ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས།
རྐང་གླིང་ཐོད་རྔ་ལ་སོགས་པ་མཆོད་པའི་སྤྲིན་ཕུང་བསམ་གྱིས་མི་ཁྱབ་པ་དང་བསྲེག་རྫས་རྣམས་མེ་འབར་བའི་རང་བཞིན་ཅན་འུར་འུར་སོག་སོག་ཐོག་ཐོག་གི་སྒྲ་སྒྲོག་པ། 
གདུག་པ་ཅན་ཐམས་ཅད་སྐད་ཅིག་ལ་འཛོམས་པའི་ནུས་པ་དང་ལྡན་པར་གྱུར། ཞེས་བརྗོད་ཅིང་བསམ་ལ། ཨོཾ་བཛྲ་ཨ་ཧ་ར་ལི་ནས་ཀུ་རུ་ཀུ་རུ་སྭཱ་ཧཱའི་བར་བརྗོད་པས་བྱིན་གྱིས་བརླབས།
སླར་ཡང་བསང་ཆུ་ཐབ་ཁུང་ལ་གཏོར་ཏེ། བཛྲ་ཀྲོ་དྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་ཚ་ཞིང་རྩུབ་པའི་སྟེང་དུ་ཧཱུྃ་ལས་བྱུང་
བའི་དྲག་པོའི་ཐབ་ཁུང་ནག་པོ་གྲུ་གསུམ་པ་རྒྱར་སོར་ཉི་ཤུ་དཔངས་སུ་སོར་བཅུ་ཁ་ཁྱེར་དང་མུ་རན་ལ་མདའ་གཞུ་རྡོ་རྗེ་རྭ་གདེངས་པ་སོགས་དྲག་པོའི་མཚོན་ཆ་དུ་མས་སྤྲས་
པ༑ ནང་གི་ཟུར་གསུམ་ནས་ཟ་བྱེད་འབར་བའི་ཞལ་གནམ་ས་ལྟ་བུ་གདངས་པ། ཕྱི་རོལ་སྟེགས་བུ་གྲུ་བཞི་པའི་གྲ་བཞིར་ཟླ་ཕྱེད་རྡོ་རྗེས་མཚན་པ་ཤིན་ཏུ་ཆེ་ཞིང་རྩུབ་

༄༅། །པའི་བུད་ཤིང་བརྩིགས་པ་དང་བཅས་པར་གྱུར། ཞེས་བརྗོད་ཅིང་བསམ། འཇིག་རྟེན་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་བསྲེག་རྫས་འབུལ་བ་ནི། དེའི་དབུས་སུ་པཾ་ལས་
པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རཾ་གྱིས་མཚན་པ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་མེ་ལྷ་རབ་ཏུ་ཁྲོས་པའི་གཟུགས་ཅན་
ར་སྐྱེས་ཁམ་བུའི་སྟེང་ན་བརྐྱང་བསྐུམ་ཁྲོ་འཁྲུག་རྔམ་པའི་རོལ་པས་བཞུགས་པ། ལུས་པོ་མེའི་རང་བཞིན་དམར་པོ་ལས་རབ་ཏུ་ཚ་བའི་མེའི་འོད་ཟེར་འཕྲོ་བ། ཞལ་གྱི་
དཀྱིལ་འཁོར་དམར་ནག་ཁྲོ་གཉེར་དཔྲལ་བར་བསྡུས་ཤིང་ཨཾ་རྩིགས་བསྡམས་པ། སྤྱན་གསུམ་གློག་ལྟར་འཁྱུག་ཅིང་སྨྲ་ར་དང་ཨག་ཚོམ་མེ་ལྟར་འབར་བ་རལ་པའི་ཐོར་
ཚུགས་ཅན། ཕྱག་གཡས་རྩེ་གསུམ་འབར་བ་ནམ་མཁའ་ལ་འཕྱར་ཞིང་། གཡོན་བགྲང་ཕྲེང་ནག་པོ་བརླ་སྟེངས་སུ་འཛིན་པ། དྲང་སྲོང་གདུག་པའི་ཚོགས་ཀྱིས་བསྐོར་
བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཤར་ལྷོ་ནས་མེ་ལྷ་དྲང་སྲོང་གི་ཚོགས་ཀྱིས་བསྐོར་བ་ༀ་བཛྲ་ས་མཱ་ཛཿ

ཞེས་བརྗོད་ཅིང་སྔར་ཞི་བའི་སྐབས་སུ་བཤད་པའི་དབྱུག་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཧཱུྃ། འགྲོ་བའི་དོན་དུ་ཐུགས་རྗེའི་སྐུ་སྤྲུལ་པ། །མེ་ལྷའི་རྒྱལ་པོ་ཉོན་མོངས་སྲེག་པའི་མཆོག། །
འགལ་བྱེད་བསྲེག་ཕྱིར་གནས་འདིར་སྤྱན་འདྲེན་ན། །འབར་བའི་ནང་དུ་ཞུགས་ནས་བརྟེན་པར་བཞུགས། །དམ་ཉམས་དགྲ་བགེགས་འཁོར་བཅས་བརླག་པའི་ཕྱིར། །
ཡར་གྱི་བདུན་བརྒྱུད་ཡར་ལ་སྙོགས་ལས་ཆོད། །ཕ་དང་མེས་པོ་ཡང་མེས་ཐམས་ཅད་བསྲེགས། །མར་གྱི་བདུན་བརྒྱུད་རྩད་ནས་ཆོད་ལ་ཤོག །བུ་དང་ཚ་བོ་ཡང་ཚ་
ཐམས་ཅད་བསྲེགས། །འགལ་རྐྱེན་ཐལ་བར་རློག་ཕྱིར་སྤྱན་འདྲེན་ན། །གློག་ལྟར་མྱུར་བའི་ཐུགས་རྗེས་གཤེགས་སུ་གསོལ། །ཨོཾ་བཛྲ་ཀྲོ་དྷ་ཨགྣ་ཡེ་ཧཱུྃ། ཏ་ཀ་ཛ་ཿ
ཛཿ ཞེས་པས་སྤྱན་དྲངས། པདྨ་ཀཱ་མ་ལཱ་ཡ་སྟྭཾ། ཞེས་པས་གདན་ཕུལ། ཨོཾ་ཨགྣ་ཡེ་ས་པ་རི་ཝཱ་ར་སྔོན་དུ་འགྲོ་བས། ཨརྒྷཾ་ནས། ཤཔྡའི་བར་གྱིས་མཆོད། རྡོ་རྗེ་རྩེ་ལྔ་པའི་ཕྱག་རྒྱ་བཅས་ལ། དྲི་བྱ་ཧོཿ
ཛཿཧཱུྃ་བྃ་ཧོཿ ས་མ་ཡ་སྟྭཾ། གྱིས་དམ་ལ་བཞག །བཛྲ་ཡཀྵི་ཎི། སོགས་ཀྱིས་དགུག་གཞུག་བཅིངས་མཉེས་དབང་དུ་བྱས་པར་བསམ། སླར་ཡང་རང་གི་སྙིང་ག་ནས་འོད་འཕྲོས་པས་དབང་གི་

༄༅། །ལྷ་ཁྲོ་བོ་རིགས་ལྔ་བཛྲ་ས་མཱ་ཛཿ ཞེས་པས་དབང་ལྷ་སྤྱན་དྲངས། ཐབས་ཀྱི་སྤྱོད་པས་སེམས་ཅན་དོན། །ནས། དབང་དང་བྱིན་རླབས་འདིར་སྩོལ་ཅིག །གི་བར་གྱིས་
གསོལ་བ་བཏབ། ཨོཾ་བཛྲ་ཤྲཱི་ཧེ་རུ་ཀ་སོགས་ནས། ཀརྨ་ཀྲོ་དྷི་ཤྭ་རཱི་ཨཱཿ ཞེས་དབང་བསྐུར་བས། སྐུ་གང་། དྲི་མ་དག་ཆུ་ལྷག་མ་ཡར་ལུད་པ་ལས་ཀརྨ་ཧེ་རུ་ཀས་དབུ་བརྒྱན། ཞེས་
རིགས་ཀྱི་བདག་པོས་རྒྱས་བཏབ། དེ་ནས་ཀུ་ཤའི་ཆུན་པོ་བརྒྱད་བསང་སྦྱངས་བྱིན་གྱིས་རླབས་ལ་ཕྱོགས་མཚམས་ཐམས་ཅད་གཡོན་སྐོར་དུ་བཀྲམ་མོ། །དེ་ནས་སྦར་བའི་མེ་ནི་ཤན་པའམ་ཡུག་ས་མའི་ཁྱིམ་ནས་བླང་བའི་མེའམ། ཡང་ན་ཤིང་
གདུག་པ་ཅན་རྩུབ་པ་ལས་བྱུང་བའི་མེས་སྦྱོར་ལྡེ་སྦར་ལ་ཐབ་ལ་གཡོན་བསྐོར་དུ་བསྐོར་ལ་སྔགས་བརྗོད་ཅིང་མེ་སྦར། མར་ཁུ་དགང་བླུགས་གསུམ་ཐབ་ལ་གཡོན་སྐོར་དུ་བསྐོར་ཞིང་བླུགས་ལ། ཛ་ལའི་སྔགས་བརྗོད་ཅིང་མེ་ཁ་གསོས། བྱོན་
ཟན་འབུལ་བ་ནི། མེ་ལྷའི་ལྕེ་ཧཱུྃ་ལས། སོགས་དང་། དགང་བླུགས་ལག་མཐིལ་དུ་མཐེ་བོང་བཀུག །སྲིན་ལག་དང་གུང་མོ་དེའི་སྟེང་ནས་བཀབ། མཐེ་ཆུང་མཛུབ་མོ་གཉིས་སྒྲེང་བ་ཁྲོ་བོ་སྡིགས་མཛུབ་ཀྱིས་བཟུང་ལ། ཨོཾ་
ཨགྣ་ཡེ་སྭཱ་ཧཱ། ལན་བདུན་གྱི་མཐར། ཨོཾ་ཨགྷ་ཡེ་སྤྱིར་བསྟན་པ་དང་བསྟན་པ་འཛིན་པའི་གང་ཟག་རྣམས་དང་ཁྱད་པར་དུ་རྣལ་འབྱོར་པ་བདག་ཅག་སློབ་དཔོན་རྒྱུ་སྦྱོར་ཡོན་

བདག་འཁོར་དང་བཅས་པ་རྣམས་ལ་གནོད་ཅིང་བསམ་སྦྱོར་ཕྱིན་ཅི་ལོག་ཏུ་བྱེད་པའི་དགྲ་བགེགས་ལོག་པར་འདྲེན་པའི་ཚོགས་ཐམས་ཅད་མྱུར་བ་ཉིད་དུ་ཚར་གཅོད་པར་
མཛད་དུ་གསོལ། ད་ཧ་ད་ཧ། པ་ཙ་པ་ཙ། མཱ་ར་ཡ་མཱ་ར་ཡ། ཧཱུྃ་ཧཱུྃ་ཕཊ་ཕཊ། ཅེས་ལན་གསུམ་མཐར་སྤེལ་ཚིག་དང་བཅས་པས་འབུལ། དེ་ནས་མཆོད་བསྟོད་ཞི་རྒྱས་ཀྱི་སྐབས་ལྟར་བྱ་བའམ།
ཡང་ན་བསྟོད་པ་འདི་བཞིན་བྱ་སྟེ། ཧཱུྃ། བྱིན་ཟ་ཆེན་པོ་འབར་བའི་ཀློང་དཀྱིལ་དུ། །རྒྱགས་ཤིང་དྲེགས་པ་ར་རྒོད་འགྱིང་བའི་ཁྲིར། །ཤིན་ཏུ་མི་བཟོད་འབར་བའི་སྐུ་ཅན་ནི། །
དྲང་སྲོང་ཚུལ་འཛིན་དགྲ་བགེགས་འཇོམས་ལ་བསྟོད། །ཅེས་བརྗོད། སྐབས་འདིར་མེ་བཀྲ་བརྟག་པ་ནི། བཟང་ངན་གྱི་རྟགས་ཐམས་ཅད་གོང་ཞི་བའི་སྐབས་སུ་བཤད་པ་ལྟར་ལས། ཁྱད་པར་ནི་རལ་གྲི་དང་རྩེ་
གསུམ་མདུང་ཐུང་གི་རྣམ་པར་འབར་བ་དང་ཚག་སྒྲ་འུར་སྒྲ་དུད་པ་ཁམ་ནག་ཏུ་འཁྱིལ་བ་བཟང་ངོ་། །དེ་ནས་བསྲེག་རྫས་འབུལ་བ་ནི། གོང་དུ་བཤད་པའི་ཚེར་མ་ཅན་གྱི་ཤིང་གང་ཡང་རུང་བ་རྩ་རྩེ་རོ་སོལ་དང་ཁྲག་གིས་བྱུགས་པ་དེ་ཉིད་དྲག་པོ་
འབར་བའི་རྫས་སུ་བསམ་སྟེ། ༀ་རུ་དྲ་པྲྀཀྵཱ་ཡ་སྭཱ་ཧཱ། ཞེས་བདུན་གྱི་མཐར། སྤྱིར་བསྟན་པ་དང་བསྟན་པ་འཛིན་པའི་སོགས་སྤེལ་ཚིག་དང་བཅས་པ། དེ་བཞིན་དུ་གོང་དུ་སྣོད་གཅིག་ཏུ་བསགས་པའི་ཤ་སྣ་ཁྲག་སྣ་

༄༅། །དུག་སྣ། སྐེ་ཚེ། ཤངས་ཚེ་ཡུངས་ཀར་ནག་ལ་སོགས་པའི་དྲག་པོའི་རྫས་རྣམས། མར་ཁུ། སོ་བ། སྲན་མ་ལ་སོགས་པ་རྫས་གཞན་རྣམས་ལ་ཅུང་ཟད་བསྲེས་ལ། དེ་ནས་དགང་བླུགས་གོང་གི་ཕྱག་རྒྱས་བཟུང་ནས་
མར་ལ། ཨཐཱ། སོ་བ་ལ། བི་ཛ། སྲན་མ་ལ། མ་ཧཱ་བ་ལ། ཏིལ་ལ། སརྦ་པཱ་པཾ། ནས་ལ། མ་ཧཱ་བེ་ག །འབྲས་ལ། བཛྲ་པུ། གྲོ་ལ། བཛྲ་གྷསྨ་རི། ཟས་མཆོག་ལ།
སརྦ་སཾ་པ་དེ། དཱུར་བ་ལ། ཨཱ་ཡུ་ཥེ། ཀུ་ཤ་ལ། ཨ་པྲ་ཏི། རྣམས་ཀྱིས་བདུན་བདུན་ཕུལ་བའི་མཐར་སྤེལ་ཚིག་དང་བཅས་པས་འབུལ་ལོ། །དེ་ནས་གསང་གཏོར་ཞལ་བསིལ་འབུལ་ལ། མར་དགང་བླུགས་གང་
ཐབ་ནང་དུ་ཕུལ་ཏེ་སྔགས་བརྗོད་ཅིང་མེ་ལྷ་འབར་བའི་རྣམ་པར་གྱུར་པའི་བར་ཞི་རྒྱས་དབང་གསུམ་དང་འདྲ་བར་བྱ་བ་ནི་འཇིག་རྟེན་པའི་མེ་ལྷ་མཆོད་པའོ།། ༈ གཉིས་པ་འདས་པའི་མེ་ལྷ་བསྐྱེད་ཅིང་སྤྱན་དྲངས་ཏེ་མཆོད་བསྟོད་
བསྲེག་རྫས་སྤྱི་དང་ཁྱད་པར་འབྲུབ་ཁུང་ལིངྒ་བཅས་བསྐྱེད་ཅིང་དགུག་འདྲེན་བསྒྲལ་བའི་ལས་བྱ་སྟེ། དྲག་པོའི་མཐུན་རྫས་གཞན་དང་ལྷན་ཅིག་ཏུ་ཕུལ་ལ། སླར་གང་བའི་སྦྱིན་སྲེག་ཕུལ་ཏེ་མཆོད་བསྟོད་བྱ་བ། ཞར་བྱུང་གཏོར་བསྔོ་བསྐང་བ་
ཚོགས་འབུལ་ཞིང་བསྟན་སྐྱོང་སོགས་བྱ་བ་ནི། དེ་ནས་མཆོད་རྫས་བསྲེག་རྫས་བུད་ཤིང་རྣམས་ཁ་གསོས། ཐབ་ཁུང་ལ་བསང་ཆུ་གཏོར། བཛྲ་ཀྲོ་དྷས་བསངས། མ་ཧཱ་ཤུ་ནྱ་ཏཱ་སོགས་ནས། སྐྱོན་ཐམས་ཅད་དག་པར་

བྱས༑ ཀྱི་བར་ཞི་བ་བཞིན་ལས། དེ་ནས། ཨེ་ཡཾ་ཁཾ་རཾ་ལཾ་རཾ་ཀཾ་ཨེ་བྷྲཱུཾ་སྥ་ཎ་ཕཊ། ཅེས་དང་། དེ་ནས། ཨ་ཨཱ་ཀཱ་ཤ་ནས། ཀེ་མ་ཧཱ་ཀཾ་ཀ་ལ་སུ་མེ་རུ་མཎྜལའི་རྗེས་སུ། ཨེ་ཏྲི་ཀོ་ནཾ་
སོགས་དང་། དབུས་སུ་ཀེཾ་རུས་རི་རབ་བརྩེགས་པའི་སྟེང་། ཞེས་པོའི་རྗེས་སུ་གཞལ་ཡས་ཁང་མི་བསྐྱེད་པར། བྷྲུྃ་ལས་གསེར་མདོག་འཁོར་ལོ་རྩིབས་བཅུ་པ། །ཁོག་པ་སྟོང་པ་ཡངས་
ཤིང་རྒྱ་ཆེ་བ། །རྩེ་མོ་རྣོ་དཔལ་དགྲ་བགེགས་ཕྱེ་མར་རློག །རབ་ཏུ་འབར་བ་མེ་ཡི་གློག་སྟོང་འཁྱུག །ཤིན་ཏུ་འཁོར་བའི་ངང་ཚུལ་བརྟན་ཞིང་བརྗིད། །འཁོར་ལོའི་
དབུས་སུ་གྲུ་གསུམ་མཐིང་ནག་འབར། །མུ་ཁྱུད་རྡོ་རྗེ་ར་བས་རྣམ་པར་སྤྲས། །དེ་ཡི་ཕྱི་རོལ་ཕྱོགས་སྐྱོང་ཞིང་སྐྱོང་ཀླུ། །སོགས་ནས། དཀྱིལ་འཁོར་ཡོངས་སུ་རྫོགས་པ་
བཛྲ་ས་མཱ་ཛའི་བར་ཞི་བ་བཞིན་ལས། དེ་ནས་ས་སྐྱ་རང་གི་ཕྱག་ལེན་དང་བསྟུན་ཏེ་སྤྱན་འདྲེན་གྱི་དབྱངས་རོལ་བྱེད་ཚུལ་བརྗོད་ན་ཐོག་མར་དྲག་དུང་དམ་ཚིག་ཆེན་པོའི་འགོར་བྱེད་པ་བཞིན་དང་། དེ་རྗེས་བན་ཚང་མའི་རྒྱུན་གྱི་གུར་དྲག་
ལྟར་དུར་ཁྲོད་སྨུག་ནག་མའི་རོལ་མོ་འཕར་མེད་ལ་རྐང་གླིང་བཅས། །དེ་ནས་དུར་ཁྲོད་སྨུག་ནག་མའི་དབྱངས་དང་བཅས་པས། ཧཱུྃ། གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །བཅོམ་ལྡན་

༄༅། །དཔལ་ཆེན་རྡོ་རྗེ་གཞོན་ནུ་ནི། །རབ་འཇིགས་མཐིང་ནག་འཇིགས་པའི་རྒྱན་དང་ལྡན། །མཐིང་ནག་རལ་པ་བསྐལ་པའི་མེ་ལྟར་འབར། །ཞེས་པ་འདིའི་བར་
ལ་དབྱངས་དང་རོལ་མོ་ཛར་བཅས་མཇུག་གསུམ་རྡེག་ལན་ཅན་གྱི་མཇུག་ཏུ་ཐེན་རྐང་གཅིག་བྱས་གཉིས་བྱས་གསུམ་བྱས་དེ་ནས་དགུ་བརྡུང་། དེ་ནས་ཐེན་རྐང་གཉིས་ཆེ་བ་གཅིག་བྱས་ལ་བཞག །འདི་ནས་ཤུར་ཏེ། བརྗིད་པའི་སྟོབས་
ཀྱིས་དྲེགས་པ་ཟིལ་གྱིས་གནོན། །འཁོར་ལོ་རྒྱས་འདེབས་ཡུམ་གྱི་སྐུ་ལ་རོལ། །མེ་ཕུང་འབར་བའི་གདན་ལ་སྤྱན་འདྲེན་ན། །ཞེས་པའི་མཇུག་ཏུ་རོལ་མོ་བླངས་ལ། །འགལ་
བྱེད་བསྲེག་ཕྱིར་གནས་འདིར་གཤེགས་སུ་གསོལ། །ཞེས་ཚིག་རོལ་དང་། དེ་ནས་དགུ་བརྡུང་བཟློག་པ་བཞིན། དེ་ནས། འགལ་བྱེད་དགྲ་བགེགས་གཏན་ནས་བསྲེག་པའི་ཕྱིར། །ཡར་
གྱི་བདུན་བརྒྱུད་ཡར་ལ་སྙོགས་ལས་ཆོད། །ཕ་དང་མེས་པོ་ཡང་མེས་ཐམས་ཅད་བསྲེགས། །མར་གྱི་བདུན་བརྒྱུད་རྩད་ནས་ཆོད་ལ་ཤོག །བུ་དང་ཚ་བོ་ཡང་ཚ་ཐམས་
ཅད་བསྲེགས། །འདིར་རོལ་མོ་གོང་བཞིན། དེ་ནས། ཧཱུྃ། སྟེང་གི་ཁྲོ་བོ་ཆེན་པོ་ཡབ་ཡུམ་ནི། །ཧཱུྃ་ཆེན་ཀ་ར་རྡོ་རྗེ་སྒྲ་འབྱིན་བཅས། །ཕག་དང་རྨིག་བུའི་འཁོར་ཚོགས་

ཐམས་ཅད་ཀྱང་། །དྲག་པོ་འབར་བའི་དབྱིངས་ནས་སྤྱན་འདྲེན་ན། །མེ་ཕུང་འབར་བའི་གདན་ལ་གཤེགས་སུ་གསོལ། །འགལ་བྱེད་དགྲ་བགེགས་ཡར་གྱི་བདུན་
བརྒྱུད༴ ཕ་དང་མེས་པོ་ཡང་མེས༴ མར་གྱི་བདུན་རྒྱུད བུ་དང་ཚ་བོ༴ ཤར་ཕྱོགས་ཁྲོ་བོ་ཆེན་པོ་ཡབ་ཡུམ་ནི། །རྣམ་པར་རྒྱལ་བ་རྡོ་རྗེ་སྒེག་མོར་བཅས། །
སྟག་དང་བྱ་རྒོད༴ དྲག་པོ་འབར་བའི༴ མེ་ཕུང་འབར་བའི༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད༴
བུ་དང་ཚ་བོ༴ མེ་མཚམས་ཁྲོ་བོ་ཆེན་པོ་ཡབ་ཡུམ་ནི། །དབྱུག་པ་སྔོན་པོ་རྡོ་རྗེ་སྡེར་མོར་བཅས། །གཡག་དང་བྱ་རོག་འཁོར་ཚོགས༴ དྲག་པོ་འབར་བའི་དབྱིངས་
ནསམེ་ཕུང་འབར་བའི་གདན་ལ༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ་ཡང་མེསམར་གྱི་བདུན་བརྒྱུད་རྩད་ནས༴ བུ་དང་
ཚ་བོ༴ ༈ ལྷོ་ཕྱོགས་ཁྲོ་བོ་ཆེན་པོ་ཡབ་ཡུམ་ནི། །གཤིན་རྗེའི་བཤེད་པོ་རྡོ་རྗེ་དུར་ཁྲོད་བཅས། །ཤ་བ་འུག་པའི་འཁོར་ཚོགས དྲག་པོ་འབར་བའི༴ མེ་ཕུང་

༄༅། །འབར་བའི༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད བུ་དང་ཚ་བོ༴ ལྷོ་ནུབ་ཁྲོ་བོ་ཆེན་པོ་
ཡབ་ཡུམ་ནི། །མི་གཡོ་མགོན་པོ་རྡོ་རྗེ་གཏུན་ཁུང་བཅས། །གཟིག་དང་ཁྭ་ཏའི་འཁོར་ཚོགས དྲག་པོ་འབར་བའི་དབྱིངས་ནས མེ་ཕུང་འབར་བའི་གདན་ལ༴
འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད༴ བུ་དང་ཚ་བོ༴ ༈ ནུབ་ཕྱོགས་ཁྲོ་བོ་ཆེན་པོ་ཡབ་ཡུམ་ནི།།
དཔལ་ཆེན་རྟ་མགྲིན་རྡོ་རྗེ་གཏུམ་མོར་བཅས། །བྱི་ལ་སྤུ་ཤུ་འཁོར་ཚོགས༴ དྲག་པོ་འབར་བའི་དབྱིངས༴ མེ་ཕུང་འབར་བའི་གདན༴ འགལ་བྱེད་དགྲ་བགེགས་
ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད བུ་དང་ཚ་བོ༴ ༈ ནུབ་བྱང་ཁྲོ་བོ་ཆེན་པོ་ཡབ་ཡུམ༴ གཞན་གྱིས་མི་ཐུབ་རྡོ་རྗེ་མདའ་སྙེམས་
བཅས༑ །རི་ཁྱི་ཁྲ་ཡི་འཁོར་ཚོགས༴ དྲག་པོ་འབར་བའི༴ མེ་ཕུང་འབར་བའི་གདན༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད ཕ་དང་མེས་པོ་

མར་གྱི་བདུན་བརྒྱུད བུ་དང་ཚ་བོ༴ བྱང་ཕྱོགས་ཁྲོ་བོ་ཆེན་པོ༴ བདུད་རྩི་འཁྱིལ་བ་རྡོ་རྗེ་རླུང་འབྱིན་བཅས། སེང་གེ་ཕག་བྱི་འཁོར་ཚོགས༴ དྲག་པོ་འབར་བའི་
དབྱིངས་ནས མེ་ཕུང་འབར་བའི་གདན༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད༴ བུ་དང་ཚ་བོ༴ བྱང་
ཤར་ཁྲོ་བོ་ཆེན་པོ་ཡབ་ཡུམ༴ ཁམས་གསུམ་རྣམ་རྒྱལ་རྡོ་རྗེ་གསོད་བྱེད་བཅས། །དྲེད་དང་སྲེ་མོང་འཁོར་ཚོགས༴ དྲག་པོ་འབར་བའི་དབྱིངས་ནས མེ་ཕུང་འབར་
བའི་གདན༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད བུ་དང་ཚ་བོ༴ འོག་ཕྱོགས་ཁྲོ་བོ་ཆེན་པོ་ཡབ་ཡུམ་
འཇིགས་རུང་སྟོབས་ཆེན་རྡོ་རྗེ་རིག་བྱེད་བཅས། དོམ་དང་བྱི་བའི་འཁོར་ཚོགས༴ དྲག་པོ་འབར་བའི་དབྱིངས་ནས མེ་ཕུང་འབར་བའི་གདན༴ འགལ་བྱེད་དགྲ་
བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད༴ བུ་དང་ཚ་བོ་ཡང་ཚ་ཐམས་ཅད་བསྲེགས། །འདིར་ཡང་གོང་བཞིན་ཚིག་རོལ་དགུ་བརྡུངས། ཧཱུྃ

༄༅། །དགུག་འདྲེན་འཆིང་སྡོམ་མཛད་པའི་འཕྲུལ་མོ་ཆེ། །སྤུ་ཤུད་བྱ་རོག་སྲིན་བྱ་ཁྲ་མགོ་ཅན། །དྲེགས་བྱེད་འཁོར་ཚོགས་བཅས་པ་ཐམས་ཅད་ཀྱང་། །དྲག་
པོ་འབར་བའི་དབྱིངས་ནས མེ་ཕུང་འབར་བའི་གདན༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད བུ་དང་
ཚ་བོ༴ དུག་ལྔའི་ཉོན་མོངས་རྣམ་དག་རང་བཞིན་ཅན། །སྲས་མཆོག་བཛྲ་ཀཱི་ལ་རྣམ་པ་ལྔ། །དྲེགས་བྱེད་འཁོར་ཚོགས་བཅས་པ༴ དྲག་པོ་འབར་བའི་དབྱིངས༴
མེ་ཕུང་འབར་བའི་གདན༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད། ཕ་དང་མེས་པོ༴ མར་གྱི་བདུན་བརྒྱུད བུ་དང་ཚ་བོ༴ ༈ རྡོ་རྗེ་ཕུར་པའི་སྲུང་
མར་ཞལ་བཞེས་པའི། །བདག་ཉིད་ཆེན་པོ་ཤཱ་ན་ས་བདག་མ། །དྲེགས་བྱེད་འཁོར་ཚོགསདྲག་པོ་འབར་བའི་དབྱིངས་ནས མེ་ཕུང་འབར་བའི༴ འགལ་བྱེད་
དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད བུ་དང་ཚ་བོ༴ ། ཕྱི་རབས་རྣལ་འབྱོར་སྒྲུབ་པོའི་གྲོགས་བྱེད་ཅེས། ། 

གཞན་གྱིས་མ་བཅོལ་ཉིད་ཀྱིས་ཞལ་མཆེས་མ། །རིག་འཛིན་མ་སངས་གནས་བདག་སྲུང་མར་བཅས། །དྲེགས་བྱེད་འཁོར་ཚོགས་བཅས་པ༴ དྲག་པོ་འབར་བའི་
དབྱིངས་ནས༴ མེ་ཕུང་འབར་བའི་གདན་ལ༴ འགལ་བྱེད་དགྲ་བགེགས༴ ཡར་གྱི་བདུན་བརྒྱུད༴ ཕ་དང་མེས་པོ༴ མར་གྱི་བདུན་བརྒྱུད༴ བུ་དང་ཚ་བོ༴ ༈
ཁྲག་འཐུང་མ་བདུན་ཕྲ་མེན་མ་ཚོགས་རྣམས། །ཕུར་བའི་སྲུང་མ་ཕྱོགས་བཞིའི་མ་མོ་བཞི། །དབང་ཕྱུག་ཡིད་འཕྲོག་འཇུག་སྲེད་ནུ་མ་ཅན། །ཕོ་ཉའི་ཚོགས་རྣམས་ཁྱུང་
གི་ཁྲ་ཐོགས་མ། །ལ་ལ་ཤིན་ཏུ་མི་སྡུག་སྲིན་མོའི་ཚུལ། །ལ་ལ་རབ་ཏུ་མཛེས་པའི་འོད་ལྡན་མ། །ལ་ལ་ནམ་མཁའི་མཐའ་ལྟར་ཁྱབ་པར་གནས། །མ་ཚོགས་
དཔལ་གྱི་དམ་ལ་བཏགས་སོ་འཚལ། །འཁོར་བཅས་འབར་བའི་དབྱིངས་ནས་སྤྱན་འདྲེན་ན། །མེ་ཕུང་འབར་བའི་གདན་ལ་གཤེགས་སུ་གསོལ། །འགལ་བྱེད་དགྲ་
བགེགས་གཏན་ནས་བརླག་པའི་ཕྱིར། །ཡར་གྱི་བདུན་བརྒྱུད་ཡར་ལ་སྙོགས་ལས་མཆོད། །ཕ་དང་མེས་པོ་ཡང་མེས་ཐམས་ཅད་བསྲེགས། །མར་གྱི་བདུན་བརྒྱུད་རྩད་

༄༅། །ནས་ཆོད་ལ་ཤོག །བུ་དང་ཚ་བོ་ཡང་ཚ་ཐམས་ཅད་བསྲེགས། །མདོར་ན་རྡོ་རྗེ་ཕུར་པའི་ལྷ་ཚོགས་རྣམས། །མ་ཐོགས་རིངས་པའི་ཚུལ་གྱིས་འདིར་བྱོན་
ལ༑ །བསྟན་ལ་གནོད་བྱེད་དམ་ཉམས་དགྲ་བགེགས་ཚོགས། །ལོ་ཟླ་ཡུན་རིང་བཞག་པའི་ལོང་མེད་པས། །ཞག་དང་ཟ་མའི་དུས་སུ་རྟགས་སྟོན་ལ། །ཐམས་ཅད་
གཏན་ནས་བརླག་ཕྱིར་གཤེགས་སུ་གསོལ། །ཞེས་བརྗོད་ཅིང་ཚིག་རོལ་དགུ་བརྡུང་མཇུག་ཏུ་ཆེམས་བརྡུང་བྱ་ཞིང་གུ་གུལ་དང་ཚིལ་ཆེན་བསྲེགས།རྐང་གླིང་འབུད་ཅིང་གཡབ་དར་གཡབ། དྲག་དུང་འབུད། ཆེམས་
བརྡུང་སྦུགས་ལ་དཔོན་སློབ་ཐམས་ཅད་ཀྱིས། ཨོ་བཛྲ་ཀཱི་ལི་ཀཱི་ལ་ཡ་ས་པ་རི་ཝཱ་ར་བཛྲ་ས་མཱ་ཛཿ ཞེས་བརྗོད། དམིགས་པ་ནི་རྡོ་རྗེ་ཕུར་བའི་ལྷ་ཚོགས་ཐམས་ཅད་རྒྱ་མཚོའི་ཚོགས་འཁོར་དང་བཅས་པ་ཐམས་ཅད་ཕྱོགས་
མཚམས་སྟེང་འོག་ཀུན་ནས་གླང་ཆེན་སྨྱོན་པ་དམག་ལ་ཆས་པ་ལྟར་ཁྲོ་འཁྲུགས་རྔམ་པས་ཞལ་གནམ་ས་ལྟ་བུ་གདངས་ནས་འཕྱོངས་ཤིང་ལྡིང་ཞིང་འུར་སྒྲ་དང་བཅས་པས་མདུན་གྱི་ནམ་མཁར་བྱོན་པར་བསམ་མོ། །དེ་ནས་རོལ་མོ་གསུམ་རྡེག་ལན་
ཅན་བྱས་ལ་བཞག །སྔར་ཞི་བའི་སྐབས་སུ་བཤད་པ་ལྟར། སྒོ་མ་བཞིའི་སྔགས་ཕྱག་རྒྱ་ཏིང་ངེ་འཛིན་དང་བཅས་པས། དགུག་གཞུག་བཅིངས་མཉེས་དབང་དུ་བྱས་པར་བསམ། སྐུ་གསུང་ཐུགས་བྱིན་རླབས། དབང་བསྐུར་རྒྱས་གདབ་

རྣམས་ཀྱང་ཞི་བ་བཞིན་བྱ། ལྷ་ཐམས་ཅད་རང་རང་གི་སྐུ་མདོག་ལས་ཅུང་ཟད་མཐིང་ནག་ཏུ་གྱུར་ཅིང་མེ་སྟག་འཕྲོ་བ་རབ་ཏུ་ཁྲོས་པའི་གདངས་མིག་ཕྱོགས་བཅུ་ཀུན་ཏུ་བགྲད་ཅིང་།
ཞལ་ནས་ཧ་ཧ་ཧཱུྃ་ཕཊ་ཀྱི་ང་རོ་འབྲུག་ལྟར་སྒྲོག་པ་དང་ཞབས་ས་གཞི་ལ་བརྡབས་པས་དབང་ཆེན་གྱི་བར་དུ་གཡོ་ཞིང་། ནམ་མཁའ་ལས་ཀྱང་གློག་དང་མེ་ཕུང་འབྲུག་གི་སྒྲ་
ལྟ་བུ་ཤིན་ཏུ་ཡ་ང་བར་སྒྲོག་པར་བསམ་མོ། །དེ་ནས་བྱོན་ཟན་འབུལ་བ་ནི། ཀཱི་ལ་ཡས་སྔགས་པའི་མར་དགང་བླུགས་བདུན་གསུམ་ཉི་ཤུ་རྩ་གཅིག་གི་མཐར་སྤེལ་ཚིག་དང་བཅས་པ་ཁྲོ་བོའི་སྡིགས་མཛུབ་ཀྱིས་ཐབ་ནང་དུ་བླུགས་
ཤིང་ཐབ་ཀྱི་ཁ་ལ་གཡོན་སྐོར་དུ་བསྐོར་རོ།། །།སླར་ཡང་མཆོད་རྫས་བསྲེག་རྫས་རྣམས་ལ་བསང་ཆུ་གཏོར་ལ། བཛྲ་ཀྲོ་དྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་བན་འབར་བའི་སྣོད་
ཡངས་ཤིང་རྒྱ་ཆེ་བ་ནས། ཨོཾ་ཀུ་རུ་ཀུ་རུ་སྭཱ་ཧཱའི་བར་གོང་བཞིན་བྱིན་གྱིས་བརླབས། དེ་ནས་རྡོ་དྲིལ་བཟུང་ལ། རྡོ་རྗེ་སྒེག་མོ་སོགས་སྒྲུབ་ཐབས་རྒྱས་པ་བཞིན་གདངས་དང་བཅས་པའམ། ཡང་ན་བཤུར་མ་ཕྱག་རྒྱ་
དང་བཅས་པས་ཕྱི་མཆོད། རང་བྱུང་གདོད་ནས་སོགས་དང་། ཐབས་མཁས་ཐུགས་རྗེ་སོགས་ཀྱིས་ནང་མཆོད། འཁྲིལ་བའི་མཆོད་ཆེན་གྱིས་གསང་མཆོད། མཉམ་པའི་སྒྲུབ་རྫས་ཀྱིས་དེ་ཁོ་ན་ཉིད་ཀྱི་

༄༅། །མཆོད་པ། དེ་ནས་དྲག་དུང་རོལ་མོ་རྔ་བརྡུང་དང་བཅས་པས། དམ་ཚིག་ཆེན་པོ་བསྙེན་སྒྲུབ་གསལ་བྱེད་བཞིན་གྱིས་བསྒྲལ་མཆོད། ཧེ་རུ་ཀ་ཡི་སོགས་ཀྱིས་རཀྟའི་མཆོད་པ། ང་ནི་ཟ་བྱེད་སོགས་ཀྱིས་
ཁམས་གསུམ་ཡོངས་བསྒྲལ་གྱི་མཆོད་པ། དེ་ནས། སྒེག་ཅིང་དཔའ་དང་སོགས་ཕུར་འབྲིང་བཞིན་ལ། ཐུགས་རྗེ་ཆེ་དགོས་དགོང་དང་དངོས་གྲུབ་སྩོལ་གྱི་ཚབ་ཏུ། ཐུགས་དམ་རྗེས་དགོངས་དྲག་པོའི་འཕྲིན་ལས་
མཛོད༑ །ཅེས་སྦྱར། འདོད་ཆགས་ཁྲོས་པའི་སོགས་ནས། བགེགས་འདུལ་བྱང་ཆུབ་སེམས་ཀྱི་དངོས་གས་ཁྱོས་པའི་སོགས་ནས། བགེགས་འདུལ་བྱང་ཆུབ་སེམས་ཀྱི་དངོས་ལ་བསྟོད། ཀྱི་བར་ཕུར་འབྲིང་བཞིན་རྔ་རོལ་དང་བཅས་བརྗོད་ལ། རྔ་རོལ་རྣམས་བཞག །
བསྲེག་རྫས་འབུལ་བའི་གོ་རིམ་ནི། མེ་ལྷའི་སྐབས་སུ་བཤད་པ་ལྟར་ལས་འོན་ཀྱང་རྫས་སྔགས་རྣམས་མི་བརྗོད་པར་ཀཱི་ལ་ཡ་འབའ་ཞིག་གིས་རྫས་རྣམས་དྲུག་ཅུའམ། ཡང་ན་ཁ་སྐོང་གི་ཕྱིར་བཞི་བསྣན་ལ་དྲུག་ཅུ་མ་བཞིའི་རེ་རེའི་མཐར་སྤེལ་
ཚིག་དང་བཅས་འབུལ་ལོ། །བསྙེན་པ་ལྟ་བུ་ཡིན་ན་དེའི་བཅུ་ཆའི་གྲངས་སྲན་མའམ། སོ་བ་གཟུང་ལ་འབུལ་ཆེན་བཅུ་གཅིག་ཚན་པ་རེ་རེ་སྐབས་སྐབས་སུ་འབུལ། དེ་ནས་ཁྱད་པར་གྱི་རྫས་ལིངྒ་འབྲུབ་ཁུང་བསྐྱེད་ཅིང་དགུག་འདྲེན་བསྒྲལ་བའི་
ལས་བྱས་ཏེ་དྲག་པོའི་མཐུན་རྫས་གཞན་དང་ལྷན་ཅིག་ཏུ་འབུལ་བ་ནི། གོང་དུ་བཤད་པའི་ལིངྒའི་ཁེབ་རྡོ་རྗེ་དང་བཅས་པ་བསལ་ལ་སློབ་དཔོན་གྱི་དྲུང་དུ་བཞག སློབ་དཔོན་ཐམས་ཅད་ཀྱིས་ཞྭ་གྱོན། གུ་གུ་ཚིལ་ཆེན་གྱི་དུད་པ་སྦྱར། སློབ་

དཔོན་གྱིས་རྡོ་རྗེའི་རྩེས་ནང་མཆོད་ནས་ལིངྒ་སྣོད་དང་བཅས་པ་ལ་འཐོར་ཚུལ་བྱས་ལ། བཛྲ་ཀྲོ་དྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་བདག་མདུན་གྱི་མདུན་དུ་ཨེ་མཐིང་ནག་ལས་གནམ་
ལྕགས་ལས་གྲུབ་པའི་འབྲུབ་ཁུང་ནག་པོ་གྲུ་གསུམ་པ་ཡངས་ཤིང་རྒྱ་ཆེ་བ་ཤིན་ཏུ་གཏིང་རིང་ཞིང་ཟབ་པ། དབང་ཆེན་གསེར་གྱི་ས་གཞི་ལ་ཐུག་པར་གནས་པ། འོག་
ནས་མེ་ཕུང་དམར་ནག་དྲག་ཏུ་འབར་ཞིང་། བར་ནས་ཁྲག་མཚོ་དམར་ནག་ཁྲོ་ཆུ་ལྟར་འཁོལ་བ། ནས་ཐམས་ཅད་དུག་ནད་ཡམས་ནད་ཀྱི་རླངས་པ་འཐུང་ཞིང་། སྟེང་
ནས་དྲག་པོའི་ཐོག་སེར་འབེབས་པ། ཕྱི་ནས་ཕུར་སྲུང་དམ་ཅན་རྒྱ་མཚོའི་ཚོགས་ཁ་གདངས་ཤིང་མཆེ་བ་གཙིགས་ནས་ལག་ཏུ་དྲག་པོའི་མཚོན་ཆ་ཐོགས་ཏེ་དམ་ཉམས་ལ་
གཏུམ་ཅིང་རྐན་སྒྲ་སྡེབས་པ། །བར་སྣང་ཐམས་ཅད་རླུང་ནག་རྡོ་རྗེའི་མེ་ཆར་བུ་ཡུག་འཚུབ་ཅིང་། མེ་ཕུང་གི་ཕྲེང་བས་བསྐོར་བ་ཐར་མེད་ལས་ཀྱི་བཙོན་ཁང་ཡིད་མུག་
ཅིང་ནག་མ་འཐིབ་པའི་ནང་དུ། ཎི་ལྗང་ཁུ་ལས་དགྲ་བོ། ཏྲི་དཀར་སེར་ལས་གདོན་བགེགས་ཀྱི་ཚོགས་ལུས་རིད་ཅིང་ཉམ་ཐག་པའི་ཁ་ནས་ཁྲག་འཛག་ཅིང་སྣ་ནས་རྣག་

༄༅། །དང་༑ རྣ་བ་ནས་ཆུ་སེར། མིག་ནས་མཆི་མའི་རྒྱུན་དང་འོག་སྒོ་གཉིས་ནས་ཁུ་ཁྲག་བཤང་གཅི་ལྷུག་པར་འཆོར་བ། ཡན་ལག་ཐམས་ཅད་ལྕགས་སྒྲོག་
དང་ཞགས་པ་ནག་པོས་དམ་དུ་བཅིངས་ཤིང་། ལྕེ་དང་མིག་འབྲས་ལུག་ལ་ཁད་པ། ཁ་ནས་སི་སྒྲ་དང་ཀྱི་ཧུད་ངུད་མོའི་སྒྲ་འབྱིན་པ། ལུས་ཐམས་ཅད་ལ་བར་
མཚམས་མེད་པར་མཛེ་དང་ཕོལ་མིག་ཤུ་བས་བཏབ་ཅིང་རྣག་ཁྲག་གི་རྒྱུན་འཛག་པ། འདར་ཞིང་སྐྲག་པ་ཤིན་ཏུ་ཡ་ང་ཞིང་མགོན་སྐྱབས་དང་བྲལ་བའི་གཟུགས་བརྙན་གྱི་
རྣམ་པ་ཅན་དུ་གྱུར། ཞེས་བརྗོད་ཅིང་བསམ་པ་ནི་ལིངྒ་འབྲུབ་ཁུང་དང་བཅས་པ་བསྐྱེད་པའོ། །དེ་ནས་དགུག་འདྲེན་བྱ་བ་ནི། རང་དཔལ་ཆེན་ཡབ་ཡུམ་དུ་གསལ་བ་ཤིན་ཏུ་ཁྲོས་པས་སྤྱན་གསུམ་ནམ་མཁའ་ལ་བགྲད་ཞབས་ས་ལ་
སྡེབ་ཅིང་བཞད་སྒྲ་དྲག་པོ་སྒྲོག་པའི་ངང་ཚུལ་ཅན་གྱི་ཐུགས་ཀ་ནས་འོད་ཟེར་ནག་པོ་ཚ་ཞིང་རྩུབ་པ་བསྐལ་པའི་མེ་ལྟ་བུ་དཔག་ཏུ་མེད་པ་འཕྲོས། ཐབ་ཁུང་གི་མཐའ་སྐོར་དང་དུར་ཁྲོད་འབྲུབ་ཁུང་གི་ཕྱི་ན་བཞུགས་པའི་ཕུར་སྲུང་དམ་ཅན་རྒྱ་མཚོའི་
ཚོགས་ལ་ཕོག་པས་དེ་དག་ཐམས་ཅད་འཇིགས་ཤིང་སྐྲག་སྟེ་རང་དབང་མེད་པར་སྲོག་སྙིང་ཐམས་ཅད་བདག་ལ་ཕུལ། བདག་གིས་ཇི་ལྟར་བསྒོ་བ་བཞིན་ཉན་པར་བསམ། ཡང་འོད་ཟེར་དེས་སྲས་མཆོག་སྒོ་མ་ཕྲ་ཐབས་ཁྲོ་བཅུ་ཡབ་ཡུམ་དཔལ་

ཆེན་ཡབ་ཡུམ་དང་བཅས་པ་ལ་ཕོག་པས་དེ་རྣམས་ཀྱི་ཐུགས་དམ་དང་ཐུགས་རྒྱུད་རང་དབང་མེད་པར་བསྐུལ་ཏེ་ཁྲོ་འཁྲུགས་རྔམ་པས་རང་རང་གི་ཐུགས་ཀ་ནས་རང་འདྲའི་སྤྲུལ་པ་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་ཐོ་བ་རལ་གྲི་ལ་སོགས་པ་
མཚོན་ཆ་དཔག་ཏུ་མེད་པ་ཐོགས་པའི་ཕོ་ཉ་རླུང་གི་ཤུགས་ཅན་གཤིན་རྗེའི་སྐྱེས་བུ་ལྟ་བུ་དཔག་ཏུ་མེད་པ་སྤྲོས། དེ་དང་དུས་མཉམ་དུ་ཕུར་སྲུང་དམ་ཅན་རྒྱ་མཚོའི་ཚོགས་ཀྱིས་ཀྱང་རང་རང་གི་བཀའ་ཉན་དྲེགས་པ་སྡེ་བརྒྱད་ཀྱི་དམག་དཔུང་དང་བཅས་
པ་ཆས་ཏེ་སྟོང་གསུམ་འཇིག་རྟེན་གྱི་ཁམས་གང་། དེ་དག་ན་གནས་པའི་བསྒྲལ་བའི་ཞིང་བཅུར་གྱུར་པའི་དགྲ་བགེགས་ཇི་སྙེད་མཆིས་པ་དེ་ཐམས་ཅད་ཀྱི་སྙིང་ཁ་ནས་ལྕགས་ཀྱུས་བཀུག །མགྲིན་པ་ནས་ཞགས་པས་བཅིངས། མཚོན་ཆ་ལྷག་མ་
རྣམས་ཀྱིས་རྒྱབ་ནས་དེད་དེ་ཁོ་རང་གི་ལས་ལས་གྲུབ་པའི་རླུང་དམར་གྱིས་རྒྱབ་ནས་འཕུལ། མུན་ནག་གི་མདུན་ནས་བསུས་ཏེ། ཁོ་རང་གི་གཟུགས་བརྙན་གྱི་དྲུང་དུ་སླེབས་པ་དང་། དེ་ཉིད་ལ་འཇུག་འདོད་ཀྱི་བསམ་པ་དྲག་པོ་དང་ལྡན་པར་
བསམ་སྟེ། སློབ་དཔོན་གྱིས་རྡོ་དྲིལ་ཧཱུྃ་མཛད་ཀྱི་ཕྱག་རྒྱས་བཟུང་ལ། དམིགས་པ་རྩེ་གཅིག་དང་ལྡན་པས། སྐད་གསང་མཐོན་པོས། ཨེ་རཾ་ཨེ་རཾ། ཛྭ་ལ་རཾ། ཛྭ་ལ་རཾ། ཛཿ ན་མོ། ཞེས་སྤྱན་དྲངས་
སློབ་དཔོན་རྣམས་ལྷན་ཅིག་པས། རྒྱལ་བ་དགོངས་པའི་བརྒྱུད་པ། རིག་འཛིན་རིག་པའི་བརྒྱུད་པ། གང་ཟག་སྙན་ཁུང་བརྒྱུད་པ་ལ་སོགས་པ་བརྒྱུད་པ་གསུམ་ལྡན་གྱི་བླ་མ་དམ་

༄༅། །པ་རྣམས་དང་། ཁྱད་པར་དྲིན་ཅན་རྩ་བའི་བླ་མ་རྡོ་རྗེ་འཆང་ཆེན་པོའི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་
བདེན་པ་དང་། དགེ་འདུན་གྱི་བཀའ་བདེན་པ་དང་། འཇམ་དཔལ་སྐུ། པདྨ་གསུང་། ཡང་དག་ཐུགས། བདུད་རྩི་ཡོན་ཏན། འཕྲིན་ལས་ཕུར་བུ། མ་མོ་
ཆོད་གཏོང་། དམོད་པ་དྲག་སྔགས། འཇིག་རྟེན་མཆོད་བསྟོད། འདུས་པ་མདོ། སྒྱུ་འཕྲུལ་རྒྱན། འཆི་མེད་ཚེ། ལྷུན་གྲུབ་རིག་འཛིན། སྙིང་པོ་ཕྱག་རྒྱ།
གསང་སྔགས་རིགས་སྔགས་གཟུགས་སྔགས་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་། ཁྱད་པར་དུ་ཡང་བཅོམ་ལྡན་རྡོ་རྗེ་གཞོན་ནུ། ཡུམ་ཆེན་འཁོར་ལོ་རྒྱས་
འདེབས༑ འཇིགས་བྱེད་ཁྲོ་བཅུ་ཡབ་ཡུམ། སྤྲུལ་པའི་མཆེ་གཤོག་ཉི་ཤུ། ཡེ་ཤེས་སྒོ་མ་བཞི། སྲས་མཆོག་ཕུར་བུའི་ལྷ་ཚོགས་རྣམས་ཀྱི༴ གཞན་ཡང་བྱ་བའི་
རྒྱུད༑ སྤྱོད་པའི་རྒྱུད། རྣལ་འབྱོར་རྒྱུད། རྣལ་འབྱོར་ཆེན་པོ་བླ་ན་མེད་པའི་རྒྱུད་དེ། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་

ཀྱི༔ རྡོ་རྗེ་ནག་པོ་ཆེན་པོ་ལྕམ་དྲལ། དཔལ་མགོན་གདོང་བཞི་པ། ནོར་སྐྱོང་དུར་ཁྲོད་བདག་པོ། དམ་ཅན་གནོད་སྦྱིན་ཡབ་ཡུམ། པུ་ཏྲ་ལྕམ་སྲིང་བཀའ་སྡོད་
དམ་ཅན་རྒྱ་མཚོའི་ཚོགས་དང་བཅས་པའི་བཀའ་བདེན་པ་དང་། ཁྱད་པར་དུའང་དཔལ་ལྡན་དཀར་མོ་ཉི་ཟླ་བདུད་ཀྱི་རྒྱལ་པོ། བདག་ཉིད་མ་བཞི། ཤྭ་ན་མ་བཞི།
ས་བདག་མ་བཞི། དམ་ཅན་བསྟན་མ་བཅུ་གཉིས། དབང་ཕྱུག་ཉི་ཤུ་རྩ་བརྒྱད། གྱིང་ཆེན་དགེ་བསྙེན་འབུམ་སྡེ། བསེ་ཡི་སྐྱེས་བུ་མཆེད་བཞི། སྤྲུལ་པ་ཡང་སྤྲུལ་
ཉིང་སྤྲུལ་དང་བཅས་པའི་བཀའ་བདེན་པ་དང་། ཆོས་དབྱིངས་གདོད་ནས་རྣམ་པར་དག་ཅིང་ཆོས་ཅན་དཀར་ནག་ལས་འབྲས་བསླུ་བ་མེད་པའི་བཀའ་བདེན་པ་དང་།
རྣལ་འབྱོར་པ་བདག་གི་སྔགས་དང་ཕྱག་རྒྱ་དང་ཏིང་ངེ་འཛིན་དང་ལྷག་པའི་བསམ་པ་རྣམ་པར་དཀར་བའི་བདེན་པ་དང་། བདེན་པ་ཡང་དག་པ་དང་། བདེན་པ་ཆེན་
པོའི་བྱིན་གྱིས་བརླབས་ཀྱིས། སྤྱིར་བསྟན་པའི་སྤྱི་དགྲ། བླ་མའི་སྐུ་དགྲ། དམ་ཚིག་ཅན་གྱི་སྡང་དགྲ། སེམས་ཅན་ཡོངས་ལ་གནོད་ཅིང་འཚེ་བར་བྱེད་པ་དང་།

༄༅། །ཁྱད་པར་དུ་ཡང་རྣལ་འབྱོར་པ་བདག་ཅག་དཔོན་སློབ་རྒྱུ་སྦྱོར་ཡོན་མཆོད་གྲོགས་མཆེད་འཁོར་དང་བཅས་པ་རྣམས་ལ་གནོད་ཅིང་བསམ་སྦྱོར་ཕྱིན་ཅི་ལོག་པའི་
སྒོ་ནས་ལུས་སྲོག་མི་ནོར། འཁོར་འབངས། ཁང་ཁྱིམ། ས་ཞིང་དང་བཅས་པ་ལ་དངོས་སམ་ཤུགས་ཀྱི་སྦྱོར་བ་རྩུབ་མོའི་ཚོགས་ཀྱིས་གནོད་འཚེའི་རིགས་རྩོམ་ཞིང་སྔ་
དགྲ་ལག་ལ་བཀལ་བ། ཕྱི་དགྲ་ཡིད་ལ་སེམས་པ། ད་དགྲ་སྡང་ཞིང་གནོད་པར་བྱེད་པའི་དགྲ་བགེགས་ལོག་པར་འདྲེན་པའི་ཚོགས་ཕྱི་ནང་གསང་གསུམ་གང་ན་ཅི་
མཆིས་པ་དེ་དག་ཐམས་ཅད་སྐད་ཅིག་ཉིད་དུ་ཁུག་ལ་གཟུགས་དང་ལིངྒ་འདི་ཉིད་ལ་མཆིས་པར་གྱུར་ཅིག །ཅེས་བརྗོད་ཅིང་རྔ་རོལ་དྲག་ཏུ་བརྡུང་དྲག་དུང་བུས་ལ་དཔོན་སློབ་ཐམས་ཅད་ཀྱི་ངག་ཏུ་ཀཱི་
ལ་ཡ་དང་ཞི་བའི་བསྒྲལ་མཆོད་སྐབས་སུ་བཤད་པའི་སརྦ་ཤ་ཏྲཱུཾ་ནཱ་ཤ་ཡ་སོགས་ཀྱི་སྔགས་བརྗོད། སློབ་དཔོན་གྱིས་ཕྱག་རྒྱ་དེ་ཉིད་དཔྲལ་བའི་དབྱིངས་ནས་གཡས་ཕྱོགས་སུ་བསྐོར་ཞིང་ལིངྒའི་སྟེང་དུ་ཕབ། དེ་བཞིན་དུ་གཡོན་དབུས་
རྣམས་སུ་བསྐོར་ཞིང་ལིངྒའི་སྟེང་དུ་ཕབ་པའི་མཐར། རྡོ་རྗེ་སྙིང་ཁར་བཟུང་། དྲིལ་བུ་ལིངྒ་ལ་གཡས་བསྐོར་བྱ་ཞིང་དཀྲོལ། མཆོད་གཡོག་པས་གུ་གུལ་གྱི་དུད་པ་ཆེས་ཆེར་བྱ་ཞིང་ལིངྒ་ལ་བདུག་གོ །དེ་ནས་ལྕགས་ཀྱུའི་ཕྱག་རྒྱ་བྱ་ཞིང་། ཨོ་

བཛྲ་ཨདྨ་ཤ་ཛ ཞེས་བརྗོད་པས་རྡོ་རྗེ་གནོད་སྦྱིན་མོ་ཤིན་ཏུ་ཁྲོས་པས་དགྲ་བགེགས་ཀྱི་སྙིང་ག་ནས་ལྕགས་ཀྱུས་བཟུང་སྟེ་ལིངྒའི་སྤྱི་བོར་ཁྲིད་པས། ཆུའི་ཁམས་ཉམས་པར་བྱས་ཞགས་པའི་ཕྱག་རྒྱ་བཅས་ལ། ཨོཾ་བཛྲ་པཱ་ཤ་ཧཱུྃ།
ཞེས་བརྗོད་པས་རྡོ་རྗེ་འཇིགས་བྱེད་མ་རབ་ཏུ་ཁྲོས་པས་དགྲ་བགེགས་དེ་ལིངྒའི་སྤྱི་བོ་ནས་བསྟིམ། ཡན་ལག་ཐམས་ཅད་ཞགས་པ་ནག་པོས་དམ་དུ་བཅིངས་པས་སའི་ཁམས་ཉམས་པར་བྱས། ལྕགས་སྒྲོག་གི་ཕྱག་རྒྱ་བྱས། ཨོ་བཛྲ་སྥོ་ཊ་
ཞེས་བརྗོད་པས་རྡོ་རྗེ་བདུད་རྩི་མེ་རབ་ཏུ་ཁྲོས་པས་ལིངྒ་དགྲ་བགེགས་སུ་གསལ་བའི་རྐང་ལག་ལུས་པོ་ཐམས་ཅད་ལྕགས་སྒྲོག་གིས་དམ་དུ་བཅིངས་པས་བསྒྲལ་ལས་མ་བྱས་ཀྱི་བར་དུ་ལིངྒ་དང་རྣམ་ཤེས་སྐད་ཅིག་ཀྱང་འདུ་འབྲལ་མེད་པར་
བྱས་ཏེ་མེའི་ཁམས་ཉམས་པར་བྱས། དྲིལ་བུའི་ཕྱག་རྒྱ་བཅའ་ཞིང་དྲིལ་བུ་དཀྲོལ་ལ། ཨོཾ་བཛྲ་གྷཎྜེ་ཧོཿ ཞེས་བརྗོད་པས་རྡོ་རྗེ་གསོད་བྱེད་མ་རབ་ཏུ་ཁྲོས་པས་ལིངྒ་དགྲ་བགེགས་སུ་གསལ་བའི་དབང་པོའི་གནས་ལྔར་དྲིལ་བུ་དྲག་ཏུ་
དཀྲོལ་ཞིང་ཞབས་ཀྱིས་བརྗེས་པས་དགྲ་བགེགས་དེ་དྲན་མེད་དུ་བརྒྱལ་ཞིང་སེམས་དབང་སྨྱོས་པས་རླུང་གི་ཁམས་ཐམས་ཅད་ཉམས་པར་བྱས་པར་བསམ་ལ། དྲིལ་བུ་དཀྲོལ་ཞིང་། དེ་ནས་རོལ་མོ་རྣམས་བཞག་གོ །ཡང་དེ་འདྲ་བ་ལན་གཉིས་
ཏེ་ཡོངས་དྲིལ་ལན་གསུམ་བྱས་པའི་མཐའ་མ་ལ་ལྷ་དབྱེ་བྱ་ནི། དགུག་འདྲེན་འཆིང་སྡོམ་དབང་དུ་བྱས་པའི་མཐར། དགུག་གཞུག་གི་ཕྱག་རྒྱ་དེ་ཉིད་ལས་མཛུབ་མོ་གཉིས་རང་སྙིང་གའི་ཐད་དུ་ཡང་ཡང་ནང་ཏུ་བཀུག་ལ། པཉྩསྐནཾ་དེ་ཝ་

༄༅། །ཨཱ་ཀཪྵ་ཡ་ཛཿ དྷཱ་ཏུ་ཨཥྚ་ད་ཤ་དེ་ཝ་ཨཱ་ཀཪྵ་ཡ་ཛཿ དྭ་ད་ཤཱ་ཡ་ཏཱ་ན་ན་དེ་ཝ་ཨཱ་ཀཪྵ་ཡ་ཛཿ སརྦ་དེ་ཝ་རཀྟ། ཨཱ་ཀཪྵ་ཡ་ཛཿ ཞེས་བརྗོད་དམིགས་པ་
ནི༑ རང་རྡོ་རྗེ་གཞོན་ནུར་གསལ་བའི་ཐུགས་ཀ་ནས་འོད་ཟེར་སྔོན་པོ་འཕྲོས་མདུན་གྱི་ལིངྒ་དགྲ་བགེགས་དངོས་སུ་གསལ་བའི་སྙིང་གར་ཕོག་པས་གཟུགས་ཚོར་བ་འདུ་ཤེས་འདུ་བྱེད་རྣམ་པར་ཤེས་པ་སྟེ་ཕུང་པོ་ལྔ་ལ་སྲུང་སྐྱོབས་བྱེད་པའི་ལྷ་དང་།
གཟུགས༑ ཚོར་བ། འདུ་ཤེས། འདུ་བྱེད། རྣམ་ཤེས། མིག །རྣ་བ། སྣ། ལྕེ། ལུས། ཡིད་དེ་སྐྱེ་མཆེད་བཅུ་གཉིས་ལ་གནས་པའི་ལྷ་དང་། མིག་ལ་སོགས་པའི་ཁམས་བཅོ་བརྒྱད་ཀྱི་ལྷ་དང་། གཞན་ཡང་སྲུང་སྐྱོབས་བྱེད་
པའི་ལྷ། ཕོ་ལྷ། མོ་ལྷ། དགྲ་ལྷ། ཞང་ལྷ། ཡུལ་ལྷ། སྲོག་ལྷ། ཁར་རྗེ། དབང་ཐང་། རླུང་རྟ་ལ་སོགས་པའི་ལྷ་ཐམས་ཅད་དང། གཞན་ཡང་དེའི་རྒྱུད་ལ་ཡོད་པའི་བླ་མ་རྣམས་ཀྱི་དབང་བསྐུར་གྱི་བྱིན་རླབས་དང་། ཡི་དམ་
གྱི་བཟླས་བསྒོམ། བསྲུང་འཁོར། རྟེན་འབྲེལ་རྫས་ཀྱི་བྱིན་རླབས་ནུས་མཐུ་ཐམས་ཅད་དང་། ཚེ་དང་བསོད་ནམས་དཔལ་འབྱོར་འཁོར་དང་ལོངས་སྤྱོད་ལེགས་ཚོགས་ཀྱི་ཡོན་ཏན་ཐམས་ཅད་འོད་ཟེར་སྔོན་པོའི་རྣམ་པར་སྤྱན་དྲངས་ནས་རང་གི་
སྙིང་ཁར་ཐིམ་པས་རང་གི་ཚེ་དང་བསོད་ནམས་དཔལ་འབྱོར་ཐམས་ཅད་རྒྱས། གཟི་བརྗིད་ནུས་པ་སྔར་བས་ཀྱང་ཆེས་ཆེར་ལྷག་པར་གྱུར། དགྲ་བགེགས་དེ་ཉིད་མེ་ཏོག་སད་ཀྱིས་ཁྱེར་བའམ། སྦྲང་བུ་ཉི་མས་ཚིག་པ་ལྟར་ནག་ཚེམ་ཚེམ་གྱུར་

ཅིང་མགོན་སྐྱབས་ཐམས་ཅད་དང་བྲལ་བར་བསམ། དེ་ནས་ས་སྐྱ་རང་གི་ཕྱག་ལེན་དང་སྦྱར་ནས་དཔང་གཟུགས་ཀྱི་དབྱངས་རོལ་སོགས་བརྗོད་ན། སློབ་དཔོན་གྱིས་རྡོ་དྲིལ་བཟུང་། གཞན་རྣམས་ཀྱིས་རྔ་རོལ་བརྡུང་བ་མགོན་པོ་དྲུག་ཅུ་པའི་
དཔང་གཟུགས་མགོའི་རོལ་མོ་འཆམ་ཚུལ་དང་བཅས་པ་བྱ། དེ་ནས་སློབ་དཔོན་གྱི་རྡོ་རྗེ་སྙིང་གའི་ཐད་ནས་སྡིགས་མཛུབ་ཁ་ཕྱིར་ཕྱོགས་པས་བཟུང་། དྲིལ་བུ་དཀུ་གཡོན་པར་འགྱིང་ཞིང་བཟུང་ལ་རྔ་ཕྱིར་བརྡུང་མགོན་པོའི་དཔང་གཟུགས་ཀྱི་
དབྱངས་དང་བཅས་པས། ཧཱུྃ་བྷྱོཿ  བརྒྱུད་གསུམ་བླ་མ་རིག་འཛིན་ཚོགས། །ཡི་དམ་ཞི་ཁྲོ་རབ་འབྱམས་དང་། །ཁྱད་པར་ཕུར་པའི་ལྷ་ཚོགས་རྣམས། །བདག་ལ་དགོངས་
པར་མཛད་དུ་གསོལ། །གདུག་ཅིང་གཏུམ་པའི་དགྲ་བགེགས་འདི། །དཔལ་ལྡན་བླ་མའི་སྐུ་དགྲ་སྟེ། །སངས་རྒྱས་བསྟན་པའི་སྤྱི་དགྲ་ཡིན། །དམ་ཚིག་ཅན་གྱི་སྡང་
དགྲ་ལགས། །སེམས་ཅན་ཡོངས་ལ་གནོད་འཚེ་བྱས། །མཚམས་མེད་ལྔ་དང་ཉེ་བ་བསགས། །ཉམས་པ་བདུན་དང་ཞིང་བཅུ་ཚང་། །འདིས་ནི་སངས་རྒྱས་དཔའ་
བོ་དང༌། །རྡོ་རྗེ་སེམས་དཔའ་དཀྲོངས་པ་སྟེ། །འདི་དེ་སྡིག་པ་ཆེན་པོ་ཅན། །མནར་མེད་འགྲོ་བའི་བདག་ཉིད་ཡིན། །བདག་ཉིད་སྙིང་རྗེ་ཆེར་བསྐྱེད་ནས། །

༄༅། །འཇིག་རྟེན་རྟེན་འབྲེལ་ནོར་རྫས་དང་། །འདུས་བྱས་ཟས་ཀྱི་ལོངས་སྤྱོད་བྱིན། །སྣ་ཚོགས་ཐབས་ཀྱིས་ཁྲིད་བྱས་ནས། །ལས་ངན་འདི་ལས་ལྡོག་ཅིག་།
ཅེས༑ །ཡང་ཡང་གསོལ་ཡང་ལྡོག་མ་ཉན། །དེས་ན་གདུག་པའི་དགྲ་བགེགས་འདི། །རེ་ཞིག་ཐུགས་ཀྱིས་བཏང་བར་འཚལ། །བདག་གིས་མ་ཉེས་མ་ཡོ་ཞིང་། །
མཐུ་དང་རྫུ་འཕྲུལ་སྟོབས་ལྡན་པས། །དེ་ལྟར་ལེགས་པར་བཟུང་དུ་གསོལ། །ཆོས་སྐྱོང་སྲུང་མའི་ཚོགས་རྣམས་དང་། །དམ་ཅན་རྒྱ་མཚོ་འཁོར་དང་བཅས། །སྣང་
སྲིད་ལྷ་སྲིན་སྡེ་བརྒྱད་དང་། །ཕྱོགས་སྐྱོང་གཞི་བདག་ལ་སོགས་དགོངས། །གདུག་ཅིང་གཏུམ་པའི་དགྲ་བགེགས་འདི། །འདི་ནས་རྔ་བརྡུང་མྱུར་དུ་བཏང་ལ། བླ་མའི་སྐུ་ལ་
འཁུ་འཁུ་བ། །རྒྱལ་བའི་བཀའ་ལ་འགོམ་འགོམ་པ། །རྣལ་འབྱོར་སྐུ་ལ་དོ་བདོ་བ། །བདག་ཀྱང་འཕགས་པ་རབ་མཆོད་ཅིང་། །གཞན་དོན་ཅི་ནུས་བགྱིད་བསམ་
པས༑ །དགྲ་བགེགས་འདི་ཡིས་མ་སྟེར་རོ། །སྤྲོས་བྲལ་རང་བཞིན་དག་པའི་ཀློང་། །དབྱིངས་ཀྱི་ཐིག་ལེར་བསྒོམ་སྙམ་པའི། །བར་ཆད་རྐྱེན་འདིས་མ་སྟེར་རོ། ། །

བདག་གི་ཅུང་ཟད་མ་ཉེས་ཤིང་། །རྣམ་པ་ཀུན་ཏུ་མ་ཡོ་བས། །དེ་ལྟར་མཁྱེན་པར་མཛད་ནས་ཀྱང༌། །མཐུ་སྟོབས་བསྐྱེད་པའི་ཆོ་ག་མཛོད། །ལྷ་དང་གཉིས་སུ་མེད་
པར་བསྒོམ། །དགྲ་བགེགས་སྒྲོལ་བའི་གྲོགས་མཛོད་ཅིག །ཅེས་བརྗོད་ཅིང་རོལ་མོ་སྦྲམ་སྤྲམ་ཐེ་བའི་དགུ་བརྡུང་དང་བདུན་བརྡུང་རྐྱང་པ་གཉིས་ཀྱི་མཐར་ཆེ་བ་གཅིག །དེ་ནས་ཐེན་རྐང་བྱས་ལ་གཅིག་བྱས་གཉིས་
བྱས་གསུམ་བྱས། དེ་ནས་གཅིག་ནས་བཅུ་གཅིག་གི་བར་དམ་ཚིག་ཆེན་པོ་བཞིན་བྱས་ལ་རྡོ་དྲིལ་བཞག །དེ་དག་གི་དམིགས་པ་ནི། མདུན་གྱི་ནམ་མཁར་བླ་མ་ཡི་དམ་སངས་རྒྱས་བྱང་སེམས་ཆོས་སྐྱོང་སྲུང་མའི་ཚོགས་སྤྱི་དང་། ཁྱད་པར་རྡོ་
རྗེ་གཞོན་ནུའི་ལྷ་ཚོགས་འཁོར་དང་བཅས་པ་ལ་དཔང་པོར་གསོལ་བས་དེ་དག་གིས་རང་ཉིད་བདེན་པར་དགོངས་ཤིང་། དགྲ་བགེགས་དེ་ཉིད་ལ་རེ་ཞིག་ཐུགས་ལྷག་པར་ཁྲེལ་ཏེ་བསྒྲལ་བའི་ལས་མཛད་པ་ལ་དགོངས་པ་རྩེ་གཅིག་ཏུ་གཏད་པར་
བསམ་མོ། །དེ་ནས་སྔར་བཤད་པའི་གདབ་ཕུར་གསུམ་ལས་གཙོ་ཕུར་སློབ་དཔོན་གྱི་ལག་ཏུ་བཟུང་ལ་ཀུན་གཞི་རྩད་བཅད་དེ་བསྒྲལ་བ་ནི་རྔ་བརྡུང་ཞིང་། དམ་ཚིག་ཆེན་པོ་བཤུར་མ་ཡོངས་རྫོགས། མཇུག་རོལ་མོ་འཆམ་ཚུལ་དང་བཅས་པས་
བསྐུལ་བྱ། དེའི་དམིགས་པ་ནི། དེ་ལྟར་བསྐུལ་བས་ནམ་མཁའ་ས་གཞི་བར་སྣང་གང་བའི་ལྷ་ཚོགས་རྣམས་ཀྱིས་མཚོན་ཆ་དཔག་ཏུ་མེད་པ་ཐོགས་ཏེ། དགྲ་བགེགས་ལ་བསྣུན་ཅིང་བསད་བཅད་བསྒྲལ་བའི་ལས་མཛད་པར་བསམ་ལ་སློབ་

༄༅། །དཔོན་གྱིས་ཕུར་པ་ཀླད་ལ་བསྐོར་ཞིང་ཀཱི་ལ་ཡ་བརྗོད་ལ་དཔྲལ་བར་སྒྲིལ་བས་སྐུའི་ལྷ་ཚོགས་མདུན་གྱི་ནམ་མཁར་སྤྱན་དྲངས། དེ་བཞིན་རིམ་པས་མར་བབས་ལ་མགྲིན་པར་སྒྲིལ་ཞིང་ཀཱི་ལ་ཡ་བརྗོད་པས་གསུང་གི་ལྷ་
ཚོགས་སྤྱན་དྲངས་སྙིང་ཁར་སྒྲིལ་ཞིང་ཀི་ལ་ཡ་བརྗོད་པས་ཐུགས་ཀྱི་ལྷ་ཚོགས་འཁོར་བཅས་མདུན་གྱི་ནམ་མཁར་བྱོན་པར་བསམ། དེ་ནས་ཀི་ལ་ཡ་ཁོ་ན་འདྲེན་ཞིང་རང་གི་སྙིང་ཁའི་ཐད་ནས་ཕུར་རྩེ་ཕྱིར་བསྟན་ལ་སྒྲིལ་ཞིང་ཀུན་གཞིའི་
ལུགས་ཚེ་ལུང་ཁྲུས་ལུང་གནས་སྤར་བའི་ཆོ་ག་བཤད་པ་ནི། དེ་ཡང་ལིངྒ་དེ་ཉིད་དགྲ་བགེགས་དངོས་སུ་གསལ་བའི་སྙིང་ཁར་རྩ་བཞི་གནས་པ་ནི། ཆོས་ཉིད་རང་བྱུང་གི་རྩ། གཉིས་མེད་ཡེ་ཤེས་ཀྱི་རྩ། གློ་བུར་རྒྱུད་འཛིན་གྱི་རྩ། སྐྱོན་ཡོན་
དབང་པོ་དྭངས་འབྱེད་ཀྱི་རྩ་བཞི་འདོམས་པའི་དབུས་སུ་ཤ་ཡི་དྭངས་མ་བྱིའུ་ལེན་པའི་མགོ་ཙམ་གྱི་ནང་དུ་ཁྲག་གི་དྭངས་མ་མཚལ་ལྕོག་ལ་ལྟ་བུ། དེའི་ནང་དུ་རྩའི་དྭངས་མ་དར་དཀར་གྱི་སྐུད་པ་ལྟ་བུས་དྲིལ་ནས་དབུགས་ཀྱི་དྭངས་མ་དྲོད་ཀྱི་རྣམ་པར་
གནས་ཤིང་། དེའི་ནང་དུ་འོད་ཀྱི་དྭངས་མ་ཉ་མིག་ཙམ་གྱི་དབུས་སུ་ཚེའི་རྟེན་སྡོམ་གྱི་རྒྱ་ལྟ་བུ་དྲིལ་ནས་རྣམ་པར་ཤེས་པའི་ངོ་བོ་ཨ་དཀར་པོའི་རྣམ་པར་གནས་པ་ནི་ཀུན་གཞིའི་གནས་ལུགས་སོ། །དེ་ནས་ཁྲུས་ལུང་ལ་གསུམ་ལས་དང་པོ་ཁམས་
གསུམ་སེམས་ཅན་གྱི་ཁྲུས་ལུང་ནི་རང་གི་སྙིང་ཁར་ཨ་དཀར་པོ་བསམ་པ་ལས་འོད་ཟེར་འཕྲོས་མདུན་གྱི་ལྷ་ཚོགས་རྣམས་ལ་ཕོག་པས་དེ་དག་གི་ཐུགས་ཀ་ནས་ཨ་དཀར་པོ་བྱ་དཀར་པོ་གདངས་ལ་སྒྲིགས་པ་ལྟ་བུ་བསམ་གྱིས་མི་ཁྱབ་པ་བྱུང་སྟེ་ཁམས་

གསུམ་གྱི་སེམས་ཅན་ཐམས་ཅད་ལ་ཕོག་པས་དེ་རྣམས་ཀྱི་སྡིག་སྒྲིབ་སྦྱངས་ཏེ་འོད་ཟེར་དཀར་པོའི་རྣམ་པར་འདུས་ནས་རང་གི་སྙིང་ཁར་ཐིམ་པར་བསམ་པ་ནི་ཁམས་གསུམ་སེམས་ཅན་གྱི་ཁྲུས་ལུང་ངོ་། །གཉིས་པ་བདག་གི་ཁྲུས་ལུང་ནི་སླར་ཡང་
མདུན་གྱི་ལྷ་ཚོགས་རྣམས་ལས་ཨ་དཀར་བྱ་དཀར་གདངས་ལ་སྒྲིགས་པ་ལྟ་བུ་བྱུང་སྟེ་རང་ལ་ཐིམ་ཞིང་ལུས་གང་བས་བདག་གི་ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་པ་དག་པར་བསམ་པ་ནི་བདག་གི་ཁྲུས་ལུང་ངོ་
ལིངྒ་གཟས་པ་པོའི་ཁྲུས་ལུང་ནི། རང་གི་སྙིང་ཁ་ནས་འོད་ཟེར་འཕྲོས་ལག་ཏུ་སྒྲིལ་བའི་ཕུར་པའི་དབུ་གཙུགས་ནས་ཞུགས་རྩེ་མོར་ཨ་དཀར་པོ་ཞིག་ཏུ་གྱུར་དེ་ནས་ཨ་དཀར་པོ་མང་པོ་འཕྲོས་ནས་ལིངྒའི་ལུས་ལ་བྱེ་མ་ལ་ཆར་བབས་པ་ལྟར་སིབ་སིབ་
ཐིམ་ལུས་ཀྱི་ནང་ཐམས་ཅད་གང་བས་ཁོའི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དག་པར་བསམ་པ་ནི་གཟས་པ་པོའི་ཁྲུས་ལུང་ངོ་། །ཚེ་ལུང་ལ་གཉིས་ལས་བདག་གི་ཚེ་ལུང་ནི། ལིངྒའི་སྙིང་ཁའི་སྟེང་དུ་ཕུར་པ་མ་
རེག་ཙམ་སྒྲིལ་བའི་ཕུར་བ་རྩེ་ལས་འོད་ཟེར་ཚ་ཞིང་རྩུབ་པ་གནམ་ལྕགས་གཞུན་མ་ལྟ་བུ་འཕྲོས་ལིངྒའི་སྙིང་ལ་ཐིབ་པས་སྙིང་གི་རྩ་བཞི་གུར་གྱི་ཆོན་ཐག་ཆད་པ་བཞིན་དུ་གཏུབ། ཤ་དང་ཁྲག་གི་དྭངས་མ་རྡོ་ཚན་ལ་ཁ་བ་བབས་པ་བཞིན་རྟོག་གིས་
སྐམས་རྩའི་དྭངས་མ་རྣམས་དང་ལྕེ་ལ་མེ་བཙུག་པ་བཞིན་ཐུལ་ཀྱི་བསྲེགས། དབུགས་དང་འོད་ཀྱི་དྭངས་མ་བྱེ་ཚན་ལ་ཆུ་བླུགས་པ་བཞིན་དུ་བཅོམ། ཚེའི་རྟེན་ལ་ཕུར་པའི་འོད་ཟེར་ཕོག་པས་སྦྲང་བུ་མེ་ནང་དུ་སོང་བ་བཞིན་ཆོམ་གྱིས་བསྲེགས་ཏེ་

༄༅། །རྣམ་པར་ཤེས་པའི་ངོ་བོ་ཨ་དཀར་པོའི་བཀྲག་མདངས་གཟི་བརྗིད་ཐམས་ཅད་ཕུར་པའི་རྩེའི་ཨ་ལ་འདུས་པར་བསམ་ལ། ཨོཾ་ལཾ་སོགས་ཀྱི་སྔགས་བརྗོད་ཅིང་སྙིང་གའི་ཐད་དུ་བཙུག །སླར་ཕུར་པ་བཏོན་ནས་ཕུར་པའི་དབུ་
རང་གི་དཔྲལ་བ་མགྲིན་པ་སྙིང་ག་གསུམ་དུ་རེག་ལ། བོ་དྷི་ཙིཏྟ་ཨོཾཿ བོ་དེ་ཙིཏ་ཨཱཿ བོ་དྷི་ཙིཏྟ་ཧཱུྃ། ཞེས་བརྗོད་པས་ཁོའི་ཚེ་དང་བསོད་ནམས་བཀྲག་མདངས་ཐམས་ཅད་རང་ལ་ཐིམ་པས་རང་གི་ཚེ་བསོད་སྙན་གྲགས་
ཐམས་ཅད་རྒྱས་པར་བསམ་པ་ནི་བདག་གི་ཚེ་ལུང་ངོ་། །གཉིས་པ་གཟས་པ་པོའི་ཚེ་ལུང་དང་། རྣམ་ཤེས་སྤར་བའི་ཆོ་ག་ནི། དེ་ནས་སླར་ཡང་ཕུར་པ་སྒྲིལ་ཏེ། ཀཱི་ལ་ཡ་དང་ཨོ་ལཾ་སོགས་ཀྱི་སྔགས་སྤེལ་མར་བརྗོད་ལ། སྔར་གྱི་ཤུལ་
དུ་བཏབ་པས་ཁོའི་རྣམ་པར་ཤེས་པ་ཨ་དཀར་པོ་དེ་ཕུར་པའི་རྩེ་ལ་བླངས་ཏེ་ཕུར་རྩེ་ནམ་མཁའ་ལ་བསྟན་ཏེ། ཕཊ་ཅེས་བརྗོད་པས་རྣམ་ཤེས་ཀྱི་ངོ་བོ་ཨ་དཀར་པོ་དེ་བྱ་སྒྲོ་རླུང་གི་བུས་པའམ་སྐར་མདའ་འཕངས་པ་བཞིན་འོག་མིན་ཆོས་ཀྱི་དབྱིངས་
སུ་ལོངས་སྐུ་རྒྱལ་བ་རིགས་ལྔ་ཡབ་ཡུམ་སྦྱོར་བ་མཛད་པའི་སྦྱོར་མཚམས་སུ་གནས་སྤར་བར་བསམ་ལ་སྤྲོས་བྲལ་གྱི་ངང་ལ་ཅི་གནས་མཉམ་པར་འཇོག་པ་ནི་ལིངྒའི་ཚེ་ལུང་དང་གནས་སྤར་བའི་ཆོ་གའོ། །དེ་ནས་ཕུར་པ་སྨན་རཀ་གིས་བྱུགས། ཕུར་
ཤུལ་དུ་ཡུངས་ཀར་གྱིས་བྲབས་ལ་སྔར་བཞིན་བཏབ་པ་ནི་ཀུན་གཞི་རྩད་བཅད་དེ་བསྒྲལ་བའོ། །གཉིས་པ་ཉོན་མོངས་པའི་སྐྱེ་བའི་སྒོ་ལྔ་དག་པར་བསྒྲལ་བ་ནི་ཁྲོ་བཅུ་ཀུན་འདུས་ཀྱི་ཕུར་པ་བཟུང་། རོལ་མོ་འཆམ་ཚུལ་རྔ་བརྡུང་དང་བཅས་པས།

བགེགས་བྱེད་པ་ཡི་བདུད་རྣམས་དང་། །སྡུག་བསྔལ་སེམས་ལ་མཉམ་སྦྱོར་བའི། །བགེགས་དང་ལོག་པར་འདྲེན་པའི་བདུད། །ཟུངས་ཤིག་སྡོམས་ཤིག་རྣམ་པར་
ཆིངས༑ །སྡིགས་ཤིང་གྲོགས་དང་དབྱེ་བར་གྱིས། །རིང་ནས་ཁུག་ལ་སྨྲ་རུ་ཆུག །ཕོག་ཅིག་རྣམ་པར་གཟིར་བར་གྱིས། །བདག་གི་དབང་དུ་བྱས་གྱུར་ནས། །
བསྒོ་བའི་བཀའ་ཉན་ནུས་པར་གྱིས། །ཞེས་དང་རོལ་མོ་འཆམས་ཚུལ་དང་བཅས་པས། ཀཱི་ལ་ཡ་བརྗོད་ཅིང་ཕུར་པ་དུམ་ཙམ་སྒྲིལ་ལ། ཧཱུྃ་པ་ར་བིདྱ་ཚིནྡྷ་ཚིནྡྷ་ཧཱུྃ་ཕཊ། ཞེས་ལིངྒའི་སྤྱི་བོར་ཕུར་པ་བཏབ།
དེ་བཞིན་དུ། བྷིནྡ་བྷིནྡ་ཧཱུྃ་ཕཊ། དཔུང་པ་གཡས། གྲྀཧྞ་གྲྀཧྞ་ཧཱུྃ་ཕཊ། ཀྱིས་ལག་པ་གཡོན། བན་བན་ཧཱུྃ་ཕཊ། དཔུང་པ་གཡོན། ཏྲཱ་ས་ཡ་ཏྲཱ་ས་ཡ་ཧཱུྃ་ཕཊ། ཀྱིས་པུས་མོ་གཡས། ཧ་ས་
ཡ་ར་ཧ་ས་ཡ་ར་ཧྲཱིཿ དཎྜ་ཧཱུྃ་ཕཊ། ཀྱིས་ཁ། ཤིགྷཾ་ཨ་ན་ཡ་ཧཱུྃ་ཕཊ། ཀྱིས་པུས་མོ་གཡོན། ཛཱ་ལ་པ་ཡ་ཛྭ་ལ་པ་ཡ་ཧཱུྃ་ཕཊ། ་ཀྱིས་གསང་གནས། ཨ་བེ་ཤ་ཡ་ཨ་བེ་ཤ་ཡ་ཧཱུྃ་ཕཊ།
ཀྱིས་ལག་པ་གཡས། བིན་ཡ་བིཎྜ་ཡ་ཧཱུྃ་ཕཊ། ཀྱིས་བོལ་གོང་བསྣོལ་མཚམས་རྣམས་སུ་བཏབ། སླར་ཡང་ཕུར་ཤུལ་དེ་ཐམས་ཅད་ཐུན་གྱིས་བྲབས། ཕུར་རྩེ་སྨན་རཀ་གིས་བྱུགས། ཡང་སྔར་བཞིན་སྤྱི་བོ་ནས་བོལ་གོང་གི་བར་

༄༅། །གྱི་ཕུར་ཤུལ་ཐམས་ཅད་ལ་བཏབ་ཅིང་གནས་དེ་དག་ཏུ་ཁྲོ་བཅུའི་རང་བཞིན་གྱི་ཕུར་པ་རེ་བཏབ་པར་བསམ་ལ་མཐར་སྤྱི་བོར་བཏབ་པ་ནི་ཉོན་མོངས་པའི་སྐྱེ་བའི་སྒོ་ལྔ་དག་པར་བསྒྲལ་བའོ། །གསུམ་པ་རྣམ་ཤེས་ཚོགས་བརྒྱད་
དག་པར་བསྒྲལ་བ་ནི། ཕྲ་ཕྱག་སྒོ་མ་ཀུན་འདུས་ཀྱི་ཕུར་པ་ཐོགས་ལ། རོལ་མོ་འཆམས་ཚུལ་རྔ་བརྡུང་བཅས། ཕོ་ཉ་བྲན་དང་མངག་པའི་ཚོགས། །ཁྱོད་ཀྱི་ཐུགས་དམ་དུས་ལ་བབས། །མངོན་སྤྱོད་
ཇི་ལྟར་ངེས་པ་དང་། །མངོན་སྤྱོད་བྱིན་རླབས་དེ་བཞིན་མཛོད། །ཅེས་རོལ་མོ་འཆམས་ཚུལ་མཐར་ཆེམས་བརྡུང་བཅས། ཀཱི་ལ་ཡ་བརྗོད་ཅིང་ཕུར་པ་ཡུད་ཙམ་སྒྲིལ་ལ་སྤྱི་བོའི་ཕུར་པའི་གཡས་སུ་བཏབ་ཅིང་།
ཧ་ན་ཧ་ན་བཛྲ། གཡོན་དུ་བཏབ། ད་ཧ་ད་ཧ་བཛྲ། དཔུང་པ་གཡས་ཕུར་ཁུང་གི་གཡས་སུ་བཏབ་ཅིང་། པ་ཙ་པ་ཙ་བཛྲ། གཡོན་དུ་བཏབ། མ་ཐ་མ་ཐ་བཛྲ། ལག་པ་གཡས་ཕུར་ཁུང་གི་གཡས་སུ་
བཏབ་ཅིང་།  ། ཛཱ་ལ་ཛཱ་ལ་བཛྲ། གཡོན་དུ་བཏབ་ལ། སུ་རུ་སུ་རུ་བཛྲ། ལག་པ་གཡོན་ཕུར་ཁུང་གཡས་སུ་བཏབ་ལ། མུ་རུ་མུ་རུ་བཛྲ། གཡོན་དུ་བཏབ་ཅིང་། ཀ་ཊ ་ཊ་ཡེ། དཔུང་གཡོན་ཕུར་
ཁུང་གཡས་སུ་བཏབ་ལ། ཛ་ཡ་གཡོན་དུ་བཏབ་ལ། བི་ཛ་ཡེ་པུས་གཡས་ཕུར་ཁུང་གཡས་སུ་བཏབ་ལ། ཨ་ཛི་ཏེ། གཡོན་དུ་བཏབ་པ་ལ། ཨ་པ་ར་ཛི་ཏེ། ཁའི་ཕུར་ཁུང་གཡས་སུ་བཏབ་སྟེ། མཱ་ར་སེ་ནཱ།

གཡོན་དུ་བཏབ་སྟེ། པྲ་མརྡ་ནི་ཧཱུྃ་ཕཊ། ཡང་སྔགས་མགོ་ནས་བླངས་ལ། ཧ་ན་ད་ཧས་པུས་གཡོན་ཕུར་ཁུང་གཡས་གཡོན། པ་ཙ་མ་ཐས་གསང་གནས་ཕུར་ཁུང་གཡས་གཡོན། ཛ་ལ་སུ་རུས་ལས་གཡས་ཕུར་ཁུང་
གཡས་གཡོན། མུ་རུ་ཀ་ཊཾ་གྱིས་བོལ་གོང་ཕུར་ཁུང་གཡས་གཡོན། ཛ་ཡ་སྙིང་ཁའི་གཤམ། བི་ཛ་ཡེས་སྙིང་ཁའི་གཡོན། ཨ་ཛི་ཏེ་ཨ་པ་ར་ཛི་ཏེ། སྙིང་ཁའི་རྩེ་ཕྱོགས། མཱ་ར་སེ་ནཱ་པྲ་མརྡ་ནི་ཧཱུྃ་ཕཊ།
ཀྱིས་སྙིང་ཁའི་གཡས་ཕྱོགས་སུ་བཏབ་བོ། །ཡང་ཕུར་ཤུལ་ཐམས་ཅད་སྔར་གྱིས་ཐུན་གྱིས་བྲབས་ཕུར་རྩེ་སྨན་རཀ་གིས་བྱུགས་ལ་སྔར་གྱི་བཏབ་ཤུལ་ཐམས་ཅད་དུ་སྔགས་དང་བཅས་པས་བཏབ་ཅིང་མཐར་གསང་གནས་སུ་བཏབ་པ་ནི་རྣམ་ཤེས་
ཚོགས་བརྒྱད་དག་པར་བསྒྲལ་བའོ། །བཞི་པ་མ་བདུད་ཀྱི་དམོད་མོས་བསྒྲལ་བ་ནི། རལ་གྲི་ཐོག་ལ་རོལ་མོ་འཆམས་ཚུལ་དུ་རྔ་བརྡུང་དང་བཅས་པས། རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་ཞིག་
འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལས་འདའ་མ་བྱེད། །
རོལ་མོ་འཆམས་ཚུལ་ཆེམས་བརྡུང་བཅས། ཀཱི་ལ་ཡ་དང་། ཧཱུྃ་མ་མ་ཝཾ་ཤཾ་ཀུ་རུ་ཧོཿ ཞེས་བརྗོད་ཅིང་རལ་གྲིས་ལིངྒའི་སྐེ་དཔུང་པ་གཡས་གཡོན། གྲུ་མོ་གཡས་གཡོན། ལག་མགོ་གཡས་གཡོན། བརླ་ཁུང་གཡས་གཡོན།

༄༅། །པུས་མོ་གཡས་གཡོན། བོལ་གོང་གཉིས་རྣམས་བཅད་ལ་ལྷུ་བཅུ་གཉིས་སུ་བྱ་བ་ནི་མ་བདུད་ཀྱི་དམོད་མོས་བསྒྲལ་བའོ། །ལྔ་པ་དགེ་སྡིག་ཆ་མཉམ་སྟེ་བསྒྲལ་བ་ནི། ཡུངས་དཀར། སྐེ་ཚེ། ཤངས་ཚེ། རྡོ་ཕྱེ།
ལྕགས་ཕྱེ། ཟངས་ཕྱེ། དུར་ཁྲོད་ཀྱི་སོལ་བ་རྣམས་བསྲེས་པའི་ཐུན་ལག་ཏུ་བཟུང་ལ། རོལ་མོ་འཆམས་ཚུལ་རྔ་བརྡུང་བཅས། གདུག་ཅིང་སྡང་སེམས་ལྡན་པ་རྣམས། །གསོད་ཅིག་ལྷ་མིན་ལྷ་ཡང་རུང་། །
ང་ལ་བར་ཆད་བྱེད་པའི་བདུད། །མཐུ་དང་རྫུ་འཕྲུལ་མེད་པར་མཛོད། །རོལ་མོ་འཆམས་ཚུལ་ཆེམས་བརྡུང་དང་བཅས། ཀཱི་ལ་ཡ་དང་། སརྦ་ཨཱ་ན་ཡ་ཧཱུྃ་ཕཊ། ཏ་ཐཱ་ཡ་ཏ་ཐཱ་ཡ་ཧཱུྃ་
ཕཊ༑ ཅེས་བརྗོད་ཅིང་ཐུན་གྱིས་བྲབས་པས་དགྲ་བགེགས་ཀྱི་ཕུང་པོ་རྡུལ་ཕྲན་བཞིན་དུ་བརླག་པར་བསམ་པ་ནི་དགེ་སྡིག་ཆ་མཉམ་སྟེ་བསྒྲལ་བའོ། །དྲུག་པ་གཏུན་དུ་བརྡུང་སྟེ་བསྒྲལ་བ་ནི། ཐོ་བ་བཟུང་ལ་རོལ་མོ་འཆམས་ཚུལ་རྔ་བརྡུང་
དང་བཅས། བརྡུངས་ཤིག་རྡོ་རྗེ་འབར་བའི་གཏུན། །བཀའ་ལས་འདའ་བྱེད་སྡིག་ཅན་རྣམས། །རྡོ་རྗེ་མེ་ཡིས་སྙིང་བསྲེགས་ནས། །ལུས་སེམས་རྡུལ་བཞིན་བརླག་པར་
མཛད༑ །ཁྲོ་མོ་འབར་བའི་གཏུན་ཁུང་དུ། །རྡོ་རྗེ་ཐོ་བས་བརྡུང་བྱས་ནས། །ལྷ་ཡང་རུང་སྟེ་བསྒྲལ་བར་བྱ། །རོལ་མོ་འཆམས་ཚུལ་ཆེམས་བརྡུང་དང་བཅས། ཀཱི་ལ་ཡ། ཁ་ཏཾ་

ཁ་ཏཾ་ཁ་ཏཾ་ཧཱུྃ་ཧཱུྃ་ཕཊ་ཕཊ། ཅེས་བརྗོད་ཅིང་སྔར་གྱི་ལྷུ་བཅུ་གཉིས་སུ་བཀྲལ་བ་རྣམས་ཐོ་བས་བརྡུངས་ལ། ཨོཾ་བཛྲ་མུངྒ་ར་ཨ་ཀོ་ཊ་ཡ་ཧཱུྃ་ཕཊ། ཅེས་བརྗོད། སླར་ཡང་སྙིང་ཁ་ནས་ལུས་དྲང་པོར་རལ་གྲིས་
བཤགས༑ དེ་ནས་རོ་མ་ཐམས་ཅད་དུམ་བུ་བརྒྱ་སྟོང་ལ་སོགས་པར་གཏུབ་པ་ནི་གཏུན་དུ་བརྡུང་སྟེ་བསྒྲལ་བའོ། །དེ་ནས་བཏབ་པ་ལ་ཡང་སྤྱི་བཏབ་པ་དང་སྒོས་བཏབ་གཉིས་ལས། དང་པོ་སྤྱི་བཏབ་ནི། ལིངྒའི་སྣོད་ཀྱི་སླ་ང་རལ་གྲི་དང་
བཅས་པ་སློབ་དཔོན་གྱི་ལག་ཏུ་བཟུང་ལ། དམིགས་པ་ནི། དགྲ་བགེགས་བསྒྲལ་བའི་རོ་མ་དེ་ཉིད་ཤ་ཡི་ཕུང་པོ་རུས་པའི་རི་རབ་རཀྟའི་རྒྱ་མཚོ་ཆེན་པོ་ཟད་མི་ཤེས་པའི་རང་བཞིན་དུ་བསམ་ལ། སློབ་དཔོན་རྣམས་ཀྱིས་ཞྭ་ཕུད། རྔ་ནང་བརྡུང་
རོལ་བསྐོར་དང་བསྟུན་ལ། ལིང་རོ་ཐོག་མར་དབུས། དེ་ནས་གཡས། དེ་ནས་གཡོན། ཡང་དབུས་སུ་འབུལ་བའི་སྟང་ཀ་བཅས་བཏེག་ལ་རོལ་མོ་བཞག འདུར་དབྱངས་དང་བཅས། ཧཱུྃ བེཊྛར་སྔོན་པོའི་རིན་ཆེན་རི་
རབ་ལ། །ཉི་ཟླ་སྟོང་གི་འོད་ཟེར་བརྡལ་བ་ཡི། །སེམས་དཔའ་སྔོན་པོ་འོད་ཀྱི་དཀྱིལ་འཁོར་དུ། །དཔལ་ལྡན་གཟི་བརྗིད་འབར་ལ་ཕྱག་འཚལ་ལོ། །རོལ་མོ་འཆམས་
ཚུལ་གོང་བཞིན། རྔ་བརྡུང་འདུར་དབྱངས་དང་བཅས། འོད་ཕུང་སྟུག་པོ་སྤྲིན་ལྟར་གཏིབས་པ་ཡི། །འཇིགས་བྱེད་རྔམ་སྟབས་བརྐྱང་བསྐུམ་ཚུལ་དུ་བཞུགས། །ཟ་བྱེད་བསྐལ་པའི་མེ་

༄༅། །ཕུང་འབར་བ་ཡི། །གདུག་པ་ཐམས་ཅད་རྡོ་རྗེའི་ཞལ་དུ་བཏབ། །རོལ་མོ་འཆམས་ཚུལ་གོང་བཞིན། རྔ་བརྡུང་འདུར་དབྱངས། མི་བཟད་མཆེ་བ་གཙིགས་པའི་ཞལ་
གདངས་ཤིང་། །ཁམས་གསུམ་ཟ་བར་བྱེད་པའི་རྐན་སྒྲ་ཅན། །ཉི་ཟླ་འབར་བའི་སྤྱན་གྱི་གདངས་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་ལོ། །
རོལ་འཆམས་གོང་བཞིན། རྔ་བརྡུང་འདུར་དབྱངས། སྤྲུལ་པའི་ཁྲོ་བཅུ་ཡབ་ཡུམ་ཞལ་དུ་བཏབ། །ཡང་སྤྲུལ་མཆེ་གཤོས་ཚོགས་ཀྱི་ཞལ་དུ༴ ཡེ་ཤེས་སྒོ་མ་བཞི་ཡི་ཞལ་དུ༴ སྲས་
མཆོག་ཕུར་བུའི་ལྷ་ཚོགས༴ ཁྱད་པར་ཆོས་སྐྱོང་སྲུང་མའི་ཞལ་དུ༔ དམ་ཅན་བཀའ་སྲུང་བཅུ་གཉིས་ཞལ་དུ་གྱིང་ཆེན་དགེ་བསྙེན་རྣམས་ཀྱི༴ རྡོ་རྗེ་རིགས་ནི་
ཚོགས་ཀྱི༴ ཕྱི་ནང་མཁའ་འགྲོའི་ཚོགས་ཀྱི༴ དབང་ཕྱུག་ཉི་ཤུ་རྩ་བརྒྱད༔ དཔལ་ལྡན་རེ་བ་ཏཱིའི༴ བདུད་འདུལ་ནག་མོ་མཆེད་བཞིའི༴ རོལ་འཆམས་གོང་བཞིན་རྔ་བརྡུང་
འདུར་དབྱངས། འདོད་ཆགས་རཀྟའི་རྒྱ་མཚོ་འཁྱིལ་ལི་ལི། །ཞེ་སྡང་རུས་པའི་ཕུང་པོ་ཁྲོལ་ལོ་ལོ། །གཏི་མུག་ཤ་ཡི་ཕུང་པོ་ཐེབས་སེ་ཐེབ། །དུག་གསུམ་བསྒྲལ་བའི་

མཆོད་པ་བླ་ན་མེད། །བླ་མེད་མཆོད་པ་དམ་པ་འདི་བཞེས་ལ། །ལྷ་ཚོགས་སྐུ་གསུང་ཐུགས་ཀྱི་དངོས་གྲུབ་སྩོལ། །རོལ་འཆམས་གོང་བཞིན་དེ་ནས་དབྱངས་དང་བཅས། ཕྱི་ནང་
གསང་བའི་མཆོད་པ་རྒྱ་མཚོའི་ཚོགས། །འདུར་དབྱངས་བསྟུན་རོལ་མོ་མཛོད། དང་བའི་སེམས་ཀྱིས་འབུལ་ལོ་བཞེས་སུ་གསོལ། །འདིར་ཡང་གོང་བཞིན་རོལ་མོ། ཤ་ཁྲག་རུས་སོགས་མ་
ལུས་མཆོད་རྫས་རྣམས། །འདིར་ཡང་གོང་བཞིན། ལྷ་ཚོགས་འཁོར་བཅས་དགེས་ཤིང་བསྣམས་སུ་གསོལ། །འདིར་ཡང་རོལ་སྐོར་ལན་བཞི། དབུས། གཡས་གཡོན། ཡང་དབུས་སུ་སྔར་བཞིན་
ལིང་རོ་གཏམ་ཚུལ་རོལ་མོ་ཆེམས་བརྡུང་། བཛྲ་ཡ་ཀྲོ་དྷ་ཁ་ཁ་ཁཱ་ཧི་ཁཱ་ཧི་ཧ་ཧ་ཧཱུྃ་ཧཱུྃ་ཕཊ་ཕཊ། དེ་ནས་རོལ་མོ་གསུམ་རྡེག་ལན་ཅན་བྱས་ལ་བཞག །ཅེས་བཏབ་དབྱངས་ཀྱིས་འབུལ་བ་ནི་སྤྱི་འབུལ་ལོ། །ད་ནི་བྱེ་
བྲག་ཏུ་དྲག་པོའི་བསྲེག་རྫས་གཞན་དང་སྦྱར་ཏེ་འབུལ་བ་ནི། མཆོད་གཡོག་པས། གོང་དུ་བཤད་པའི་ཤ་སྣ། ཁྲག་སྣ། དུག་སྣ། སྐེ་ཚེ། ཤངས་ཚེ། ཡུངས་ཀར་ནག་ལ་སོགས་པ་དྲག་པོའི་བསྲེས་རྫས་གཞན་རྣམས་དང་། ལིང་རོ་
ཅུང་ཟད་བསྲེས་ལ་སློབ་དཔོན་གྱི་དྲུང་དུ་བཞག དཔོན་སློབ་ཐམས་ཅད་ཀྱིས་ལག་པ་གཡས་པ་བསྟན་ཏེ། ཨོ་ཞེས་བརྗོད་པས་རྫས་རྣམས་ཀྱི་འབགས་པ་དང་མ་དག་པ་ཐམས་ཅད་བསངས་ཤིང་སྟོང་པར་སྦྱངས། ལག་པ་གཡོན་པ་བསྟན་ཏེ།

༄༅། ། ཞེས་བརྗོད་པས་རྫས་སྣོད་དགྲ་བགེགས་ཀྱི་ཐོད་པ་བཅད་མ་ཐག་པ་དཔྲལ་བ་རང་ལ་བསྟན་ཞིང་རྒྱ་ཁྱོན་སྟོང་གསུམ་གྱི་ཚད་དང་ལྡན་པར་བསམ། གཉིས་ཀ་བསྟན་ཏེ། ཧཱུྃ། ཞེས་བརྗོད་པས་ནང་རྫས་རྣམས་
ངོ་བོ་ཤ་ལྔ། བདུད་རྩི་ལྔ། ཡེ་ཤེས་ལྔའི་རང་བཞིན་ཡིན་པ་ལ་རྣམ་པ་དགྲ་བགེགས་བསྒྲལ་བའི་ཤ་ཁྲག་རུས་པའི་ཕུང་པོ་དྲག་པོའི་མཐུན་རྫས་ཀྱི་རང་བཞིན་ལོང་ལོང་ཁོལ་བར་བསམ། ལག་པ་གཉིས་ཀྱི་མཐེ་བོང་གུང་མཛུབ་གཉིས་རྩེ་སྦྱར།
སྲིན་ལག་གཉིས་དེའི་རྒྱབ་ཏུ་བསྣོལ། མཛུབ་མོ་གཉིས་ཀྱིས་སྲིན་ལག་གཉིས་བཟུང་། མཐེ་ཆུང་གཉིས་གཤིབས་ཏེ་སྤྲིང་བ་བྱ་ཁྱུང་གི་ཕྱག་རྒྱ་བསྟན་ལ། ཧ་ཧོ་ཧྲཱིཿ ཞེས་བརྗོད་པས་རྫས་དེ་དག་ཟད་མི་ཤེས་པའི་རང་བཞིན་ཅན་དུ་གྱུར་
པར་བསམ། དེ་ལྟར་ལན་གསུམ་མམ་བདུན་གྱིས་བྱིན་གྱིས་རླབས་ལ་འབུལ་བ་ནི། རྫས་སྣོད་སློབ་དཔོན་གྱི་ལག་པ་གཡོན་པར་བཟུང་། གཡས་པས་ཁྲོ་བོའི་སྡིགས་མཛུབ་ཁ་ཕྱིར་བསྟན། གཞན་རྣམས་ཀྱིས་ཐལ་མོ་སྦྱར་ལ། མགོན་པོའི་
བདུད་རྩི་ལྔ་མཆོད་ཀྱི་གདངས་དང་བཅས་པས། དགྲ་བགེགས་རྣམས་ནི་ཐམས་ཅད་དག །བསད་ཅིང་བསྒྲལ་བ་ལས་བྱུང་བའི། །ཤ་དང་རུས་པའི་ཕུང་པོ་སྤུངས། །ཁྲག་དང་ཞག་
གི་རྒྱ་མཚོར་སྐྱིལ། །དོན་སྙིང་ནང་ཁྲོལ་ལང་ལོང་སྤུངས། །དྲག་པོའི་མཐུན་རྫས་འབར་བའི་ཚོགས། །བནྡྷ་འབར་བའི་སྣོད་ཡངས་པར། །ཟད་མི་ཤེས་པར་བྱིན་

བརླབས་འདི། །བཅོམ་ལྡན་རྡོ་རྗེ་གཞོན་ནུ་དང་། །ཡུམ་ཆེན་འཁོར་ལོ་རྒྱས་འདེབས་མ། །ཁྲོ་བཅུ་ཡབ་ཡུམ་མཆེ་གཤོག་ཚོགས། །སྒོ་མ་སྲས་མཆོག་ཕུར་པའི་ལྷ། །
དབང་ཕྱུག་ཉེར་བརྒྱད་དམ་ཅན་མ། །བཅུ་གཉིས་སྡེ་དང་དྲེགས་བྱེད་ཚོགས། །འཁོར་དང་བཅས་པ་ཐམས་ཅད་ལ། །དང་བའི་སེམས་དང་ལྡན་པ་ཡི། །དྲག་པོ་
འབར་བའི་ཧོམ་ཁུང་དུ། །ཡེ་ཤེས་ལྔ་ཡི་མེ་སྦར་ཏེ། །བཟུང་འཛིན་དགྲ་བགེགས་བསྒྲལ་ཕྱིར་དུ། །དྲུག་ཅུ་རྩ་བཞིའི་གྲངས་དང་བཅས། །རྔམ་པའི་སྟབས་ཀྱིས་
འབུལ་ལགས་ན། །བདག་ཅག་དཔོན་སློབ་འཁོར་བཅས་ལ། །གནོད་འཚེ་བྱེད་པའི་དགྲ་བགེགས་ནི། །སྡེ་དང་དཔུང་བཅས་ཐམས་ཅད་ཀུན། །རྡུལ་ཕྲན་བཞིན་དུ་
བརླག་པར་མཛོད། །ཅེས་བརྗོད་ཅིང་མཆོད་གཡོག་པར་གྲངས་འཛིན་དུ་བཅུག་ལ། ཀཱི་ལ་ཡ། ཁོ་ནས་དྲུག་ཅུ་རྩ་བཞི་ཕུལ་བའི་མཐར། གོང་གི་སྤེལ་ཚིག་དང་བཅས་པས་ཕུལ། དེ་ནས་མར་ཁུའི་གང་བའི་སྦྱིན་སྲེག་ལན་
བདུན་གྱི་མཐར་སྤེལ་ཚིག་དང་བཅས་པས་ཕུལ་ལ་དགང་བླུགས་ཐབ་ལ་གཡོན་བསྐོར་དུ་བསྐོར་བ་སོགས་མེ་ལྷའི་བསྲེག་རྫས་འབུལ་བའི་སྐབས་སུ་བཤད་པ་ལྟར་བྱའོ། །དེ་ནས་ཕྱི་མཆོད། སྒེག་ཕྲེང་། ནང་མཆོད། རང་བྱུང་། བློ་ཀ་

༄༅། །གཅིག་སྔགས་བཅས། བསྟོད་པའི་མཆོད་པ། སྒེག་ཅིང་། སོགས་ཕུར་ཆུང་བཞིན་བྱའོ། །དེ་ནས་དཔོན་སློབ་ཐམས་ཅད་ཀྱིས་ཐལ་མོ་སྦྱར་ཏེ། མགྲིན་གཅིག་ཏུ། ཧོཿ བཅོམ་ལྡན་རྡོ་རྗེ་གཞོན་
ནུ༑ ཡུམ་ཆེན་འཁོར་ལོ་རྒྱས་འདེབས། འཇིགས་བྱེད་ཁྲོ་བཅུ་ཡབ་ཡུམ། སྤྲུལ་པའི་ཕྲ་ཐབས་ཉི་ཤུ། ཡེ་ཤེས་སྒོ་མ་བཞི། སྲས་མཆོག་ཕུར་བུ་རིགས་ལྔ།
བཀའ་ཉན་དམ་ཅན་རྒྱ་མཚོའི་དམག་ཚོགས་འཁོར་དང་བཅས་པ་ཁྱེད་རྣམས་ལ་ཞུ་ཞིང་གསོལ་བ་ནི། ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། 
མཛད་པའི་འཕྲིན་ལས་བསམ་གྱིས་མི་ཁྱབ་པ་མངའ་བ་ལགས་ན། བདག་ཅག་སྙིགས་མ་ལྔ་བདོ་བའི་སེམས་ཅན་རྣམས། མ་རིག་པའི་ལིང་ཐོག་གིས་ལྡོངས། ཤེས་
བྱའི་སྣང་བ་བྲལ། ཆོས་ཀྱི་གང་ཟག་དཀོན། བདུད་ནག་པོ་ཁ་རྒྱལ་ཏེ་སངས་རྒྱས་ཀྱི་བསྟན་པ་ཉམས་པར་བྱས་པ་འདི་ཉིད་ཁྱེད་རྣམས་ཀྱི་ཡེ་ཤེས་ཀྱི་སྤྱན་གྱིས་མ་
གཟིགས་སམ། ལྷའི་སྙན་གྱིས་མ་གསན་ནམ། ཐུགས་ཀྱིས་དགོས་པར་མ་གྱུར་ཏམ། འོན་ཏེ་བརྩེ་བ་ཆེན་པོ་དང་ལྡན་པ་ལགས་ན། འདི་རྣམས་ཡལ་བར་འདོར་བ་

ཕོད་དམ། གལ་ཏེ་གདུལ་བྱའི་ཞིང་དུ་མ་གྱུར་པ་ལགས། ཁྱེད་རྣམས་ལ་མཁྱེན་བརྩེ་ནུས་གསུམ་མཐུ་སྟོབས་རྫུ་འཕྲུལ་གྱི་ནུས་མཐུ་ཡོད་ན་ད་ལྟ་སྟོན་པའི་དུས་ལ་བབས་
ལགས་པས། རྣལ་འབྱོར་པ་བདག་ཅག་དཔོན་སློབ་འཁོར་བཅས་ཀྱི་བསམ་པ་དག་ཅིང་སྦྱོར་བ་གུས་པའི་སྒོ་ནས་དགྲ་བགེགས་བསྒྲལ་བའི་ཤ་ཁྲག་རུས་གསུམ་གྱི་མཆོད་པ།
སྨན་རཀ་གཏོར་གསུམ་དྲག་པོའི་མཐུན་རྫས་གཞན་དང་བཅས་པའི་མཆོད་པ་རྒྱ་ཆེན་པོ་འདི་བཞེས་ལ་སངས་རྒྱས་ཀྱི་བསྟན་པ་དེ་འཛིན་དང་བཅས་པ་དར་ཞིང་རྒྱས་ལ་ཡུན་
རིང་དུ་གནས་པ་དང་། འཇིག་རྟེན་གྱི་ཁམས་སུ་ལེགས་ཚོགས་ཀྱི་ཡོན་ཏན་རྒྱ་ཆེན་པོ་འབྱུང་བའི་འཕྲིན་ལས་མཛད་དུ་གསོལ། ཁྱད་པར་དུ་རྣལ་འབྱོར་པ་བདག་ཅག་
དཔོན་སློབ་རྒྱུ་སྦྱོར་ཡོན་བདག་འཁོར་དང་བཅས་པ་ཐམས་ཅད་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ། དུས་མ་ཡིན་པ་འཆི་བའི་འཇིགས་
པ༑ འགལ་རྐྱེན་བར་ཆད་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ། ཚེ་དང་བསོད་ནམས་དཔལ་དང་འབྱོར་པ་འཁོར་དང་ལོངས་སྤྱོད་སྙན་གྲགས་

༄༅། །ལེགས་པའི་ཡོན་ཏན་ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་མཛད་དུ་གསོལ། ཁམས་གསུམ་གྱི་ལྷ་འདྲེ་མི་གསུམ་འགྲོ་བ་མ་ལུས་པའི་ཟས་ནོར་
ལོངས་སྤྱོད་མངའ་ཐང་། ཁར་རྗེ། དབང་ཐང་། ལུས་ངག་ཡིད་གསུམ་ཐམས་ཅད་བདག་ཅག་རྣམས་ཀྱི་དབང་དུ་བསྡུས་ནས་བསྟན་པ་དེ་འཛིན་དང་བཅས་པ་ལ་ཕན་
པ་རྒྱ་ཆེན་པོ་འབྱུང་བའི་འཕྲིན་ལས་མཛད་དུ་གསོལ། བྱེ་བྲག་ཏུ་རྡོ་རྗེ་གཞོན་ནུ་ཡབ་ཡུམ་འཁོར་དང་བཅས་པ་ལ་དྲག་པོའི་ལས་སུ་གཏད་པ་ནི། ལྷ་དང་བཅས་པའི་
འཇིག་རྟེན་གྱི་ཁམས་འདི་ན་དཀོན་མཆོག་གསུམ་ལ་སྐྱབས་སུ་སོང་ནས་ཁྱད་དུ་གསོད་པ། དཔལ་ལྡན་བླ་མ་དམ་པ་རྣམས་ལ་རྣམ་པར་སྣང་ཞིང་དུས་རྣམ་ཀུན་ཏུ་འཚེ་བར་
བྱེད་པ། འཇིག་རྟེན་གྱི་ཁམས་སུ་ལེགས་ཚོགས་ཀྱི་ཡོན་ཏན་ཐམས་ཅད་ཉམས་པར་བྱས་ནས། ཉེས་ཀུན་སྡུད་པའི་རྩ་བ། མཚམས་མེད་ལྔ། དེ་དང་ཉེ་བ་ལྔ།
མི་དགེ་བཅུ། ཉམས་པ་བདུན། ཞིང་བཅུའི་ལས་ཁོ་ན་བྱེད་པའི་དམ་ཉམས་དགྲ་བགེགས་སྤྱི་དང་། ཁྱད་པར་རྣལ་འབྱོར་པ་བདག་ཅག་དཔོན་སློབ་རྒྱུ་སྦྱོར་ཡོན་མཆོད་

གྲོགས་མཆེད་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་དགྲ་བགེགས་ལོག་པར་འདྲེན་པའི་ཚོགས་ཐམས་ཅད་ཀྱི་སྐྱོབ་པའི་ལྷ་དང་ཕྲོལ། གནམ་གྱི་འཇུ་
ཐག་ཆོད། ས་ཡི་རྟེན་ཕུར་ཕྱུང་། ལྟག་པའི་མདུད་ཆོད། གདོང་གི་འོད་ཕྱོགས། མིག་འབྲས་ཐང་ལ་ཕྱུང་། སྙིང་ཁྲག་ཟུངས་ཁྲག་དྲོན་མོ་ཧུབ་ཀྱིས་དྲོངས།
ལས་ཀྱི་རླུང་གིས་ཕུལ། འཇིགས་པའི་མུན་པའི་བསུས། དུས་ཀྱི་ཞབས་པས་ཆིངས། ཚེའི་འདུ་བྱེད་སྐུམས། དཀོན་པ་ཚེ་སྲོག་དང་ཁྲོལ། མདོར་ན་མི་ནོར་རྫས་
གསུམ་ཐལ་བའི་རྡུལ་ཕྲན་ཙམ་ཡང་མེད་པའི་འཕྲིན་ལས་ལོ་ཟླ་མ་འགྱོངས་པར་མྱུར་བ་ཉིད་དུ་མཛོད་ཅིག །གནོད་བྱེད་ཨ་མུ་ཀ་ཤ་ཏྲཱུཾ་མཱ་ར་ཡ་ཕཊ་ཕཊ་ཕཊ། ཅེས་བརྗོད་ཅིང་
ཐལ་མོ་ལན་གསུམ་གདབ་པའི་དམོད་མོ་འདིའང་བྱའོ། །ད་ནི་ཞར་བྱུང་གཏོར་བསྔོ་བསྐང་བ་ཚོགས་མཆོད་འབུལ་ཞིང་བསྟན་སྐྱོང་སོགས་བྱ་བ་ནི། དེ་ཡང་གཏོར་བསྔོ་བསྐང་བ་རྣམས་རྒྱས་བསྡུས་ཇི་ལྟར་རིགས་པ་བྱ་ཞིང་། ཚོགས་མཆོད་ནི།
འདིར་སྒྲུབ་ཐབས་རྒྱས་པ་མཛད་པའི་དབང་དུ་བྱས་ནས་དེའི་མཇུག་ནས་འབྱུང་བ་བཞིན་གྱི་ཚོགས་མཆོད་རྒྱས་པ་བྱ་ཞིང་། བསྒྲལ་མཆོད་ནི་གོང་གི་དེས་འཐུས་པས་སླར་མི་དགོས་ཤིང་། སྤྱི་བཏབ་ཀྱི་གཏོར་མ་ཕུལ་བའི་རྗེས་སུ་བསྟན་སྐྱོང་རྒྱས་པ་

༄༅། །སྒྲུབ་ཐབས་ནས་འབྱུང་བ་བཞིན་ལ། བཀའ་ཡི་བྲན་གཡོག་ཚོགས་དང་བཅས་ཉིད་དུ། །ཅེས་པ་ནས་བློ་ཀ་གཅིག་ལ་དབྱངས་རོལ། དེ་རྗེས། འདིར་གཤེགས་དམ་དགོངས་མཆོད་
སྦྱིན་གཏོར་མ་སོགས་ཚིག་རྐང་གཉིས་བཏོན་ནས་རོལ་མོ་དང་བཅས་གཏོར་མ་འབུལ་ལོ། །དེ་རྣམས་ཀྱི་སྒོ་ནས་བདག་བསྐྱེད་སྔོན་དུ་འགྲོ་བའི་ཐབ་ཁུང་རྫས་དང་ཡོ་བྱད་བྱིན་གྱིས་བརླབ་པ་ལ་སོགས་པ་ཆོ་གའི་དངོས་གཞི་མ་ཚང་བ་མེད་པ་
བསྟན་ཟིན་ཏོ། །འདིར་སྨྲས་པ། ཤིན་ཏུ་མི་བཟད་དྲག་པོའི་ཧོམ་ཁུང་དབུས། །དམར་ནག་དྲག་པོའི་མེ་འབར་ཀློང་དཀྱིལ་དུ། །རྡོ་རྗེ་གཞོན་ནུ་འཁོར་བཅས་སྤྱན་དྲངས་ཏེ། །བསྲེག་རྫས་ཕུལ་བས་ཁམས་གསུམ་འདར་ཞིང་དངངས། །
བར་སྐབས་ཀྱི་ཚིགས་སུ་བཅད་པའོ།། སྤྱི་དོན་གསུམ་པ་རྗེས་ཀྱི་བྱ་བ་ལའང་གསུམ་སྟེ། དངོས་གྲུབ་བླངས་ཤིང་ལྷག་ཆད་ཁ་བསྐངས་ཏེ་ནོངས་པ་བཟོད་གསོལ། དམ་ཡེ་གཤེགས་བསྡུ་བྱ་བ་ནི། མེ་ལྷ་ལྷག་མས་མཆོད་དེ་མཆོད་བསྟོད་གཏོར་
མ་འབུལ་ཞིང་འདོད་དོན་ཞུས་ཏེ་གཤེགས་གསོལ་བྱ་བ། སླར་ཡང་ལྷག་ཆད་ཁ་བསྐང་ཞིང་། གོ་བགོ །རྟག་ཆད་ཀྱི་མཐའ་བསལ་ཞིང་། ལྷག་གཏོར་བཏང་བ་བསྔོ་བ་སྨོན་ལམ། བཀྲ་ཤིས་ཀྱིས་མཐའ་བརྟན་པར་བྱའོ། །དང་པོ་དངོས་
གྲུབ་བླང་བ། ལྷག་ཆད་ཁ་སྐོང། བཟོད་གསོལ་ཡི་དམ་གཤེགས་བསྡུ་རྣམས་ཞི་རྒྱས་དབང་གསུམ་གྱི་སྐབས་སུ་བཤད་པ་ལྟར་བྱ་བའོ། །གཉིས་པ་མེ་ལྷ་ལྷག་མཆོད། མཆོད་བསྟོད་གཏོར་མ་འབུལ་བ་སོགས་ནི་གཞན་ཐམས་ཅད་འདྲ་བ་ལས།

འོན་ཀྱང་མི་འདྲ་བའི་ཁྱད་པར། མེ་ལྷའི་གཏོར་མ་གྲུ་གསུམ་ཁྲག་གམ་འབྲི་མོག་གིས་བྱུགས་པར་བྱ། འདི་ལ་སྐྱོན་མེད་དེ། ལས་བཞི་སོ་སོ་དང་བསྟུན་དགོས་པའི་ཕྱིར་རོ། །གོང་ལྟར་གཏོར་མ་དེ་ཉིད་ནང་མཆོད་ཆུ་ཆང་གིས་སྦྱངས། བཛྲ་
ཀྲོ་དྷས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་དགྲ་བགེགས་ཀྱི་ཤ་ཁྲག་ལས་གྲུབ་པའི་གཏོར་མ་ཁ་དོག་དྲི་རོ་
ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ། གིས་བྱིན་གྱིས་རླབས་པ་མན་སྔར་གྱི་རྣམས་དང་འདྲ་བ་ལས། འོན་ཀྱང་གོང་དུ་བཤད་པའི་བསྟོད་པ་བློ་ཀ་གཅིག་པུའི་མཇུག་ཏུ།
ཚངས་པ་འཇིག་རྟེན་མགོན་གྱི་སྲས། །སོགས་སྦྱར། ཡིད་ལ་འདོད་པ་ཀུན་འགྲུབ་ཤོག །གི་བར་གྱི་རྗེས་སུ་མེ་ལྷའི་རྒྱལ་པོ་འཁོར་དང་བཅས་པས། སྤྱིར་བསྟན་པ་དང་བསྟན་
པ་འཛིན་པའི་གང་ཟག་རྣམས་དང་། ཁྱད་པར་དུ་རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི་དགྲ་བགེགས་ལོག་འདྲེན་
ཐམས་ཅད་མྱུར་དུ་ཚར་གཅོད་པའི་འཕྲིན་ལས་མཛད་དུ་གསོལ། ཞེས་བཏགས། དེ་ནས་བསང་གཏོར་ཕུལ་ཏེ་གཤེགས་སུ་གསོལ་བ་སྔ་མ་རྣམས་དང་འདྲའོ། །གསུམ་པ་ལྷག་ཆད་ཁ་བསྐང་བ་སོགས་ནི་སྔ་མ་

༄༅། །རྣམས་དང་འདྲ་བ་ལས། འོན་ཀྱང་མི་འདྲ་བའི་ཁྱད་པར། རྟག་ཆད་མཐའ་བསལ་བ་ནི། འདིར་སྒྲུབ་ཐབས་རྒྱས་པ་ཉམས་བཞེས་ཀྱི་དབང་དུ་བྱས་པས། རང་བཞིན་སེམས་ཀྱི་སོགས་སྔགས་བཅས་བརྗོད།
དགེ་བ་བསྔོ་བའང་འདྲའོ། །ལྷག་མ་ནི་བསྡུས་པ་བྱེད་ན་སྐབས་འདིར་བྱ་ཞིང་སྒྲུབ་ཐབས་དང་འབྲེལ་བས་རྒྱས་པ་བྱེད་ན་ཚོགས་བར་པའི་རྗེས་སུ་ཚོགས་ལ་ལོངས་སྤྱོད་ནས། ཚོགས་ལྷག་མ་རྣམས་སྣོད་དུ་སྤུངས་ལ། སྒྲུབ་ཐབས་རྒྱས་པའི་མཇུག་
གི་ལྷག་མའི་ཆོ་ག་དབྱངས་རོལ་བཅས་བྱའོ། །མཇུག་བཀྲ་ཤིས་ཀྱིས་མཐའ་བརྟན་པ་ནི། རྒྱལ་མཚན་རྩེ་མོ༴ མཚུངས་མེད་བླ་མ༴ སོགས་ཅི་ཤེས་དང་། ཁྱད་པར། སྐྱེ་མེད་མ། མ་སྐྱེས་མི་
དམིགས༴ སོགས་ཕུར་པའི་བཀྲ་ཤིས་རྒྱས་པ་དང་། གཞན་ཡང་ཡི་དམ་ཆོས་སྲུང་ནོར་ལྷ་སོགས་ཀྱི་བཀྲ་ཤིས་ཀྱིས་མཐའ་བརྒྱན་པར་བྱའོ། །དེ་རྣམས་ཀྱིས་དྲག་པོའི་སྦྱིན་སྲེག་གི་ཆོ་གའི་ལག་ལེན་རྣམས་མ་ཚང་བ་མེད་པར་བསྟན་ཟིན་ཏོ། །
འདིར་སྨྲས་པ། ལས་གསུམ་འདུལ་བར་མི་ནུས་འགྲོ་གང་ལ། །མངོན་སྤྱོད་དྲག་པོས་མྱུར་དུ་ཚར་གཅོད་ཕྱིར། །ཁྲག་འཐུང་འཇིགས་པའི་གཟུགས་སུ་རྣམ་སྤྲུལ་པ། །རྡོ་རྗེ་གཞོན་ནུའི་ཐབས་འདི་ངོ་མཚར་ཆེ། །བར་སྐབས་ཀྱི་ཚིགས་སུ་བཅད་
པའོ༑ །དེ་ལྟར་ན་རྩ་བའི་ས་བཅད་ཀྱི་དབང་དུ་བྱས་ན། ཞི་རྒྱས་དབང་དྲག་གི་སྦྱིན་སྲེག་སྟེ་བཞི། སོ་སོ་ལའང་སྤྱི་དོན་གསུམ་གསུམ། བྱེ་བྲག་སོ་སོ་འཕྲོས་དོན་བར་སྐབས་ཀྱི་ཚིགས་བཅད་དང་བཅས་པ་སྟེ། དེ་རྣམས་ཀྱི་སྒོ་ནས་དཔལ་ཆེན་

རྡོ་རྗེ་གཞོན་ནུའི་འཕྲིན་ལས་བཞིའི་སྦྱིན་སྲེག་གི་ཆོ་ག་ཡེ་ཤེས་འབར་བའི་མེ་ཆེན་ཞེས་བྱ་བ་མ་ཚང་བ་མེད་པར་བསྟན་ཟིན་ཏོ།། འདིར་སྨྲས་པ། རྒྱལ་ཀུན་མཁྱེན་བརྩེ་མཐུ་སྟོབས་ནུས་པའི་ཆ། །ཆ་ཙམ་མིན་
པ་མ་ལུས་གཅིག་བསྡུས་པ། །པདྨ་ལས་འཁྲུངས་རང་བྱུང་སྤྲུལ་པའི་སྐུ། །སྐུ་གསུམ་དབྱེར་མེད་པད་འབྱུང་ལ་ཕྱག་འཚལ། །གང་དེའི་ཞལ་ལས་དམ་ཆོས་བདུད་རྩིའི་
རོ༑ །རོ་མཆོག་ལེགས་པར་མྱངས་པའི་འཁོན་སྟོན་མཆོག །མཆོག་ཐུན་དངོས་གྲུབ་སྩོལ་མཛད་ཀླུ་དབང་སོགས། །རིམ་བྱོན་རྣམས་ལ་སླར་ཡང་ཕྱག་བགྱིའོ། །
འཛམ་གླིང་འདྲེན་པ་བརྩེ་ཆེན་ཀུན་དགའ་སྙིང་། །སྙིང་པོའི་ཐུགས་སྲས་རྗེ་བཙུན་སྐུ་མཆེད་ཟུང་། །ཟུང་དང་དབྱེར་མེད་ཆོས་རྗེ་ཁུ་དབོན་ཏེ། །གོང་མ་རྣམ་ལྔར་ལན་
བརྒྱར་ཕྱག་བགྱིའོ། །སྙིགས་དུས་བསྟན་པའི་ཉི་མ་སྔགས་འཆང་རྗེ། །རྗེ་བཙུན་བླ་མ་ཀུན་དགའ་རིན་ཆེན་མཚན། །མཚན་ཙམ་དྲན་པས་བདུད་ཀྱི་དཔའ་འཕྲོག་པ། །
སྟོབས་ཀྱི་མགོན་དང་དབྱེར་མེད་དེ་ལ་འདུད། །དེ་སྲས་འཇམ་དབྱངས་སྐུ་མཆེད་རྣམ་པ་གཉིས། །གཞན་ཡང་གྲུབ་དབང་མཐུ་སྟོབས་དབང་ཕྱུག་སོགས། །སྔགས་

༄༅། །འཆང་ཉིད་དང་རྣམ་དབྱེར་མ་མཆིས་པའི། །བསྟན་འཛིན་རིམ་པར་བྱོན་ལ་ཕྱག་བགྱིའོ། །ཁྱད་པར་འཇམ་པའི་དབྱངས་ཉིད་གཞན་ངོར་གོས་དཀར་
འཆང་བའི་ཚུལ་འཛིན་པ། །འཆད་རྩོད་རྩོམ་དང་ཐོས་བསམ་བསྒོམ་ལ་འགྲན་ཟླ་ཀུན་བྲལ་སྔགས་འཆང་རྗེ། །མཁས་གྲུབ་དབང་པོ་ངག་དབང་ཀུན་དགའ་བསོད་ནམས་
གྲགས་པ་རྒྱལ་མཚན་ཞེས། །རྒྱལ་བའི་རྒྱལ་ཚབ་སྐྱེས་ཆེན་དམ་པ་གང་དེའི་ཞབས་ལ་ཕྱག་འཚལ་ལོ། །དེ་སྲས་ངག་དབང་བསོད་ནམས་དབང་ཕྱུག་ཞབས། །པདྨ་ཀ་
ར་ཀུན་དགའ་བཀྲ་ཤིས་མཚན། །འཇམ་དཔལ་དབྱངས་དང་དབྱེར་མེད་རྣམ་གཉིས་ལ། །སྒོ་གསུམ་གུས་པས་སླར་ཡང་ཕྱག་བགྱིའོ། །ཁྱད་པར་བདག་གི་ཚེ་རབས་
ཀུན་གྱི་མགོན། །རྡོ་རྗེ་འཆང་དང་དབྱེར་མེད་གྲུབ་པའི་དབང་། །སྙིགས་དུས་བསྟན་པའི་གསལ་བྱེད་མཆོག་གྱུར་པ། །བསོད་ནམས་རིན་ཆེན་ཞབས་ལ་ཕྱག་འཚལ་
ལོ༑ །དེ་ལྟའི་སྐྱེས་ཆེན་རྣམས་ཀྱི་རྗེས་ཞུགས་པ། །ངུར་སྨྲིག་འཛིན་པ་བློ་གྲོས་མིང་ཅན་བདག །དམ་པ་རྣམས་ཀྱི་ཐུགས་རྗེས་རྗེས་བཟུང་ཡང་། །དུག་གསུམ་

ཤུགས་ཀྱིས་ཡིད་ཀྱི་དབང་པོ་འགྲིབ། །འོན་ཀྱང་རྗེ་བཙུན་གོང་མའི་གསུང་རབ་ལ། །ཐོས་བསམ་བསྒོམ་དང་བཤད་སྒྲུབ་བྱེད་སྙམ་ཡང་། །ལོ་ཟླ་དུ་མར་ལེ་ལོའི་
དབང་གིས་གཡེངས། །ཐོས་བསམ་བྱེད་པའང་ཡིད་ཀྱི་ཡུལ་དུ་ལུས། །དེ་ལྟ་མོད་ཀྱི་མཆོག་གསུམ་བཀའ་དྲིན་གྱིས། །གཞོན་ནུ་ཉིད་ནས་དམ་པའི་མགོན་གྱིས་བཟུང་། །
སྤྱི་དང་བྱེ་བྲག་དམ་ཆོས་སྦྲང་ཆར་གྱིས། །བདག་བློའི་བུམ་པ་ཡོངས་སུ་གང་བར་གྱུར། །རང་གིས་རང་ཉིད་བསླུས་པར་མ་གྱུར་ན། །ཆོས་ཚུལ་ཐོབ་དང་ཐོས་བསམ་
སྒོམ་གསུམ་གྱི། །འཇིག་རྟེན་འདི་དང་ཕྱི་མ་བར་དོའི་བར། །ནམ་ཡང་འདུ་འབྲལ་མེད་པར་བྱ་འོ་སྙམ། །ཁྱད་པར་དཔལ་ཆེན་རྡོ་རྗེ་གཞོན་ནུ་ལ། །སྔོན་དུས་དབང་
ལུང་མན་ངག་འཁྲིད་ལ་སོགས། །ཟབ་རྒྱས་བཞུགས་མོད་ད་ལྟ་དུས་དབང་གི །དེ་དག་ཐམས་ཅད་མིང་གི་ལྷག་མ་ཙམ། །འོན་ཀྱང་བདག་གིས་དམ་པའི་བཀའ་དྲིན་
ལས༑ །རྡོ་རྗེ་གཞོན་ནུའི་ཆོས་སྐོར་ཆ་ཙམ་ཞིག །གཞན་ལ་མེད་ཀྱང་བསོད་ནམས་བསྒོ་སྐལ་དུ། །ཐོས་པ་འདིའང་ཁོ་བོ་སྐལ་བ་བཟང་། །དེ་ལྟ་བས་ན་སྦྱིན་སྲེག་

༄༅། །འདི་ཉིད་ཀྱང་། །མཁས་གྲུབ་ཚད་མའི་གཞུང་གི་དགོངས་དོན་བཞིན། །རང་གི་བློ་གྲོས་སྤོབས་པ་ཅི་མཆིས་ཀྱིས། །ཕྱོགས་གཅིག་བསྡུས་ཤིང་སྡེབས་པ་
འདི་ལགས་སོ། །འདི་ལའང་བདག་བློ་གཏི་མུག་གིས་རྨོངས་པས། །ཆད་ལྷག་འགལ་འཁྲུལ་ནོངས་པ་མཆིས་པ་རྣམས། །བླ་མ་མཆོག་དང་ཆོས་ཀྱི་སྤྱན་ལྡན་གྱི། །
མཁས་གྲུབ་རྣམས་ཀྱི་སྤྱན་སྔར་མཐོལ་ཞིང་བཤགས། །འདི་བརྩམས་པ་ལས་བྱུང་བའི་དགེ་བ་གང་། །གངས་དང་ཀུནྡའི་མདོག་ལྟར་རབ་དཀར་བ། །དཀར་བཟང་
ཉོན་མོངས་དྲི་བྲལ་དགེ་བ་དེས། །འགྲོ་ཀུན་ཧེ་རུ་ཀ་དཔལ་ཐོབ་ཕྱིར་བསྔོ། །ཅེས་དཔལ་རྡོ་རྗེ་གཞོན་ནུའི་སྦྱིན་སྲེག་གི་ཆོ་ག་ཡེ་ཤེས་འབར་བའི་མེ་ཆེན་ཞེས་བྱ་བ་འདི་ནི་རྒྱལ་བསྟན་རིན་པོ་ཆེའི་ཞབས་འདེགས་
སྐུ་རིམ་དུ་རྡོ་རྗེ་ཕུར་པའི་སྒྲུབ་མཆོད་གཏོར་བཟློག་ལས་བཞིའི་སྦྱིན་སྲེག་བཅས་དགོས་པ་ཤར་ཚེ། སྒྲུབ་མཆོད་གཏོར་བཟློག་རྣམས་སྔོན་བྱོན་གོང་མའི་ཕྱག་ལེན་ལྟར་དང་། ལས་བཞིའི་སྦྱིན་སྲེག་འདི་ས་ལུགས་ལ་དར་སོ་ཆུང་གཤིས་ཡིག་ཆ་
བསྒྲིགས་རྩོམ་གསལ་ཁ་ཅན་ཞིག་མེད་པས་རྐྱེན་བྱས། དབུ་བྱེད་རིན་ཆེན་རྒྱལ་མཚན་དང་ཤེས་རབ་བསྟན་འཛིན་ནས་ལག་ལེན་ཁྲིགས་ཆགས་ཞིག་དགོས་ཞེས་བསྐུལ་བའི་ངོར་ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་

མཚན་དཔལ་བཟང་པོས་རྩ་བའི་ཡིག་ཆ་སློབ་དཔོན་རྣམ་གསུམ་གྱི་དགོངས་པ་ཕྱོགས་གཅིག་ཏུ་བཀོད་པའི་འགྲེལ་པ་འབུམ་ནག་དང་། སློབ་དཔོན་པདྨས་མཛད་པའི་ཡཀྵ་མེ་དཔལ་སྲེག་པའི་ཕྱོགས་དང་། སྔགས་འཆང་རྒྱ་གར་བའི་སྦྱིན་སྲེག་གི་ཡི་
གེ །ས་ལོའི་དགོངས་པ་བཞིན་སྔགས་འཆང་ཀུན་དགའ་བསོད་ནམས་ཀྱིས་ཕྱག་ལེན་བཀོད་དེ་གསལ་བར་མཛད་པའི་སྦྱིན་སྲེག་འཕྲིན་ལས་ལྷུན་གྲུབ་དང་། དེ་དག་ཏུ་མི་གསལ་བ་རྣམས་རྗེ་བཙུན་ཆེན་པོས་མཛད་པའི་ཀྱེ་རྡོ་རྗེའི་ལས་བཞིའི་
སྦྱིན་སྲེག དེའི་རྣམ་བཤད་ངོར་ཆེན་དཔལ་ལྡན་དོན་གྲུབ་ཀྱིས་མཛད་པ་སོགས་ཡིག་ཆ་སོ་སོ་ནས་ཁ་བསྐངས་ཤིང་། དེ་རྣམས་ལའང་ཅུང་ཟད་དོགས་པ་འཚལ་བ་རྣམས། འཇམ་མགོན་བླ་མ་སངས་རྒྱས་ཡེ་ཤེས་ཞབས་ལ་བཀའ་སྒྲོས་ཞུ་བསྡུར་
དང་རང་གི་བློ་གྲོས་ཀྱིས་ཀྱང་དཔྱད་དེ་རང་གི་སློབ་མ་དབུ་བྱེད་ཡེ་ཤེས་རྒྱལ་མཚན། རིན་ཆེན་རྒྱལ་མཚན། བཀྲ་ཤིས་འོད་ཟེར་སོགས་རང་དང་སྐལ་བ་མཉམ་པའི་སློབ་མ་དག་ལ་ཕན་པའི་བསམ་པས་རང་གི་བགྲང་བཞི་བཅུ་ཕྲག་གཉིས་སུ་སོན་
པ་རྣམ་བྱུང་ས་ཕོ་འབྲུག་ལོའི་ནག་པ་ཟླ་བ་ཉིས་བརྩེགས་ཀྱི་རྟིང་མའི་མར་ངོའི་ཚེས་བཅུ་ལ་དཔལ་ས་སྐྱའི་གཞི་ཐོག་བླ་བྲང་གི་ཡང་སྟེང་གཡབ་རིང་ཉི་འོད་འཁྱིལ་པར་ལེགས་པར་སྦྱར་བའི་ཡི་གེ་པ་ནི་གོས་འཛིན་པ་བསོད་ནམས་འོད་ཟེར་གྱིས་ལེགས་
པར་བགྱིས་པ་འདིས་ཀྱང་བསྟན་པ་རིན་པོ་ཆེ་དང་སེམས་ཅན་ཀུན་ལ་ཕན་བདེ་རྒྱ་ཆེན་པོ་འབྱུང་བའི་རྒྱུར་གྱུར་ཅིག། །།སླར་ཡང་རིན་ཆེན་གཏེར་མཛོད་སྤར་གསར་བསྐྲུན་སྐབས་ཆོས་མཛོད་བཀྲ་ཤིས་སྒོ་མང་གི་ལས་འཛིན་མངྒའི་མཚན་ཅན་

༄༅།  །གྱིས་རྩ་འཛིན་མཛད་ནས་མེ་སྟག་ལོ་ཁྲུམས་སྟོད་ཟླ་ཚེས་ལ་སྤར་དུ་བསྐྲུན་པས་དགེ །བཀྲ་ཤིས་དཔལ་གྱི་གཟི་འོད་ཕྱོགས་དུས་ཀུན་ཏུ་འབར་གྱུར་ཅིག། །།

༄༅། །ཤྲཱིབཛྲཀཱིལཡཨུཔསདཀུཔྲཀཤཨམྲྀཏབྲབྷབནནཱམབིཧརཏིསྨ། །། །
༄༅། །དཔལ་རྡོ་རྗེ་ཕུར་པའི་བསྙེན་བསྒྲུབ་ཀྱི་གསལ་བྱེད་བདུད་རྩིའི་འོད་ཅན་ཞེས་བྱ་བ་བཞུགས་སོ།། །།

༄༅། །ཤྲཱི་བཛྲ་ཀུ་མཱ་ར་ཀྲོ་དྷ་ཡ་ནཱ་མ་མ་ཧཾ། སངས་རྒྱས་ཀུན་གྱི་ཕྲིན་ལས་དྲག་པོའི་སྐུ། །རྡོ་རྗེ་གསུམ་གྱི་ཞལ་ལྡན་ཕ་རོལ་ཕྱིན། །ཕྱག་གི་ཡལ་
གས་རབ་བརྗིད་དབང་སྔོན་མདངས། །ཁྲོ་བོའི་དབང་པོ་མཆོག་ལ་གུས་བཏུད་ནས། །དེ་ཉིད་སྒྲུབ་ཐབས་འཁྲུལ་མེད་བརྒྱུད་པའི་གསུངས། །ཞལ་གྱི་བདུད་རྩི་ལས་རྙེད་བསྙེན་སྒྲུབ་
ཚུལ༑ །གསལ་བར་སྟོན་པའི་མན་ངག་འདིར་བཤད་ཀྱི། །དོན་གཉེར་ཤེས་ལྡན་གུས་པའི་ཚུལ་གྱིས་ཉོན། །དཔལ་རྡོ་རྗེ་གཞོན་ནུ་ས་ལུགས་སུ་གྲགས་པ་འདི་ལ་རྩ་བ་རྡོ་རྗེ་ཁྲོས་
པའི་རྒྱུད་ཀྱི་ལེའུ་ལས་ཟུར་དུ་ཕྱུང་བ་ཕུར་པ་རྩ་དུམ་གྱི་རྒྱུད་ཆུང་འདི་ཉིད་ལ་བརྟེན་ཏེ་སློབ་དཔོན་ཆེན་པོ་པདྨ་འབྱུང་གནས་ཀྱིས་མཛད་པའི་དཀྱིལ་ཆོག་རྡོ་རྗེ་ལས་རིམ་རྩ་འགྲེལ་ནས་ཇི་ལྟར་བཤད་

༄༅། །པ་བཞིན་རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱིས་ཕུར་པའི་བསྙེན་བསྒྲུབ་ཀྱི་ཐོ་ཡིག་མཛད་པ་གཞིར་བཞག་ནས་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་གྱིས་
སྒྲུབ་ཐབས་ཆེ་འབྲིང་ཆུང་གསུམ་མཛད་པ་ལས་རྒྱུན་དུ་ཉམས་སུ་ལེན་པ་དང་། དུས་དང་གྲངས་ཀྱི་བསྙེན་པ་བྱེད་པའི་ཚེ་སྒྲུབ་ཐབས་ཆུང་བ་འདི་ཉིད་དོན་ཚང་ལ་ཉམས་སུ་ལེན་བདེ་བས་དེའི་
ཚུལ་དཀྱུས་སུ་མི་གསལ་བ་ཅུང་ཟད་བརྗོད་ན། ཐོག་མར་གང་དུ་བསྙེན་པ་བྱ་བའི་ས་ཕྱོགས་དབེན་ཞིང་ཉམས་དགའ་བའི་སྒྲུབ་དབང་བླ་མ་གོང་མ་ཡིད་ཆེས་པ་རྣམས་ཀྱི་བཞུགས་གནས་ཡིན་
པའམ། ཡང་ན་འདྲེ་སྲིན་གདུག་པ་ཅན་གནས་པའི་ས་མ་ཡིན་པར་རང་གི་མདུན་དུ་བླ་མ་ཡི་དམ་གྱི་རྟེན་གང་རིགས་དང་། ཁྱད་པར་རྡོ་རྗེ་ཕུར་པའི་སྐུ་ལུགས་མའམ་བྲིས་སྐུ་རབ་གནས་

ཅན་གྱི་མདུན་དུ་འདིའི་གཏོར་མ་སྟོད་ཟུར་གསུམ་སྨད་ཟླུམ་པོ་ཐེབ་ཀྱུས་བསྐོར་བ་ལ་ཆེད་དུ་བསད་པ་མ་ཡིན་པའི་ཤ་ཁྲག་གིས་བརྒྱན་པ་དབུས་སུ་བཞག །དེའི་གཡོན་དུ་བྷནྡྷ་ལྕང་ལོ་ཅན་གྱི་ནང་དུ་རཀྟ་ཁྲག་མ་འབྱོར་ན་ཆང་ལ་ཤ་དམར་པོ་
བཏབ་པ། མཆན། གཏོར་མའི་གཡས་སུ་ཐོད་པ་མཚན་ལྡན་གྱི་ནང་དུ་སྨན་ཕུད་དེ་རྣམས་ཀྱི་མདུན་དུ་ཆུ་གཉིས་སྔོན་དུ་འགྲོ་བའི་མེ་ཏོག་བདུག་སྤོས་མར་མེ་དྲི་ཞལ་ཟས་ལ་གཏོར་མ་ཁྲག་ཕྱུག་རྒྱུ་མཆན། སོགས་པའི་མཆོད་ཕྲེང་
བཤམས། རང་ཉིད་ཤར་རམ་ལྷོར་ཁ་ཕྱོགས་པས་སྟན་བདེ་བ་ལ་འདུག་སྟེ། ན་མཿ ཤྲཱི་ས་མནྟ་བྷ་དྲ་ཡ། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པདྨའི་གདན་བཞུགས་
ནས༑ །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཀུན་ཏུ་བཟང་པོ་རྡོ་རྗེ་སེམས་དཔའི་དཔལ། །པདྨ་འབྱུང་
གནས་ཀླུ་ཡི་དབང་པོ་དང༌། །རྡོ་རྗེ་རིན་ཆེན་ཤེས་རབ་རིན་ཆེན་དང་། །ཚུལ་ཁྲིམས་རྒྱལ་པོ་རྣམས་ལ་གསོལ་བ་འདེབས། །རྡོ་རྗེ་གཙུག་ཏོར་དགེ་སྐྱབས་དགེ་
མཐོང་དང་། །འཁོན་སྟོན་བལ་པོ་ཤཱཀྱ་བློ་གྲོས་མཚན། །ཤེས་རབ་ཚུལ་ཁྲིམས་དཀོན་མཆོག་རྒྱལ་པོའི་ཞབས། །ཀུན་དགའ་སྙིང་པོ་རྣམས་ལ་གསོལ་བ་འདེབས། །

༄༅། །བསོད་ནམས་རྩེ་མོ་གྲགས་པ་རྒྱལ་མཚན་དང་། །ས་སྐྱ་པཎ་ཆེན་འཕགས་པ་རིན་པོ་ཆེ། །འོད་ལྡན་དཔལ་དང་ཀུན་དགའ་རྡོ་རྗེ་དང༌། །ལེགས་པའི་བློ་
གྲོས་རྣམས་ལ་གསོལ་བ་འདེབས། །ཀུན་དགའ་བསོད་ནམས་རིན་ཆེན་རྒྱལ་མཚན་དང་། །བླ་མ་དམ་པ་དཔལ་ལྡན་ཚུལ་ཁྲིམས་པ། །ངོར་ཆེན་རྡོ་རྗེ་འཆང་དང་
གྲགས་རྒྱལ་ཞབས། །གློ་བོ་མཁན་ཆེན་རྣམས་ལ་གསོལ་བ་འདེབས།། ༈ འདིའི་ཁ་སྐོང་ནི། ས་སྐྱ་ལོ་ཙཱ་སྔགས་འཆང་ཆེན་པོ་དང་། །བསོད་ནམས་དབང་པོ་འཇམ་
མགོན་ཨེ་མེས་ཞབས། །བསོད་ནམས་དབང་ཕྱུག་ཀུན་དགའ་བཀྲ་ཤིས་དང་། །བསོད་ནམས་རིན་ཆེན་རྣམས་ལ་གསོལ་བ་འདེབས། །ས་ཆེན་ཀུན་བློ་དབང་སྡུད་
སྙིང་པོ་དང༌། །པདྨ་བདུད་འདུལ་དབང་ཕྱུག་མང་ག་ལ། །འཁོན་སྟོན་འཇིགས་མེད་དབང་གི་རྒྱལ་པོའི་ཞབས། །བློ་གྲོས་སྙིང་པོ་རྣམས་ལ་གསོལ་བ་འདེབས། །
རྣམ་གསུམ་ཏིང་ངེ་འཛིན་ལ་ལེགས་གནས་ནས། །དཀྱིལ་འཁོར་གསུམ་བསྒོམ་མཆོད་པ་གསུམ་གྱིས་མཆོད། །དྲི་མ་གསུམ་སྦྱངས་སྐུ་གསུམ་མངོན་གྱུར་ཏེ། །ས་

གསུམ་སྐྱེ་དགུའི་དཔལ་དུ་བདག་གྱུར་ཅིག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་
རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཁྱེད་རྣམས་བསྟོད་ཅིང་གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་སུ། །
ནད་གདོན་དབུལ་ཕོངས་འཐབ་རྩོད་ཞི་བ་དང་། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །ཞེས་པ་འདི་དཔལ་ས་སྐྱ་ལོ་ཙཱ་བ་འཇམ་དབྱངས་ཀུན་དགའ་བསོད་ནམས་གྲགས་པ་རྒྱལ་མཚན་
དཔལ་བཟང་པོས། རང་གི་ཁ་འདོན་དུ་མྱུར་བར་བསམ་གཏན་ཕུག་ཏུ་བྲིས་པའོ། །མཆོད་པ་བྱིན་རླབས་ནི། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིན་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿ སྭ་བྷ་ཝ་
ཤུདྡྷོ྅ཧཾ༑ སྟོང་པའི་ངང་ལས་ཨ་ལས་བྷནྡྷ་འབར་བའི་སྣོད་ཡངས་ཤིང་རྒྱ་ཆེ་བར་ཧཱུྃ་ལས་བྱུང་བའི་མཆོད་ཡོན་ཞབས་བསིལ་མེ་ཏོག་བདུག་སྤོས་མར་མེ་དྲི་ཞལ་ཟས་རོལ་མོ་
ལ་སོགས་པ་མཆོད་རྫས་བསམ་གྱིས་མི་ཁྱབ་པ་དྭངས་ཤིང་ཐོགས་པ་མེད་པ་དཔལ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་བསམ་གྱིས་མི་

༄༅། །ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་རྒྱལ་བ་སྲས་དང་སློབ་མར་བཅས་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་བཛྲ་ཨ་ཧ་ར་ལི་ཧཱུྃ་ཕཊཿ
ཨོཾ་བཛྲ་པུཥྤེ་ཨཱཿ ཧཱུྃ། ཨོཾ་བཛྲ་དྷུཔྤེ་ཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གེནྡྷེ་ཨཱཿཧཱུྃ། ཨོཾ་བཛྲ་ནཻཝི་ཏེ་ཨཱཿ ཧཱུྃ། །ཨོཾ་བཛྲ་ཤཔྟ་ཨཱཿ ཧཱུྃ། ཌཱ་མ་རུ་རྒྱུན་དཀྲོལ་དང་དྲིལ་བུ་སུམ་
བརྡུང་བྱ། ཨོཾ་བཛྲ་ཨུཏྟ་ཕ་ལ་ཡཾ་ཧཱུྃ་ཕཊཿ ཨོཾ་བཛྲ་བིཉྩ་ར་ཡ་ཧཱུྃ་ཕཊཿ ཨོཾ་བཛྲ་དྷརྨ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙ་ལི་ནི་པྲཛྙཱ་པཱ་ར་མི་ཏཱ་ནཱ་ད་སཾ་བྷ་ཝན་
བཛྲ་དྷརྨཱ་ཧྲཱྀ་ད་ཡ་ནི་སན་ཁ་ནི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨཱ་ཁཾ་སྭཱ་ཧཱ། དེས་ནམ་མཁར་བླ་མ་ཡི་དམ་ཆོས་སྐྱོང་སྲུང་མ་རྣམས་མངོན་སུམ་ལྟ་བུར་བཞུགས་པར་མོས་ཏེ། སྐྱབས་འགྲོའི་ཡུལ་ཁྱད་པར་འདི་གཞན་ནས་འབྱུང་བ་ལྟར་
གསལ་བཏབ། བསྡུ་ན་སྐྱབས་འགྲོའི་ཡུལ་བླ་མ་དང་གཉིས་སུ་མེད་པའི་རྡོ་རྗེ་གཞོན་ནུ་ཡབ་ཡུམ་གྱི་སྐུ་དགེ་འདུན། གསུང་དམ་ཆོས། ཐུགས་སངས་རྒྱས་ཐམས་ཅད་འདུས་པའི་ངོ་བོར་བསམ། སྐྱབས་སུ་འགྲོ་བ་པོ་རང་དང་ཕ་མ་རིགས་དྲུག་
གི་སྐྱབས་བྱེད་པར་བསམ། རྒྱུ་འཇིགས་དད་སྙིང་རྗེ་གསུམ། དུས་སངས་རྒྱས་མ་ཐོབ་པར་རོ། །ཞེས་བསམ་ཞིང་། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་

ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་
ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག །རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་
སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཉེར་གཅིག་ཙམ། རྡོ་རྗེ་སློབ་དཔོན་སངས་རྒྱས་དཔལ། །དུས་གསུམ་བཞུགས་ལ་ཕྱག་
འཚལ་ལོ། །མཆོག་གསུམ་བརྟེན་པའི་ཞིང་གྱུར་ལ། །གཉིས་མེད་ཡིད་ཀྱིས་སྐྱབས་སུ་མཆི། །དངོས་འབྱོར་ཡིད་ཀྱིས་རྣམ་སྤྲུལ་པའི། །དག་པའི་མཆོད་པ་བཞེས་
སུ་གསོལ། །དངོས་གྲུབ་ཆུ་བོ་གཅོད་པའི་བགེགས། །ཉེས་བྱས་མ་ལུས་བཤགས་པར་བགྱི། །ཕྱོགས་བཅུ་འཁོར་གསུམ་དག་པའི་ཆོས། །མ་ཆགས་སྤྱོད་ལ་རྗེས་ཡི་

༄༅། །རང་༑ །དག་པའི་མཐའ་བཞི་དྲི་མ་མེད། །རྫོགས་པའི་བྱང་ཆུབ་སེམས་བསྐྱེད་དོ། །བདེ་གཤེགས་བྱང་ཆུབ་སེམས་དཔའ་ལ། །དགོས་པ་གསུམ་
གྱིས་ལུས་འབུལ་ལོ། །ཚེ་རབས་བགྲངས་བའི་ལས་རྣམས་ཀུན། །བསྡུས་ཏེ་བྱང་ཆུབ་ཆེན་པོར་བསྔོ། །སེམས་ཅན་བདེ་དང་ལྡན་གྱུར་ཅིག །སྡུག་བསྔལ་དག་དང་
བྲལ་བར་ཤོག །བདེ་དང་རྟག་ཏུ་མི་འབྲལ་ཞིང་། །ཆོས་ཀུན་མཉམ་ཉིད་རྟོགས་པར་ཤོག །ཨོཾ་མ་ཧཱ་ཤུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཕྱི་ནང་གི་སྣོད་བཅུད་
ཀྱིས་བསྡུས་པའི་ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་རང་སྐད་ཅིག་གིས་དཔལ་རྡོ་རྗེ་གཞོན་ནུ་སྐུ་མདོག་མཐིང་ནག་ཞལ་གསུམ་ཕྱག་དྲུག་པ། ཡུམ་
འཁོར་ལོ་རྒྱས་འདེབས་མ་དང་མཉམ་པར་སྦྱོར་བའི་སྐུ་ཅན་དུ་གྱུར། ས་མ་ཡ་ཧཱུྃ། བཛྲ་ཨཱཉྫ་ལི་ཧཱུྃ། བཛྲ་བྷནྡྷ་བཛྲ་ཨཱཉྫ་ལི་ཛཿ ཡབ་ཡུམ་གཉིས་ཀྱི་སྦྱོར་མཚམས་
ནས་ཁྲོ་བོ་མཚོན་ཆ་ཐོགས་པ་མང་པོ་བྱུང་སྟེ། དགྲ་བགེགས་གདུག་པ་ཅན་ཐམས་ཅད་རྒྱང་རིང་དུ་བསྐྲད། སྤོ་ཊ་སྤོ་ཊ་རྡོ་རྗེ་གསོར་ཞིང་དྲིལ་བུ་དྲག་ཏུ་དཀྲོལ་ཧཱུྃ་ཕཊ་ཀྱི་བར་དུ། མཆན།

ཕཊཿ གདུག་ཅིང་སྡང་སེམས་ལྡན་པ་རྣམས། །སོང་ཞིག་ལྷ་མིན་ལྷ་ཡང་རུང་། །ང་ལ་བར་ཆད་བྱེད་པའི་བདུད། །མཐུ་དང་རྫུ་འཕྲུལ་མེད་པར་བྱོས། ཨོཾ་བཛྲ་ཀཱི་
ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུྃ་ད་ཧ་ད་ཧ་ཧཱུྃ་
ཕཊ༑ ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨཱརྱ་ཨ་ཙ་ལ་ཧཱུྃ་བནྡྷ་བནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧྱ་གྲྭྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་
པ་རཱ་ཛི་ཏ་ཧཱུྃ་ཏིཥྛ་ཏིཥྛ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲེ་ལོ་ཀྱ་བི་ཛ་ཡ་ཧཱུྃ་བིནྡྷ་བིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བཱ་ལ་ཧཱུྃ་སྥོ་ཊ་
སྤོ་ཊ་ཧཱུྃ་ཕཊ། སེམས་ཀྱིས་སྙིང་ཁའི་ཧཱུྃ་ལས་རྡོ་རྗེ་རལ་གྲི་འཁོར་ལོ་རྒྱ་གྲམ་དབྱུག་ཐོ་རྣམས་སྤྲོས་ནས་འོག་ཏུ་དེ་དག་གི་ས་གཞི་ལོགས་སུ་ར་བ་སྟེང་དུ་གུར་ལ་སོགས་པར་གྱུར་པར་བསམ་སྟེ། ལག་གཉིས་རྡོ་རྗེ་ཁུ་ཚུར་རྒྱབ་སྦྱར་མཐེའུ་ཆུང་
སྦྲེལ༑ མཐེ་བོས་སྲིན་མཛུབ་མནན། གུང་མཛུབ་གཉིས་གྱེན་དུ་བསྒྲེངས་པའི་ཕྱག་རྒྱ་གཡས་སུ་བསྐོར་ཞིང་བགེགས་བསྐྲད། གཡོན་དུ་བསྐོར་བས་རྭ་གུར་དུ་གྱུར་པར་བསམས་ལ། ཧཱུྃ། ཁྲོ་བོ་རྣམས་རང་གི་ཐུགས་ཀར་

༄༅། །ཐིམ༑ ཡང་རང་གི་ཐུགས་ཀའི་ཧཱུྃ་ལས་མཚོན་ཆ་རྣམ་པ་སྣ་ཚོགས་བྱུང་གཡས་ནས་བསྐོར་བས་བགེགས་བསྐྲད་དེ་ར་བར་གྱུར། ཧཱུྃ་ང་ཡི་དཀྱིལ་འཁོར་
བརྟན་བྱའི་ཕྱིར། །ཁྲོ་རྒྱལ་བྱིན་རླབས་ལས་བྱུང་བའི། །མཚོན་ཆ་རྣམ་པ་སྣ་ཚོགས་ཀྱིས། །དཀྱིལ་འཁོར་རིམ་པ་ཚུལ་བཞིན་སྲུང་། །ཨོཾ་བཛྲ་ཨཱ་ཡུ་དྷ་ར་རཀྟ་ཧཱུྃ་
ཕཊ༑ ཨོཾ་བཛྲ་ཨཱ་ཡུ་དྷ་ར་རཀྟ་ཧཱུྃ། སྲུང་བའི་འཁོར་ལོ་ཤིན་ཏུ་བརྟན་ཅིང་གཟི་བརྗིད་དང་ལྡན་པར་གྱུར། རྡོ་རྗེ་ཐལ་མོ་སྦྱར་བ་ལས་མཐེབ་མཛུབ་གཉིས་རྩེ་སྤྲད་པ་རིན་པོ་ཆེའི་རྣམ་པར་བྱས་པ་
དང་། སྲིད་པའི་རྩེ་མོ་མན་ཆད་ནས། །དམྱལ་བའི་ས་གཞི་ཡན་ཆོད་ཀྱི། །ལོག་པར་ལྟ་བའི་དགྲ་དང་བགེགས། །འདི་རུ་མ་འདུག་གཞན་དུ་དེངས། །ཨོཾ་བཛྲ་ཏེ་ཛ་
ཏིཥྛ་ཙཀྲ་རཀྵ་ཧཱུྃ་ཕཊ། ཨོཾ་བཛྲ་ཏེ་ཛ་ཏིཥྛ་ཙཀྲ་རཀྵ་ཧཱུྃ། ཞེས་དང་། ར་བ་དེ་རྣམས་ལས་འཕྲོས་པའི་མེས་བགེགས་ཐམས་ཅད་བསྲེགས་པར་བསམ་ཞིང་། ཐལ་མོ་རྒྱབ་སྦྱར་བའི་སོར་མོ་
གཞན་བསྣོལ་མཐེ་བོང་རྩེ་སྤྲད་པ་དང་། ཕྱི་རོལ་ཀུན་ཏུ་འོད་འཕྲོས་པས། བདུད་དཔུང་ངེས་པར་སྲེག་བྱེད་པ། །ས་དང་མཁའ་ཀུན་ཁྱབ་པ་ཡི། །འབར་བ་མེ་ཡི་ཕུང་པོར་གྱུར། ། 

ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫར་ཎ་ཧཱུྃ་ཕཊ། མཚམས་བཅད་ཅིང་སྲུང་འཁོར་བསྒོམ་པའོ། །རང་གི་སྙིང་ག་ནས་འོད་ཟེར་འཕྲོས་པས་མདུན་གྱི་ནམ་མཁར་བླ་མ་ཡི་དམ་
དཀྱིལ་འཁོར་དཔའ་བོ་མཁའ་འགྲོ་དམ་ཅན་སྲུང་མའི་ཚོགས་དང་བཅས་པ་སྲུང་འཁོར་གྱི་ནང་མདུན་གྱི་ནམ་མཁར་བཛྲ་ས་མཱ་ཛཿ ན་མོ་གུ་རུ་བྷྱཿ ན་མོ་བཛྲ་ཀཱི་ལི་ཀཱི་ལ་
ཡ་མཎྜལ་ས་པ་རི་ཝཱ་ར་བྷྱཿ དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་རྒྱས་
བྱང་ཆུབ་ཡིད་ཀྱིས་བཟུང་། །ཞེས་ཚར་གསུམ། མདུན་གྱི་ཚོགས་ཞིང་དེ་དག་ཐམས་ཅད་ཛཿཧཱུྃ་བྃ་ཧོཿ རང་གི་སྙིང་ཁར་ཐིམ། ཡང་རང་གི་སྙིང་ག་ནས་འོད་ཟེར་འཕྲོས་
པས་བདེ་བར་གཤེགས་པ་ཐམས་ཅད་ཀྱི་ཐུགས་རྗེ་དང་བྱིན་རླབས་བསྡུས་ནས་བདག་དང་དཀྱིལ་འཁོར་གྱི་གནས་སུ་ཐིམ་པས་བྱིན་གྱིས་བརླབ་པར་གྱུར། ཨ་ལ་ལ་ཧོཿ 
ཧཱུྃ་ཧཱུྃ་ཧཱུྃ། ཛཿཧཱུྃ་བྃ་ཧོཿ ས་མ་ཡ་ཧོ། ས་མ་ཡ་སྟཱཾ། ཞེས་བརྗོད། དེའི་དུས་ཀྱི་དམིགས་པ་ནི། སྙིང་ཁ་ནས་འོད་འཕྲོས་པས་བླ་མ་དང་ཡི་དམ་སངས་རྒྱས་ཐམས་ཅད་རྡོ་རྗེ་གཞོན་དུ་ཡབ་ཡུམ་གྱི་རྣམ་པས་མདུན་གྱི་

༄༅། །ནམ་མཁའ་གང་བར་བཞུགས་པར་བསམ། ལྷ་ཐམས་ཅད་ཡབ་ཡུམ་མཉམ་པར་སྦྱོར་བའི་བྱང་ཆུབ་ཀྱི་སེམས་དཀར་དམར་འབྲེལ་བའི་འོད་ཀྱི་རྣམ་པ་ཅན་སྦྱོར་མཚམས་ནས་བྱུང་རང་གནས་ལ་ཐིམ་པས་བྱིན་གྱིས་བརླབས་པར་
བསམ། རྫས་བྱིན་གྱིས་བརླབ་པ་ནི། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། རང་གི་ཐུགས་ཀ་ནས་རཾ་དམར་པོ་སྤྲོས་པའི་མེས་བདུད་རྩི་དང་གཏོར་མའི་སྣོད་ལ་རེག་
པས་མི་གཙང་བ་བསྲེགས། ཡྃ་སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས། སྐྱོན་ཐམས་ཅད་དག་པར་བྱས། བྷྲཱུྃ་སྤྲོས་པས་བྷནྡྷ་འབར་བའི་སྣོད་ཆེན་པོར་
གྱུར༑ ཨོ་སྤྲོས་པས་འདོད་པའི་ཡོན་ཏན་བསམ་གྱིས་མི་ཁྱབ་པས་གང་བར་གྱུར། ཨོཾ་སྭ་བྷ་ཝ་ཤུདྡྷསརྦ་དྷརྨཱཿ སྭ་བྷ་ཝ་ཤུདྡྷོ྅ཧཾ། སྟོང་པར་གྱུར། སྟོང་པའི་ངང་ལས་
ཡྃ་ལས་རླུང་རཾ་ལས་མེ་ཀཾ་ལས་མི་མགོའི་སྒྱེད་བུ་གསུམ་གྱི་སྟེང་དུ་ཨ་ལས་བྱུང་བའི་ཐོད་པ་ཡངས་པར་ཧཱུྃ་ཨོཾ་ཧཱུྃ་ཧྲཱིཿ ཨཱཋལས་ཤ་ལྔ་བདུད་རྩི་ལྔ་ཡེ་ཤེས་ལྔ་ཡི་ངོ་བོར་གྱུར། །
རླུང་གཡོས་མེ་སྦར། རྫས་རྣམས་འོད་དུ་ཞུ་བའི་རླངས་པ་ཧཱུྃ་ཨོཾ་སྭཱ་ཨཱཿ ཧཱ༔ ལས་ཕྱག་མཚན་ལྔར་གྱུར། ཧཱུྃ་བཛྲ་དྷཱིཀ །ཨོཾ་ཛཱི་ན་ཛིཀ སཱ་རཏྣ་དྷྲྀཀ །ཨཱཨ་རོ་ལི་

ཀ ༑ཧཱ་པྲཛྙཱ་དྷིཀ །ཅེས་བརྗོད། ཧེ་རུ་ཀ་ཡབ་ཡུམ་བཅུར་གྱུར། ས་མ་ཡ་ཧཱུྃ། ཞེས་བརྗོད། སྦྱོར་བའི་མེས་འོད་དུ་ཞུ། ཨོཾ་ཨཱཿཧཱུྃ་དུ་གྱུར། དེ་ལས་འོད་འཕྲོས་པས་
འཇིག་རྟེན་དང་འཇིག་རྟེན་ལས་འདས་པའི་བདུད་རྩི་བཀུག་ནས་བསྟིམ་འོག་གི་བདུད་རྩི་དང་འདྲེས་པས་ཁ་དོག་དྲི་རོ་ནུས་པ་ཕུན་སུམ་ཚོགས་པ་དང་ལྡན་པར་གྱུར་པར་བསམ།
ཨོཾ་ཨཱཿ ཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧཱིཐཱ། ཞེས་བརྒྱ་རྩ་བརྒྱད་དང་། ཨོཾ་ཨཱཿ ཧཱུྃཏེ་ཛ་བ་ལིཾ་ཏ་བ་ལི་བ་ཏི་གུཧྱ་སིདྡྷི་ས་མ་ཡ་ཧཱུྃ་ཧཱུྃཐཱ། ཞེས་པས་བདུན་གྱིས་བྱིན་གྱིས་བརླབས། རཀྟའི་སྣོད་ཨ་
ལས་ཐོད་པ་ཡངས་པར་ར་ལས་དགྲ་བགེགས་བསྒྲལ་བའི་ཁྲག་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཞེས་བྱིན་གྱི་བརླབས་ལ། མ་སཱུརྱ་མཎྜལ་ར་སྤ་ར་ཎ་
ཕཊ༑ སཾ་ཧ་ར་ཎ་ཧཱུྃ། ཨོཾ་ཨཱཿཧཱུྃ་མ་ཧཱ་རཀྟ་ཛྭ་ལ་མཎྜལ་ཧཱུྃ་ཧཱིཐཱ། ཞེས་པས་ལན་གསུམ་མམ་ལྔས་བྱིན་གྱིས་བརླབས། ཡང་། ཧཱུྃ་སྤ་ར་ཎ་ཕཊ། སཾ་ཧ་ར་ཎ་ཧཱུྃ། ཨོཾ་བཛྲ་ཀཱི་ལི་ཀཱི་
ལ་ཡ། ཕུར་པ་རྡོ་རྗེ་གཞོན་ནུའི་ལུས་ལ་ཁྲོ་བོ་བཅུས་བརྒྱན་པར་གྱུར་པར་བསྒོམ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཞེས་ལན་གསུམ་མམ་ལྔའམ་བདུན་བརྗོད་པས་བྱིན་གྱིས་

༄༅། །བརླབ་བོ། དངོས་གཞི་ནི། དང་པོ་རང་གི་སེམས་མ་བཅོས་པ་སྟོང་པ་ཉིད་སྤྲོས་པ་དང་བྲལ་བ་ཆོས་ཐམས་ཅད་ཀྱི་རང་བཞིན་དེ་བཞིན་ཉིད་ཀྱི་ཏིང་ངེ་འཛིན་དང་སྟོང་
པ་ཉིད་དེས་འཁོར་འདས་ཀྱི་ཆོས་ཐམས་ཅད་ལ་ཁྱབ་ཅིང་། དེ་ལྟར་མ་རྟོགས་པ་རྣམས་ལ་རབ་ཏུ་བརྩེ་བའི་སྙིང་རྗེ་བསྒོམ་པ་ཀུན་ཏུ་སྣང་བའི་ཏིང་ངེ་འཛིན་དང་། ཐབས་
ཤེས་རབ་གཉིས་མེད་རང་རིག་གསལ་ལ་མ་འགགས་པ་དེ་ཡི་གེ་ཧཱུྃ་སྔོན་པོ་གཅིག་ཏུ་གྱུར་ལ་རྟེན་དང་བརྟེན་པར་བཅས་པའི་དཀྱིལ་འཁོར་བསྐྱེད་པ་རྒྱུའི་ཏིང་ངེ་འཛིན་ཏེ། 
ཨོཾ་མ་ཧཱ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་དྷརྨ་དྷཱ་ཏུ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། རྡོ་རྗེ་ཁྲོ་བོས་ཞེ་སྡང་གཅོད། །མཚོན་ཆེན་སྔོན་པོ་ཆེར་འབར་བ། །ནམ་མཁའི་
དཀྱིལ་དུ་ཐིག་ལེ་ཤར། །སྲོག་གི་སྒོ་རུ་ཤར་བ་དང་། །སྙིང་གི་དཀྱིལ་དུ་བསྒོམ་པར་བྱ། །ཧཱུྃ་རཾ་ཡཾ་ཁཾ། སྤ་ར་ཎ་ཕཊ། ཧཱུྃ་ལས་རཾ་ཆད་སྣོད་བཅུད་ཀྱི་འཇིག་རྟེན་
བསྲེགས༑ ཡྃ་སྤྲོས་པས་རླུང་གིས་གཏོར། ཁཾ་སྤྲོས་པས་ཆུས་བཀྲུས་སྐྱོན་ཐམས་ཅད་དག་པར་བྱས། ཨེ་ཡཾ་ཁཾ་རཾ་ལཾ་རཾ་ཀཾ ཨེ་སྤ་ར་ཎ་ཕཊ། ཧཱུྃ་ལས་ཡི་གེ་དེ་

དག་འཕྲོས་པས་རྟེན་གྱི་དཀྱིལ་འཁོར་དུ་གྱུར། ཨེ་ལས་མཁའ་དབྱིངས་དག་པ་ནམ་མཁའི་དཀྱིལ། །ཡཾ་ལས་རླུང་ཆེན་རྒྱ་གྲམ་སྲ་ཞིང་བརྟན། །དེ་སྟེང་ཝཾ་ལས་བྱུང་
བའི་ཆུ་དཀྱིལ་དཀར། །རཾ་ལས་མེ་བྱུང་བསྐྱོད་པ་དེ་ཡི་ཕྱིར། །ལཾ་ལས་ས་ཡི་དཀྱིལ་འཁོར་བརྟེན་པར་གྱུར། །དེ་སྟེང་རཀྟའི་རྒྱ་མཚོ་རྦ་ཀློང་འཁྲུག །དབུས་སུ་ཀེང་
རུས་རི་རབ་བརྩེགས་པའི་སྟེང་། །གྲུ་གསུམ་མཐིང་ནག་མུ་ཁྱུད་རྡོ་རྗེས་སྤྲས། ཛཿ བྃ་པདྨ་མཎྜལ། མ་སཱུ་རྱ་མཎྜལ། ཨ་ཙནྡྲ་མཎྜལ། མ་ཧཱ་དེ་ཝ་ཛཿ ཨུ་མ་དེ་
ཝཱི་ཛཿ པདྨ་ཉི་མ་ཟླ་བ། དབང་ཕྱུག་ཕོ་མོ་བསྣོལ་བའི་གདན་གྱི་སྟེང་དུ། རྒྱུའི་ཏིང་ངེ་འཛིན་གྱི་ཧཱུྃ་དེ་བབས་པ་ལས་འོད་འཕྲོས་དོན་གཉིས་བྱས་ཚུར་འདུས་ཏེ་འོད་དུ་
ཞུ་ནས་རང་ཉིད་རྡོ་རྗེ་གཞོན་ནུའི་སྐུར་གྱུར་པ་ནི། ཧཱུྃ་སྤ་ར་ཎ་ཕཊ། སཾ་ཧ་ར་ཎ་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ལན་གསུམ། ཧཱུྃ། གདན་སྟེང་
བདག་ཉིད་ཁྲོ་བོའི་རྒྱལ། །བཅོམ་ལྡན་རྡོ་རྗེ་གཞོན་ནུའི་སྐུ། །མཐིང་ནག་ཞལ་གསུམ་ཕྱག་དྲུག་པ། །གཡས་དཀར་གཡོན་དམར་དབུས་མཐིང་ཞལ། །རྡོ་རྗེ་རྩེ་དགུ་

༄༅། །རྩེ་ལྔ་དང་། །མེ་དཔུང་འབར་བ་རྩེ་གསུམ་རྣམས། །གཡས་གཡོན་གཉིས་གཉིས་ཕྱག་གིས་བསྣམས། །མཐའ་གཉིས་ཕུར་འདྲིལ་སྐུ་ཆེ་རགས། །
མཆེ་གཙིགས་སྤྱན་གསུམ་ཟླུམ་ཞིང་དམར། །རལ་པ་ཁམ་པ་གྱེན་དུ་བརྗེས། །གླང་ལྤགས་ཞིང་ཆེན་གཡང་གཞི་གསོལ། །སྟག་གི་པགས་པའི་འོག་པག་ཅན། །
དཀར་དམར་ལྗང་ནག་སྦྲུལ་གྱིས་བརྒྱན། །དབུ་རྒྱན་སེ་རལ་སྐེད་ཆིངས་དང༌། །ཕྱག་དང་ཞབས་རྣམས་རྣམ་པར་སྤྲས། །ཐོད་སྐམ་ལྔ་ཡིས་དབུ་ལ་བརྒྱན། །རློན་པ་
ལྔ་བཅུས་དོ་ཤལ་བྱས། །རཀྟ་ཞག་དང་ཐལ་ཆེན་གྱིས། །ཐིག་ལེ་ཟོ་རིས་ཚོམ་བུར་བྱས། །སྣ་ཚོགས་རིན་ཆེན་རྒྱན་གྱིས་སྤྲས། །ཞབས་བཞི་གཡས་བསྐུམ་གཡོན་
བརྐྱངས་ནས། །དབང་ཕྱུག་ཁ་སྦུབ་མགོ་བོ་དང་། །ཨུ་མའི་ནུ་མ་རབ་ཏུ་བརྫིས། །ཡེ་ཤེས་མེ་དཔུང་དབུས་ན་བཞུགས། །རང་གི་ཕུང་པོ་ཁམས་དང་སྐྱེ་མཆེད་སྐྲ། །
ཉི་ཁྲི་ཆིག་སྟོང་བ་སྤུ་བྱེ་བ་ཕྲག །ཕྱེད་དང་བཞི་ལ་སོགས་པ་ཐམས་ཅད་ཀྱང་། །རྡོ་རྗེ་གཞོན་ནུ་རང་དང་འདྲ་བས་གོ་མཚམས་མེད་པར་གཏམས་པར་གྱུར། སྙིང་རྗེས་

བསྒྲལ་བའི་དམ་ཚིག་ནི། །བསད་ཅིང་མནན་པ་ཉིད་མིན་ཏེ། ཕུང་པོ་རྡོ་རྗེའི་བདག་ཉིད་དེ། །རྣམ་པར་ཤེས་པ་རྡོ་རྗེར་བསྒོམ། །བྷྲཱུྃ་བི་མ་ན་མ་སཱུརྱ་ཧཱུྃ་ཛྙཱ་ན་སཏྭ་
ཀྲྀཥྞ་ཤུ་ཀ་པཉྩ་བཛྲ་ཧཱུྃ། ཨོཾ་བཛྲ་ཀཱི་ལི་ཀཱི་ལ་སརྦ་བིགྷྣན་བནྡྷ་ཧཱུྃ་ཕཊ། ཨོ་དཱིབྷ་ཙཀྲ་ཧ་ན་ཧ་ན་ཧཱུྃ་ཕཊ། ཡུམ་ཆེན་འཁོར་ལོ་རྒྱས་འདེབས་སྔོ། །ཞལ་གཅིག་ཕྱག་
གཉིས་གཡས་འཁོར་ལོ། །གཡོན་པས་ཐོད་ཁྲག་ཡབ་ལ་སྟོབས། །གཟིག་གི་པགས་པའི་ཤམ་ཐབས་ཅན། །རུས་པའི་རྒྱན་ལྔས་སྐུ་ལ་བརྒྱན། །ཐོད་སྐམ་ལྔ་ཡིས་
དབུ་རྒྱན་ཅན། །སྐམ་པོ་ལྔ་བཅུས་དོ་ཤལ་བྱས། །སྦྲུལ་དང་རིན་ཆེན་རྒྱན་གྱིས་བརྒྱན། །རཀྟ་ཞག་དང་ཐལ་ཆེན་གྱི། །ཐིག་ལེ་ཟོ་རིས་ཚོམ་བུར་བྱས། །ཞབས་
གཉིས་གཡས་གཡོན་བརྐྱང་བསྐུམ་གྱིས། །ཡབ་ཀྱི་གཡོན་ནས་འཁྱུད་པས་བཞུགས། །རྡོ་རྗེ་གཞོན་ནུའི་རིག་འཛིན་རྣམས། །འཁོར་བ་རྡོ་རྗེར་གྲུབ་པར་མཛོད། །
ཨོཾ་སྤ་ར་ཎ་ཕཊ། སཾ་ཧ་ར་ཎ་ཧཱུྃ། འཁོར་བ་རྡོ་རྗེ་ཕུར་པའི་ལྷ། །ཡེ་ཤེས་ཁྲོ་བོ་གྲུབ་པར་མཛོད། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛཿ 

༄༅། །ཨོཾ་བཛྲ་ཡཀྵ་ས་ད་ཧཱུྃ་ཛཿ ཨོཾ་བཛྲ་བྷེ་ར་བེ་ཧཱུྃ་ཧཱུྃ། ཨོཾ་བཛྲ་ཨ་མྲྀ་ཏ་ཧཱུྃ་བྃ། ཨོཾ་བཛྲ་མཱ་ར་ཎི་ཧཱུྃ་ཧོཿ སྐུ་གསུང་ཐུགས་བྱིན་གྱིས་རླབས་པའི་སྐབས་སུ་དཔྲལ་བ་མགྲིན་པ་སྙིང་གར་
ཨོ་ཨཱཿ ཧཱུྃ་བསམ་ནས་དེ་དག་ལས་འོད་ཟེར་འཕྲོས་པས་སངས་རྒྱས་ཐམས་ཅད་ཀྱི་སྐུ་གསུང་ཐུགས་རྡོ་རྗེ་གསུམ་གྱི་རྣམ་པར་སྤྱན་དྲངས་ནས་རང་གི་གནས་གསུམ་དུ་ཐིམ་པས་ལུས་ངག་ཡིད་གསུམ་རྡོ་རྗེ་གསུམ་དུ་གྱུར་པ་བསམས་ལ། སངས་རྒྱས་
ཀུན་གྱི་ཡེ་ཤེས་སྐུ། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །སྐུ་ཡི་གཏེར་དུ་བདག་བསྐྱེད་ཅིག །ཨོ་
སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སངས་རྒྱས་ཀུན་གྱི་ཡེ་ཤེས་གསུང་། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་
བའི་ཁྲོ་བོ་མི་བཟད་པ། །གསུང་གི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཝཱཀྐ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སངས་རྒྱས་ཀུན་གྱི་ཡེ་ཤེས་ཐུགས། །རྡོ་རྗེའི་དེ་
ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །ཐུགས་ཀྱི་གཏེར་དུ་བདག་བསྐྱེད་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྲ་བྷུ་

ཝ་ཨཱཏྨ་ཀོ྅ཧཾ། ཡང་ཐུགས་ཀ་ནས་འོད་འཕྲོས་ཁྲོ་བོའི་རིགས་ལྔ་དཔག་ཏུ་མེད་པ་སྤྱན་དྲངས་ཏེ་དབང་བསྐུར་བར་གསོལ་བ་གདབ་པར་བསམ་ཞིང་། ཐབས་ཀྱི་སྤྱོད་པས་སེམས་ཅན་དོན། །བྱམས་དང་སྙིང་
རྗེས་གང་འདུལ་བ། །སངས་རྒྱས་ཕྲིན་ལས་རྫོགས་པར་མཛོད། །དབང་དང་བྱིན་རླབས་འདིར་སྩོལ་ཅིག །ཅེས་བརྗོད། དེ་ནས་ཡེ་ཤེས་ཀྱི་ཆུས་དབང་བསྐུར་བས་ལུས་ཐམས་ཅད་གང་།
དྲི་མ་ཐམས་ཅད་དག །ཆུ་ལྷག་མ་ཡར་ལུད་པ་ལས་སྤྱི་བོར་ཧེ་རུ་ཀ་ཡབ་ཡུམ་གྱིས་དབུར་བརྒྱན་པར་བསམ་ཞིང་། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷི་ཤྭ་རི་ཨོཾ། ཨོཾ་རཏྣ་
ཤྲཱི་ཧེ་རུ་ཀ་རཏྣ་ཀྲོ་དྷི་ཤྭ་རི་ཧཱུྃ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷི་ཤྭ་རི་ཧཱུྃ༔ ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷི་ཤྭ་རི་ཨཱཿ ཕུར་རྫས་ཀྱི་དཀྱིལ་འཁོར་ནི་ཨེ་སྤ་ར་ཎ་ཕཊ། ཅེས་བརྗོད་ནས་ཕུར་
གདན་ཨེ་ལས་གྲུ་གསུམ་མཐིང་ནག་འབར་བར་བསྐྱེད། སརྦ་ཤཱ་ཧཱུྃ་བིགྷ་ནན་ཛཿཧཱུྃ་བྃ་ཧོཿ ཞེས་བརྗོད་དུས་གྲུ་གསུམ་གྱི་དབུས་སུ་དགྲ་བགེགས་ཐམས་ཅད་བཀུག་པར་བསམ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་
ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷ་ནན་རཀྵ་རཀྟ༔ ཞེས་བརྗོད་པའི་དུས་མདུན་གྱི་ཕུར་པ་གུ་གུལ་གྱིས་བདུག་ཅིང་ཡུངས་ཀར་གྱིས་བྲབ། རང་གི་སྙིང་གའི་ཧཱུྃ་ལས་ཧཱུྃ་ཆད་པས་སྲས་མཆོག་ཞལ་

༄༅། །གསུམ་ཕྱག་དྲུག་པ་ཞབས་བཞི་པའི་སྐུར་བསམ། སྐྱེ་མེད་རྣམ་དག་ཆོས་ཀྱི་དབྱིངས་ཉིད་ལས། །སྐྱེ་བའི་ཆོ་འཕྲུལ་འཇིགས་པའི་སྐུར་སྟོན་པ། །ཕྱོགས་བཅུའི་རྒྱལ་བ་
ཡབ་ཡུམ་མ་ལུས་ཀུན། །སངས་རྒྱས་འདུས་པའི་སྲས་མཆོག་ཀཱི་ལ་ཡ། །སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །བཞེངས་ཤིག་བཞེངས་ཤིག་ཆོས་ཀྱི་དབྱིངས་ནས་
བཞེངས༑ །ཞེས་པས་ཆོས་སྐུ་ལས་ལོངས་སྐུ་ཧེ་རུ་ཀར་བཞེངས་པར་བསྐུལ་བས་མཁའ་ནང་ནས་ལོངས་སྐུ་ཡབ་ཡུམ་སྤྲུལ་པར་བསམ་སྟེ། ཕྱག་མཚན་གཙོ་བོ་དང་འདྲའོ། །དེ་ནས་ལོངས་སྐུ་ལས་སྤྲུལ་སྐུ་སྲས་མཆོག་སྤྲུལ་པར་གསོལ་བ་
གདབ་པའི་ཕྱིར། ཧཱུྃ། དབུས་ཀྱི་མཐིང་ནག་གྲུ་གསུམ་དཀྱིལ་འཁོར་ནས། །རྡོ་རྗེ་འདུས་པའི་སྲས་མཆོག་ཀཱི་ལ་ཡ། །ཞེ་སྡང་བདུད་འདུལ་ཁྲོ་རྒྱལ་དབྱིངས་ནས་བཞེངས། །
སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །མཐིང་ནག་གྲུ་གསུམ་འབར་བའི་གནས་འདིར་གཤེགས། །བཛྲ་ཀཱི་ལི་ཀཱི་ལ་ཡ་ཛཿ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷ་ནན་བྷནྡྷ་
ཧཱུྃ་ཕཊ། ཅེས་པ་ལོངས་སྐུ་ལས་སྤྲུལ་སྐུ་སྲས་མཆོག་སྟོད་ཁྲོ་བོ་ཞལ་གསུམ་ཕྱག་དྲུག་པ། སྨད་ཕུར་བུའི་རྣམ་པ་ཅན་དུ་བསམ། དེའི་སྤྱི་བོར་ཨོ། སྐེད་པར་ཧྲཱིཿ རྩེ་མོར་ཕཊ། ཅེས་པས་སྐུ་གསུང་ཐུགས་བྱིན་བཅུ་གཅིག་

གྱིས་བརླབས། བཛྲ་ས་མཱ་ཛཿ ཞེས་པས་ཡེ་ཤེས་པ་སྤྱན་དྲངས། ས་མ་ཡ་ཧོཿ ས་མ་ཡ་ཧཱུྃ། ཛཿ ཧཱུྃ་བྃ་ཧོཿ ཡེ་ཤེས་པ་བསྟིམ། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། སོགས་ལྔས་གོང་
བཞིན་དབང་བསྐུར། མ་སཱུརྱ་མཎྜལ། ཨ་ཙནྡྲ་མཎྜལ་ཧཱུྃ་ཨཱༀ་ཧཱུྃ་སྭཱ་ཨཱཧཱ། སྭཾ་མཱཾ་ལཾ་བྭཾ་ཏྭཾ། ས་མ་ཡ་ཧཱུྃ། བཛྲ་ཨཉྫལི་ཧཱུྃ། བཛྲ་བནྡྷ། བཛྲ་ཨཉྫ་ལི་ཛ ཞེས་དང་
ཕུར་པ་ཆུ་སྲིན་རྣམ་གྲོལ་གྱི་ཕྱག་རྒྱས་བཟུང་ནས། དཱིབྷ་ཙཀྲ་ཕུར་པའི་ལྷ། །མཐིང་ནག་གཅེར་བུ་རལ་པ་ཅན། །སྐུ་སྟོད་ཁྲོ་བོ་ཆེན་པོ་ལ། །ཞལ་གསུམ་ཕྱག་ཀྱང་དྲུག་པ་སྟེ། །
དབུ་ལ་རིགས་ལྔའི་སངས་རྒྱས་རྫོགས། །ལྟེ་བ་མན་ཆད་སྐུ་ཡི་ཆ། །ཨུཏྤལ་སྔོན་པོའི་འདབ་འདྲ་བ། །འབར་བའི་ཕྲེང་བ་འཁྲིགས་པའི་འོད། །ལྕགས་ཀྱི་ཕུར་པ་
ཟུར་གསུམ་པ། །དྲག་པོར་གྱུར་པའི་ཕུར་པ་སྟེ། །བཏབ་ན་ལྷ་ཡང་བརླག་འགྱུར་ན། །གནོད་བྱེད་བགེགས་ལ་སྨོས་ཅི་དགོས། །ལྟེ་བ་མན་ཆད་སོགས་ལ་ཕུར་བུ་བསྒྲིལ་ནས།
ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། བཛྲ་ཨ་བྷི་ཥིཉྩ་ཧཱུྃ། ཨོ་དཱིཔྟ་ཙཀྲ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། ཙཀྲ་ཨ་བྷི་ཥིཉྩ དཔྲལ་བར། ཨོ་དཱིཔྟ་རཏྣ་

༄༅། །ཀཱི་ལི་ཀཱི་ལ་ཡ་སརྦ་བིགྷཱན་བནྡྷ་ཧཱུྃ་ཕཊ། རཏྟ་ཨ་བྷི་ཕུར་པའི་མགོ་སྤྱི་གཙུག་ཏུ་རེག ཥིཉྩ།   རྣ་ལྟག་གཡས་པར། ཨོ་དཱིཔ་པདྨ་ཀཱི་ལི་ཀཱི་ལ་ཡ་སརྦ་བིགྷཱན་བྷནྡྷ་ཧཱུྃ་ཕཊ། 
པདྨ་ཨ་བྷི་ཌི། ལྟག་པ། ཨོ་དཱིཔྟ་ཀརྨ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཀརྨ་ཨ་བྷི་ཥིཉྩ། རྣ་ལྟག་གཡོན་པར། ཨོཾ་སརྦ་ཏ་ཐཱ་ག་ཏ་ཀཱ་ཡ་ཨ་བྷི་ཥིཉྩ་ཨོཾ།
དཔྲལ་བར། ཨོཾ་སརྦ་ཏ་ཐཱ་ག་ཏ་ཝཱཀྐ་ཨ་བྷི་ཥིཉྩ་ཨཱཿ མགྲིན་པར། ཨོཾ་སརྦ་ཏ་ཐཱ་ག་ཏ་ཙིཏྟ་ཨ་བྷི་ཥིཉྩ་ཧཱུྃ། སྙིང་ཁར་རེག་པ། ཁྲོ་བོ་ཁྲོ་མོ་ཐམས་ཅད་ཀྱི་ཕྲིན་ལས་བདག་ལ་འདུས་པར་བསམ། དེ་ནས་
རང་གི་སྙིང་ག་ནས་འོད་ཟེར་འཕྲོས་པས་རྡོ་རྗེ་གཞོན་ནུ་ལྷ་ལྔ་བཅུ་རྩ་གཅིག་གི་དཀྱིལ་འཁོར་ལ་དམ་ཅན་སྲུང་མས་བསྐོར་བ་མདུན་གྱི་ནམ་མཁར་བྱོན་པར་བསམ་ཞིང་བཛྲ་ས་མཱ་ཛཿ 
བཅོམ་ལྡན་རྡོ་རྗེ་གཞོན་ནུ་ཡབ་ཡུམ་དང༌། །སྤྲུལ་པ་ཡང་སྤྲུལ་བཀའ་སྡོད་སྲུང་མའི་ཚོགས། །གློག་ལྟར་མྱུར་བའི་ཐུགས་རྗེས་འདིར་གཤེགས་ནས། །ཀཱི་ལ་ཡ་ཡི་
དངོས་གྲུབ་སྩལ་དུ་གསོལ། །ཨོཾ་བཛྲ་ཀཱི་ལི་ཀཱི་ལ་ཡ་ས་པ་རི་ཝཱ་ར་ས་མཱ་ཛཿ ཛཿཧཱུྃ་བྃ་ཧོཿ སྔགས་ཀྱི་སྒང་ལ་རྡོ་རྗེ་གཡབ་ཅིང་དྲིལ་བུ་རྒྱུན་དཀྲོལ་བྱེད། ཞེས་པ་དང་། ཡང་དག་དོན་དུ་དག་

མོད་ཀྱང་། །འགྲོ་བ་ཀུན་གྱི་དོན་སླད་དུ། །ཕྱག་དང་ཞབས་ནི་བསིལ་ནས་ཀྱང་། །རྡོ་རྗེའི་གདན་ལ་བཞུགས་སུ་གསོལ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་ཧསྟ་རྡོ་རྗེ་གཡབ་
ཅིང་དྲིལ་བུ་དཀྲོལ་ཙ་པཱདྱཾ་པྲ་ཏིཙྪ་བཛྲ་ཨཱ་ས་ན་ཏིཥྛ་ན། ཞེས་པས་ཞབས་བསིལ་དང་གདན་འབུལ། བདེ་བར་གཤེགས་སོ་ཁྲོ་རྒྱལ་གཙོ། །རྒྱལ་བ་རྒྱ་མཚོའི་ཡེ་ཤེས་ཀྱིས། །སྲིད་པའི་རྒྱ་
མཚོ་མཐའ་ཡས་ཀུན། །ཀུན་བཟང་མཆོད་སྤྲིན་མཆོག་ཏུ་རོལ། །ན་མཿ དྲིལ་བུ་རྒྱུན་དཀྲོལ་སརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷེ ཝསརྦ་ཐཱ་ཁཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་ཧཱ།
ཞེས་མཆོད་པ་ཐམས་ཅད་ཀྱིས་མཆོད། སྒེག་ཕྲེང་གླུ་གར་བདུག་པ་མེ་ཏོག་མ། །མར་མེ་དྲི་མ་ཉེར་སྤྱོད་རོལ་མོའི་སྒྲ། །ཕྱོགས་བཅུ་འཇིག་རྟེན་ནམ་མཁའི་ཁམས་བཀང་ནས། །
བླ་མ་དཀྱིལ་འཁོར་དམ་ཅན་སྲུང་མ་ལ། །རྣམ་དག་བློ་ཡི་མོས་བློས་བདག་འབུལ་ན། །བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། །བཛྲ་ལཱ་སྱ་ཧཱུྃ།འདི་ནས་ཤབྡའི་བར་ཌཱ་མ་རུ་
རྒྱུན་དཀྲོལ་དང་དྲིལ་བུ་སུམ་བརྡུང་བྱ། བཛྲ་མཱ་ལེ་ཧཱུྃ། བཛྲ་གཱིརྟི་ཧཱུྃ༔ བཛྲ་ནིརྟི་ཨཱཿ བཛྲ་དྷུཔྤེ་ཧཱུྃ། བཛྲ་པུཥྤེ་ཏྲཱྃ། བཛྲ་ཨཱ་ལོ་ཀེ་ཧྲཱིཿ བཛྲ་གནྡྷེ་ཨཱཿ ཨོཾ་བཛྲ་པུཥྤེ་ཨཱཿ ཧཱུྃ།

༄༅། །ཨོཾ་བཛྲ་དྷུཔྤེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝིདྱ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། ནང་མཆོད་ནས་བདུད་རྩི་བླངས་ཤིང་གཏོར། རང་
བྱུང་གདོད་ནས་དག་པ་ཡི། །རྩ་བརྒྱད་སྟོང་ལ་སྦྱར་བའི་སྨན། །རིགས་ལྔ་དམ་ཚིག་ལྔ་ཡི་དངོས། །ཡེ་ཤེས་ལྔ་རྫོགས་གྲུབ་པའི་རྫས། །རྒྱུད་ལྔའི་སེམས་ཅན་ཀུན་
སྒྲོལ་ཕྱིར། །དུག་ལྔ་སེལ་བའི་བདུད་རྩི་འདི། །ཇི་སྙེད་སངས་རྒྱས་ཐམས་ཅད་དང་། །བྱང་ཆུབ་སེམས་དཔའི་ཚོགས་ཆེན་པོ། །ཐུགས་དམ་དབྱིངས་ནས་བསྐུལ་
བའི་ཕྱིར། །ཕྱོགས་བཅུའི་སངས་རྒྱས་སྲས་བཅས་ལ། །སྐུ་གསུང་ཐུགས་ཀྱི་ངང་ཉིད་དུ། །བདག་ཅག་དད་པས་འབུལ་ལགས་ཀྱི། །བཞེས་ཏེ་ཀུན་ཏུ་དགྱེས་མཛོད་
ལ༑ །འཕྲུལ་གྱི་དངོས་གྲུབ་སྩལ་དུ་གསོལ། །ན་མསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི། རྒྱལ་བ་ཀུན་དངོས་རྩ་བའི་བླ་མ་དང་། །
རིག་འཛིན་རིག་པའི་རྒྱུད་པ་མ་ལུས་དང་། །དཔལ་ཆེན་རྡོ་རྗེ་གཞོན་ནུ་ཡབ་ཡུམ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེར་དགོངས་

དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི། །འཇིགས་བྱེད་ཆེན་པོ་ཁྲོ་བཅུ་ཡབ་ཡུམ་དང་། །སྤྲུལ་པའི་ཁྲ་ཐབས་ཡབ་ཡུམ་ཉི་ཤུ་དང་། །སྒོ་མ་
བཞི་དང་སྲས་མཆོག་ཕུར་བུའི་ཚོགས། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེ་ཆེ་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་
ཁ་ཁ་ཁཱ་ཧི་ཁཱ་ཧི། ཕྱི་ནང་མཁའ་འགྲོ་འཁོར་བཅས་ཐམས་ཅད་དང་། །གིང་ཆེན་བཅོ་བརྒྱད་གིང་ཕྲན་འབུམ་སྡེ་དང་། །དཔག་བསམ་ཤིང་ལྷ་རེ་མ་ཏི་རྣམས་ལ། །
རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཐུགས་རྗེས་ཆེ་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི། ཤྭ་ན་མུ་ཁ་བདག་
ཉིད་ཆེན་མོ་དང་། །བསེ་ཡི་ལྷ་མོ་ཕྱོགས་བཅུའི་རྣལ་འབྱོར་ཚོགས། །དམ་སྲུང་མཆེད་ལྕམ་བརྟན་པ་བཅུ་གཉིས་ལ། །རྣམ་དག་བདུད་རྩིའི་དམ་རྫས་མཉེས་མཆོད་
འབུལ༑ །ཐུགས་རྗེ་ཆེ་དགོངས་དབང་དང་དངོས་གྲུབ་སྩོལ། །མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི། དྲིན་ཆེན་རྩ་བའི་བླ་མའི་ཞལ་དུ་ཁཱ་ཧི། བརྒྱུད་པའི་བླ་མ་རྣམས་

༄༅། །ཀྱི་ཞལ་དུ་ཁཱ་ཧི། ཆོས་སྐུ་ཀུན་ཏུ་བཟང་པོའི་ཞལ་དུ་ཁཱ་ཧི། ལོངས་སྐུ་རྡོ་རྗེ་སེམས་དཔའི་ཞལ་དུ་ཁཱ་ཧི། སྤྲུལ་སྐུ་པདྨ་འབྱུང་གནས་ཞལ་དུ་ཁཱ་ཧི། 
དཀྱིལ་འཁོར་ལྷ་ཚོགས་རྣམས་ཀྱི་ཞལ་དུ་ཁཱ་ཧི། ཁྱད་པར་ཆོས་སྐྱོང་སྲུང་མའི་ཞལ་དུ་ཁ་ཁ་ཁཱ་ཧི་ཁཱ་ཧི། རང་གི་ལྕེ་ལ་ནང་མཆོད་བཞག་ནས། བྱང་ཆུབ་མཆོག་ཏུ་ཐུགས་བསྐྱེད་
ནས༑ །དུས་གསུམ་རྒྱལ་བའི་གདུང་འཚོབ་པའི། །རིག་འཛིན་བདག་ཅག་འཁོར་བཅས་ལ། །སྐུ་གསུང་ཐུགས་ཀྱི་དངོས་གྲུབ་སྩོལ། །ཀཱ་ཡ་སིདྡྷི་ཨོ། ཝཀྐ་སིདྡྷི་
ཨཱཿ ཙིཏྟ་སིདྡྷི་ཧཱུྃ། འཁྲིས་པའི་མཆོད་ཆེན་མཉམ་སྦྱོར་བ། །ཐབས་དང་ཤེས་རབ་གཉིས་མེད་པའི། །པདྨོ་ལ་ནི་རྡོ་རྗེ་ཞུགས། །བདག་ཉིད་མཆོད་པས་མཉེས་
པར་བྱོས། །ས་མ་ཡ་ཧོཿ ས་མ་ཡ་སྟཱཾ། རྭ་གོ་ཨ་ནུ་རཱ་ག་ཡ་མི་བོ་དྷི་ཙིཏྟ། མཉམ་པའི་སྒྲུབ་རྫས་ཆེན་པོ་སྟེ། བདག་དང་མཉམ་པའི་ཚོགས་ལ་འབུལ། །བཟའ་
དང་བཅའ་དང་བཏུང་དང་བགོ །ལོངས་སྤྱོད་ལྔ་ལྡན་ཐམས་ཅད་ནི། །དཀྱིལ་འཁོར་ལ་ནི་དཀྱིལ་འཁོར་ཐིམ། །ཨ་ལ་ལ་ཏེ་དཀྱིལ་འཁོར་ཐིམ། །ཛཿཧཱུྃ་བྃ་ཧོཿ

ཤྲཱི་ཧེ་རུ་ཀ་མ་ཧཱ་བཛྲ་ཨཱ་ཝེ་ཤ་ཡ་ཨཱ་ཝེ་ཤ་ཡ་པྲ་ཝེ་ཤ་ཡ་པྲ་ཝེ་ཤ་ཡ། མ་ཧཱ་སུ་ཁ་པྲ་ཏིཙྪ་ཧོཿ པྲ་ཏི་ཤྲཱི་ཧ་ན་ཁྭ་ཧི། བསྒྲལ་མཆོད་ནི། རང་གི་ཐུགས་ཀ་ནས་ཁྲོ་བོ་ཁྲོ་མོ་ཕྲ་ཐབས་སྒོ་མ་སྲས་
མཆོག་དམ་ཅན་བཅུ་གཉིས་ཀྱི་ཚོགས་དཔག་ཏུ་མེད་པ་སྤྲོས་ནས་དགྲ་བགེགས་གདུག་པ་ཅན་ཐམས་ཅད་བསྒྲལ་བར་བསམ་ཞིང་། དམ་ཚིག་ཆེན་པོའི་དུས་ལ་རྡོ་རྗེ་གསོར་ཞིང་དྲིལ་བུ་འཁྲོལ་བབ། །སྤྲུལ་པ་ཆེན་པོའི་དུས་
ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་མོའི་དུས་ལ་བབ། །ས་བདག་ཆེན་མོའི་དུས་ལ་བབ། ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་
བའི་དུས་ལ་བབ། །བྱང་ཆུབ་མཆོག་ཏུ་སེམས་བསྐྱེད་ནས། །དུས་གསུམ་སངས་རྒྱས་སྲས་བཞིན་དུ། །རིག་འཛིན་བདག་ཅག་རྣམས་ལ་ནི། །གནོད་ཅིང་གདུག་
པའི་དགྲ་དང་བགེགས། །བདུད་དང་བར་དུ་གཅོད་པ་རྣམས། །ཁྲོ་བོ་ཆེན་པོའི་བྱིན་རླབས་ཀྱིས། །ཡུད་ཙམ་གྱིས་ནི་འདིར་ཁུག་ལ། །མངོན་སྤྱོད་ཚུལ་བཞིན་
བསྒྲལ་བ་དང་། །ལུས་ངག་ཕྱེ་མར་མཛད་ནས་ཀྱང་། །སྡུག་བསྔལ་ཉམས་སུ་མྱོང་བར་མཛོད། །ཨོཾ་ཡཾ་ཧཱུྃ་ལཾ་སྟཱཾ་བྷ་ནན། མོ་ཧཾ་གྷ་ཏ་ཡ་བྷ་ག་ཝཱན། ཧྲཱིཿ ཥྚཱི་ཝི་ཀྲྀ་ཏ་

༄༅། །བཛྲ་ཧཱུྃ་ཀ་ར་ཧཱུྃ། བཛྲ་ཀཱི་ལི་ཀཱི་ལ་ཡ། ཛཿཧཱུྃ་བྃ་ཧོཿ སརྦ་བིགྷ་ནན་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཁ་ཏཾ་ཁ་ཏཾ་ཁ་ཏཾ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ། བཛྲ་ཡཀྵ་
ཀྲོ་དྷ་ཁ་ཁ་ཁཱ་ཧི་ཁཱ་ཧི་ཧ་ཧ་ཧཱུྃ་ཧཱུྃ་ཕཊ་ཕཊ། དགྲ་བགེགས་བསྒྲལ་བའི་ཤ་ཁྲག་གིས་མཆོད་པར་བསམས་ལ། ཧེ་རུ་ཀ་འདི་ནས་བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི་བར་དུ་ཌཱ་མ་རུ་རྒྱུན་དཀྲོལ་དང་དྲིལ་བུ་དྲག་རྡུང་བྱེད། ཡི་
གནས་བཅུ་དང་། །དུར་ཁྲོད་ཆེན་པོའི་གནས་བརྒྱད་ནས། །དཔལ་ཆེན་འཁོར་བཅས་སྤྱན་དྲངས་ཏེ། །དུར་ཁྲོད་མཆོག་གི་གནས་འདི་རུ། །ཞིང་ཆེན་གསར་རྙིང་ཏི་
རར་བཅས། །དམར་གྱི་ཨརྒྷཾ་རྒྱ་མཚོར་བསྐྱིལ། །མཁའ་འགྲོ་འབར་བའི་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཿཧཱུྃ་བྃ་ཧོཿ ཤྲཱི་ཧེ་
རུ་ཀ་མ་ཧཱ་ས་མ་ཡ་རཀྟ་ས་མུ་དྲ་ཁ་ཁ་ཁཱ་ཧི་ཁཱ་ཧི་ཧྲི་ད་ཡ་པི་པ་ཐ་ཧཱུྃ་ཕཊ། ང་ནི་ཟ་བྱེད་ཆེན་པོ་སྟེ། །ཁམས་གསུམ་མ་ལུས་བསྒྲལ་བ་དང་། །གདུལ་དཀའ་མཐའ་དག་
འདུལ་བའི་ཕྱིར། །ཤ་རུས་ལ་སོགས་བཟའ་བར་བྱ། །ང་ནི་ཁྲག་འཐུང་ཆེན་པོ་སྟེ། །དམར་གྱི་ཨརྒྷཾ་རྒྱ་མཚོ་བསྐྱིལ། །འཁོར་བའི་དྲྭ་བ་གཅོད་པའི་ཕྱིར། །འཁོར་

གྱི་ཕྲ་མན་ཚོགས་རྣམས་ཀྱིས། །མ་ལུས་གཤེགས་ནས་བསྣམས་སུ་གསོལ། །ཛཿཧཱུྃ་བྃ་ཧོ། ཤྲཱི་ཧེ་རུ་ཀ་མ་ཧཱ་རུ་དྷི་ར་ཁཱ་ཧི། མ་ཧཱ་མཱཾ་ས་ཁཱ་ཧི། མ་ཧཱ་ས་སྟ་ཀ་ཁཱ་ཧི། 
མ་ཧཱ་ཨསྦི་ཁཱ་ཧི། དེ་ཐམས་ཅད་ལ་གཏོར་མའི་སྟེང་དུ་རཀྟ་སྒྲེང་། རྡོ་རྗེ་གཞོན་ནུ་ཡབ་ཡུམ་གྱི་ལྗགས་ལས་བྱུང་བའི་འོད་ཟེར་གྱི་སྦུ་གུས་གཏོར་མ་གསོལ་བར་བསམ་ཞིང་། བླ་མེད་མཆོག་གི་མཆོད་པ་དམ་པ་འདི། །
ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །ཐུགས་དམ་བཞིན་དུ་ཅི་བདེར་བཞེས་སུ་གསོལ། །ཛཿ ཧཱུྃ་བྃ་ཧོཿ ཤྲཱི་ཧེ་རུ་ཀ་
ཨི་དཾ། པུཥྤཾ། དྷ་ཤྲཱི། དཱི་པཾ། གནྡྷཾ། བ་ལིཾ་ཏ་པྲ་ཏིཙྪ་ཧོཿ གྲཱྀ་ཧ་ན་ཁཱ་ཧི། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། སྔགས་འདི་གསུམ་མམ་བདུན་གྱིས་གཏོར་མ་འབུལ། བསྟོད་པ་
ནི༑ སྒེག་ཅིང་ཚིགས་བཅད་རེ་ལ་རྡོ་རྗེ་གསོར་ཞིང་དྲིལ་བུ་བསིལ། དཔའ་དང་མི་གདུག་ཚུལ་སྟོན་ཅིང་། །དགོད་དང་གཤེ་དང་འཇིགས་སུ་རུང་བ་དང་། །སྙིང་རྗེ་རྔམ་དང་ཞི་བ་ལ་
སོགས་པ། །གར་དགུའི་རོལ་མཛད་རྡོ་རྗེ་གཞོན་ནུའི་སྐུ། །ཨེ་ཀ་ཛ་ཏཱི་གུ་ཧྱ་གསང་བའི་ཡུམ། །ཧཱུྃ་མཛད་སྒྲ་འབྱིན་ཕག་དང་རྨིགས་བུའི་མགོ །རྣམ་རྒྱལ་སྒེག་མོ་

༄༅། །སྟག་དང་བྱ་རྒོད་མགོ །དབྱུག་སྔོན་སྡེར་མོ་གཡག་དང་བྱ་རོག་མགོ །གཤིན་རྗེ་དུར་ཁྲོད་ཤ་བ་འུག་པའི་མགོ །མི་གཡོ་གཏུན་ཁུང་གཟིག་དང་ཁྭ་ཏའི་
མགོ ་རྟ་མགྲིན་གཏུམ་མོ་བྱི་ལ་པུ་ཤུད་མགོ །གཞན་གྱི་མི་ཐུབ་མངའ་སྙེམས་སྤྱང་ཁྲའི་མགོ །འཁྱིལ་པ་སྒྲ་མཛད་སེང་གེ་ཕ་ཝང་མགོ །ཁམས་གསུམ་གསོད་མ་
དྲེད་དང་སྤྲེ་མང་མགོ །སྟོབས་ཆེན་རིག་བྱེད་དོམ་དང་བྱི་བའི་མགོ །གནོད་སྦྱིན་འཇིགས་མ་བདུད་རྩི་གསོད་བྱེད་མ། །དངོས་གྲུབ་སྩོལ་བའི་ཡེ་ཤེས་ཆེན་པོའི་སྐུ། །
དཀྱིལ་འཁོར་ཆེན་པོའི་བཀའ་སྲུང་དམ་ཅན་ཚོགས། །ཕྲིན་ལས་བཞི་སྒྲུབ་དམ་ཚིག་རྗེས་གཅོད་པའི། །དཀྱིལ་འཁོར་ལྷ་ཚོགས་རྣམས་ལ་ཕྱག་འཚལ་ལོ། །གྲུ་གསུམ་
མཐིང་ནག་འབར་བའི་དཀྱིལ་འཁོར་ནས། །ཁྲོ་རྒྱལ་འདུས་པའི་སྲས་མཆོག་ཀཱི་ལ་ཡ། །རིགས་ལྔ་ཁྲོ་བཅུ་སྒོ་མ་རྣམ་པ་བཞི། །བགེགས་འདུལ་བྱང་ཆུབ་སེམས་ཀྱི་
དངོས་ལ་བསྟོད། །བཟླས་པའི་སྐབས་སུ། ཧཱུྃ་བཛྲ་ཛྷཱ་ན་ཀཱི་ལི་ཀཱི་ལ་ཡ། ཞེས་བརྗོད་དུས། རང་གི་སྙིང་གའི་ཡེ་ཤེས་སེམས་དཔའ་ལས། དེ་དང་འདྲ་བ་ཡུམ་མེད་པ་གཅིག་མདུན་དུ་བྱོན་ནས་རང་ལ་ཞལ་ཕྱོགས་པར་

བཞུགས།   ཛྙཱ་ན་སཏྭ་ཨེ་ཀྲི་ཀོ་ནཱ་བི་མ་ན། པཾ་པདྨ་མཎྜལ། མ་སཱུརྱ་མཎྜལ། ཨ་ཙནྡྲ་མཎྜལ། ཧཱུྃ་བཛྲ་ཀཱི་ལི་ཀཱི་ལ་ཡ་སརྦ་བིགྷ་ནན་བྷནྡྷ་ཧཱུྃ་ཕཊཿ ཅེས་སོགས་བརྗོད་དུས་
རང་གི་སྙིང་གར་གྲུ་གསུམ་མཐིང་ནག་གི་དབུས་སུ་པདྨ་ཉི་ཟླའི་གདན་ལ་ཡེ་ཤེས་སེམས་དཔའ་རང་འདྲ་ཡུམ་མེད་པའི་ཐུགས་ཀར་ཉི་མའི་དཀྱིལ་འཁོར་ལ་རྡོ་རྗེ་ནས་འབྲས་ཙམ་གྱི་ལྟེ་བར་ཧཱུྃ་སྔོན་པོ་ཡུངས་འབྲུ་ཙམ་གྱི་མཐར་ཀཱི་ལ་ཡའི་སྔགས་ཁ་དོག་
སྔོན་པོ་སྐྲ་ཤད་ཀྱིས་བྲིས་པ་ལྟ་བུ་གཡས་བསྐོར་དུ་བསམ་ནས། གྲུ་གསུམ་མཐིང་ནག་འབར་བའི་དཀྱིལ་འཁོར་དུ། །དབང་ཕྱུག་ཕོ་མོ་བསྣོལ་མའི་གདན་སྟེང་ནས། །བཅོམ་ལྡན་དཔལ་
ཆེན་རྡོ་རྗེ་གཞོན་ནུ་ནི། །སྐུ་མདོག་མཐིང་ནག་འཇིགས་པའི་སྐུར་སྟོན་པ། །ཡབ་ཡུམ་ཐབས་དང་ཤེས་རབ་གཉིས་སུ་མེད། །འཁོར་གྱི་ཕྲ་མན་ཕོ་ཉའི་ཚོགས་ལ་
སོགས༑ །ཡུན་རིང་དུས་ནས་བསྙེན་ཅིང་བསྒྲུབས་པའི་ལྷ། །དྲག་པོ་རང་བྱུང་དབང་དང་དངོས་གྲུབ་སྩོལ། །རང་གི་སྙིང་གའི་ཏིང་ངེ་འཛིན་སེམས་དཔའ་ལས་སྔགས་ཕྲེང་ཁ་དོག་སྔོན་པོ་འོད་
ཟེར་དམར་པོ་འཕྲོས་པས་ལྕགས་སྒྲོགས་སྦྲེལ་བ་ལྟ་བུ་རྡོ་རྗེའི་དབུས་རྭ་ནས་བྱུང་། ཡེ་ཤེས་སེམས་དཔའ་དང་རང་གི་སྣ་བུག་གཡས་ནས་ཕྱིར་འཐོན། མདུན་གྱི་ཡེ་ཤེས་སེམས་དཔའི་སྣ་བུག་གཡོན་ནས་ཞུགས། །དེའི་ཐུགས་ཁའི་ཧཱུྃ་ལ་ཐིམ།

༄༅། །ཡང་དེ་ལས་སྔགས་ཕྲེང་བྱུང་། །མདུན་གྱི་ཡེ་ཤེས་སེམས་དཔའི་ཤངས་བུག་གཡས་ནས་འཐོན། རང་གི་སྣ་བུག་གཡོན་དང་ཡེ་ཤེས་སེམས་དཔའི་ཤངས་བུག་གཡོན་ནས་ཞུགས། རྡོ་རྗེའི་དབུས་རྭ་ནས་སོང་། རང་གི་སྙིང་
གའི་ཧཱུྃ་ལ་ཐིམ་པར་བསམ་ཞིང་། སྔགས་ཕྲེང་ཕྱིར་འགྲོ་བའི་དུས་དེ་ལས་རྡོ་རྗེ་གཞོན་ནུའི་སྐུ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། བགེགས་དང་བར་ཆད་ཐམས་ཅད་ཞི་བར་བྱས། སེམས་ཅན་ཐམས་ཅད་ཡི་
དམ་གྱི་ལྷར་གྱུར། སྔགས་ཕྲེང་ནང་དུ་འོང་དུས་སངས་རྒྱས་བྱང་སེམས་བླ་མ་ཡི་དམ་ཐམས་ཅད་ཀྱི་བྱིན་རླབས། རྡོ་རྗེ་གཞོན་ནུའི་སྐུར་བྱས་ནས་རང་ལ་ཐིམ་པས་རྒྱུད་བྱིན་གྱིས་བརླབས། རང་གི་ཀཱི་ལ་ཡ་བརྗོད་པའི་ཚེ། མདུན་གྱི་བསྒྲུབ་པའི་
དཀྱིལ་འཁོར། བླ་མ་ཡི་དམ་ནམ་མཁའ་གང་བར་བཞུགས་པར་རྣམས་དང་། །སེམས་ཅན་ཡི་དམ་གྱི་ལྷར་གྱུར་པ་ཐམས་ཅད་ཀྱིས་རང་གི་སྔགས་བཟླས་གྲོགས་བྱེད་པར་བསམ་ཞིང་། སྔགས་ཕྲེང་རྒྱུན་མི་ཆད་པར་འཁོར་བ་ལ་སེམས་གཏད་པ་
ནི༑ མན་ངག་དམ་པ་ཡིན་ནོ། །བཟླས་འཕྲོ་འཇོག་པ་ན་ཡུམ་གྱི་སྔགས། ཨོཾ་དཱིཔྡ་ཙཀྲ་ཧ་ན་ཧ་ན་ཧཱུྃ་ཕཊ། ཅེས་ཅི་རིགས་པ་དང་། མ་རཀྨོ་ཡཀྨོ། ཀ་ལ་རུ་པ། སྙིང་རྩ་ལ་ཡཾ་ཡཾ། སྲོག་རྩ་
ལ་ཡཾ་ཡཾ། སྙིང་ལ་ཁྲིལ་ཁྲིལ། སྲོག་ལ་ཆུམ་ཆུམ། ཙིཏྟ་སྲོག་ལ་ཏུཾ་ཏུཾ། ཐུཾ་རིལ་རིལ། སྙིང་ཁྲག་སྲོག་ལ་ཤན་ཤན། སྙིང་ཁྲག་ཚེག་ཚེག །འུར་འུར། ཤིག་

ཤིག ༑གུལ་གུལ། ཉག་ཉག །སོད་སོད། དྷ་ཏི་མ་མ་ཤྲཱི་གྷྲཾ། ཀརྨ་ཀ་ར། མཱ་ར་སེ་ནྱ། པྲ་མརྡ་ནི་ཡེ་ཧཱུྃ་ཕཊ། ཅེས་སོགས་བཞི་སྙིང་གཅིག་ཏུ་དྲིལ་བ་ཅུང་ཟད་བཟླས་ལ། །
ཐལ་མོ་སྦྱར་བའི་བར་དུ་ཕྲེང་བ་བཅུག་ནས་ཁ་རླངས་ཕོག་པར་བྱས་ལ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་སྒོ་ནས་བྱིན་གྱིས་བརླབ་ཏུ་གསོལ།
མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་དཔལ་ཆེན་རྡོ་རྗེ་གཞོན་ནུའི་གོ་འཕང་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། བདག་དང་སེམས་ཅན་ཐམས་ཅད་
ཀྱི་སྡིག་སྒྲིབ་བགེགས་དང་བར་དུ་གཅོད་པ་ཐམས་ཅད་ཉེ་བར་ཞི་བ་དང་། ཚེ་དང་བསོད་ནམས་དཔལ་དང་འབྱོར་པ་ཐམས་ཅད་འཕེལ་ཞིང་རྒྱས་ནས། བྱམས་པ་དང་
སྙིང་རྗེ་བྱང་ཆུབ་ཀྱི་སེམས་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། མདུན་གྱི་ཡེ་ཤེས་སེམས་དཔའ་འོད་དུ་ཞུ་ནས་རང་ལ་ཐིམ་པས་རང་ཉིད་བཀྲག་
མདངས་གཟི་བརྗིད་ནུས་མཐུ་ཕུན་སུམ་ཚོགས་པ་དང་ལྡན་པར་གྱུར། དེ་ནས་སྒེག་ཕྲེང་སོགས་ཀྱི་ཕྱི་མཆོད། རང་བྱུང་གདོད་ནས་དག་པ་ཡི། རྩ་བརྒྱད་སྟོང་ལས་སྦྱར་བའི་སྨན། །

༄༅། །བཞེས་ཏེ་ཀུན་ཏུ་དགྱེས་མཛད་ལ། །འཕྲུལ་གྱི་དངོས་གྲུབ་སྩལ་དུ་གསོལ། །ན་མསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི། ཞེས་
པས་ནང་མཆོད་ཕུལ་ནས། གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །མི་བཟད་དཔལ་ཆེན་རྡོ་རྗེ་གཞོན་ནུའི་སྐུ། །ཞེ་སྡང་ཐུགས་མཆོག་ཡཀྵ་ཧེ་རུ་ཀ །ཡེ་ཤེས་
ཁྲོ་བོ་ཆེ་ལ་ཕྱག་འཚལ་ལོ། །ཞེས་དང་། ལྷ་ཚོགས་བསྙེན་པ་མ་ཡིན་པའི་དུས་རྒྱུན་གྱི་ཉམས་ལེན་ལ་གཟི་བརྗིད་ནུས་མཐུ་ཕུན་སུམ་ཚོགས་པ་དང་ལྡན་པར་གྱུར་ཞེས་པའི་རྗེས་སུ། མཆན། འཁོར་བཅས་མ་ལུས་
ཀུན་༑ །སྔོན་གྱི་ཐུགས་དམ་རྗེས་དགོངས་ལ། །གདུག་པའི་དགྲ་བགེགས་བསྒྲལ་བ་དང་། །ཀཱི་ལ་ཡ་ཡི་དངོས་གྲུབ་སྩོལ། །དེ་ནས་གུར་ཞལ་སོགས་ལ་གཏོར་མ་འབུལ་བའམ།
ཡང་ན་ཐུན་དང་པོ་རྣམས་ལ་དཀར་བདུད་དམ་ཅན་རྣམས་ལ་འབུལ་བ་ཙམ་གྱིས་ཆོག་པས། དེའི་ཚུལ་ནི་དེ་དག་གི་གཏོར་མ་ལག་ལེན་བཞིན། དཀར་མོ་ལ་ཟླུམ་གཏོར་དཀར་པོ། སྔར་ནས་འབུལ་བཞིན་པ་ཡིན་ན་འདིར་འབུལ། བསྙེན་པའི་
སྐབས་སུ། དེའི་གཡོན་དུ་ཕུར་སྲུང་གི་གཏོར་མ་བཤམས། བདུད་རྒྱལ་དང་ཕུར་སྲུང་ལ་དམར་གཏོར་གྲུ་གསུམ་རེ་རེ་བཤམས། ནང་མཆོད་ཆུ་དཀར་མོའི་གཡོན་དུ་བདུད་རྒྱལ། ཆང་གིས་སྦྱངས་ལ། ཨོཾ་བཛྲ་ཀྲོ་དྷ་ཨ་མྲི་ཏ་སོགས་

ཀྱིས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཡཾ་ལས་རླུང་སོགས་ཕུར་པའི་གཏོར་མ་བྱིན་རླབས་ལྟར་བྱས་རྗེས། ཨོ་བྱ་ཁྱུང་གི་ཕྱག་རྒྱ་བསྟན་ཏེ་ཨཱཿཧཱུྃ་ཧོཿ ལན་གསུམ་བརྗོད་པས་བྱིན་རླབས་དྲན་པར་བྱས་
ནས། མདུན་གྱི་ནམ་མཁའི་གནས་སུ་པདྨ་ཉི་ཟླའི་གདན་གྱི་སྟེང་དུ་བྷོདཀར་པོ་ཡོངས་སུ་གྱུར་པ་ལས། བྱ་ཁྱུང་གི་ཕྱག་རྒྱ་བསྟན་ཏེ་དཀར་མོ་ཉི་ཟླ་སྟོང་གི་ཐོད་པའི་ཕྲེང་བ་
ཅན་སྐུ་མདོག་དཀར་མོ་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཕྱག་གཡས་པས་རི་རབ་སྒོང་རྡོར་འཕེན་ཅིང་། གཡོན་པས་གླིང་བཞི་བྱོ་ལྡོག་ཏུ་མཛད་པ། 
ཉི་ཟླ་བརྒྱས་དབུ་ལ་བརྒྱན་ཅིང་། ཉི་ཟླ་དགུ་བརྒྱས་དོ་ཤལ་བྱས་པ། རིན་པོ་ཆེའི་རྒྱན་དང་། དར་དཀར་པོའི་ན་བཟའ་ཅན། ཡེ་ཤེས་ཀྱི་མེ་འབར་བའི་དབུས་ན་
ཞབས་གཉིས་མཉམ་པའི་སྟབས་ཀྱིས་བཞེངས་པ། དེའི་གཡོན་དུ་རྟ་ནག་པོའི་སྟེང་དུ་ཧཱུྃ་ལས་བདུད་ཀྱི་རྒྱལ་པོ་ཐོད་པའི་ཕྲེང་བ་ཅན་སྐུ་མདོག་ནག་པོ་ཞལ་གཅིག་ཕྱག་
གཉིས་སྤྱན་གསུམ་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། ཕྱག་གཡས་པས་བ་དན་ནག་པོ་ནམ་མཁའ་ལ་འཕྱར་ཞིང་། གཡོན་པས་རུས་ཕྲེང་ཕྱར་ཐབས་སུ་

༄༅། །འཛིན་པ། དར་ནག་གི་ན་བཟའ་ཅན། མི་མགོའི་ཕྲེང་བ་དང་སྦྲུལ་གྱིས་བརྒྱན་པ། འཁོར་འཆི་བདག་ནག་པོ་རང་དང་འདྲ་བ་བརྒྱད་ཀྱིས་བསྐོར་བ། 
གཉིས་ཀའི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། སྙིང་ཁར་ཧཱུྃ་སྔོན་པོ། ཐུགས་ཀའི་ཧཱུྃ་ལས་འོད་འཕྲོས་པས་རང་བཞིན་གྱི་གནས་ནས་དཀར་མོ་ཉི་ཟླ་
དང་བདུད་ཀྱི་རྒྱལ་པོ་འཁོར་དང་བཅས་པ་བཛྲ་ས་མཱ་ཛཿ བྷྱོཿ ཆེ་འདིའི་སྒང་རྡོ་རྗེ་གཡབ་ཅིང་དྲིལ་བུ་བསིལ་བའི་ཆེ་མཆོག་གསང་བའི་གཟུགས། །ཐིག་ལེ་སྦྱོར་བའི་ཡུམ་གཅིག་
མ༑ །དཀར་མོ་ཉི་ཟླའི་ཐོད་ཕྲེང་ཅན། །སྲོག་བདག་བདུད་ཀྱི་རྒྱལ་པོ་ཡང་། གནས་འདི་ཉིད་དུ་གཤེགས་སུ་གསོལ། །ཨོཾ་ཨེ་ཧེ་ཧི་ས་མཱ་ཛཿ ཛཿཧཱུྃ་བྃ་ཧོཿ པདྨ་
ཀ་མ་ལ་ཡ་སྟྭཾ། ཨོཾ་ཨ་བྷི་ཥིཉྩ་ཏུ་མཾ། ཞེས་གསོལ་བ་བཏབ་པས་ནམ་མཁར་བཞུགས་པའི་སངས་རྒྱས་རྣམས་ཀྱིས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་བསྐུར། སྐུ་གང་།
དྲི་མ་དག །ཆུ་ལྷག་མ་ཡར་ལུད་པ་ལས། རྡོ་རྗེ་སེམས་དཔའ་རེ་རེས་དབུར་བརྒྱན། དེ་ནས་རྡོ་རྗེ་རྩེ་ལྔ་པའི་ཕྱག་རྒྱ་བཅས་ལ། བཛྲ་ས་མ་ཡ་སྟྭཾ། བཛྲ་ས་མ་ཡ་ཧོཿ དཀར་།

མོ་ཉི་ཟླ་བདུད་རྒྱལ་ཐོད་ཕྲེང་ཅན་འཁོར་དང་བཅས་པ་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ་རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་དང་།
རྡོ་རྗེ་ཕུར་པའི་ལྷ་ཚོགས་རྣམས་ཀྱི་བཀའ་དང་དམ་ལས་མ་འདའ་བར། དམ་ཚིག་སྲུངས། བསྟན་པ་སྐྱོངས། དཀོན་མཆོག་གི་དབུ་འཕང་བསྟོད། ཁྱད་པར་དུ་
སངས་རྒྱས་ཀྱི་བསྟན་པ་དང༌། བསྟན་པ་འཛིན་པ་རྣམས་དང་། རྣལ་འབྱོར་པ་བདག་ཅག་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་དགྲ་བགེགས་
ལོག་པར་འདྲེན་པའི་ཚོགས་ཐམས་ཅད་ཚར་བཅད་པ་དང་། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་པར་མཛད་དུ་གསོལ། རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོཾ་བཛྲ་ཤནྟི་
པདྨ་གུནྟཾ་བྷོ། ཨོཾ་སརྦ་མཱ་ར་ཀྲྀཥཱ་ཀ་པཱ་ལ་མཱ་ལ་དྷ་ར་ས་པ་རི་ཝཱ་ར་ཨི་དཾ་བ་ལཾ་བྷུཉྫ་ཁ་ཁ་ཁཱ་ཧི་ཁཱ་ཧི། སརྦ་ཤཱ་ཧཱུྃ་བིགྷན་མཱ་ར་ཡ་ཧཱུྃ་ཕཊ། ཅེས་པ་གསུམ་མམ་ལྔས་གཏོར་མ་ཕུལ།
ཨོ་ཨརྒྷཾ། པཱདྱཾ། པུཥྤཾ། དྡྷུཔྤཾ། ཨ་ལོ་ཀེ །གནྡྷཾ། ནེ་ཝིདྱཾ། ཤབྡ་ཨཱཿ ཧཱུྃ། ཨོཾ་ཨཱཿཧཱུྃ། ཤཱནྟིཾ་ཀུ་རུ པུཥྚིཾ་ཀུ་རུ། ཝ་ཤང་ཀུ་རུ། དཀར་མོའི་ཉི་ཟླ་

༄༅། །བདུད་རྒྱལ་ཐོད་པའི་ཕྲེང་བ་ཅན་འཁོར་དང་བཅས་པ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་པས་ནང་མཆོད་ཕུལ་ནས། སངས་རྒྱས་ཀྱི་བསྟན་པ་དར་
བ་དང་། བླ་མ་དམ་པ་རྣམས་ཀྱི་སྐུ་ཚེ་དང་། མཛད་པ་ཕྲིན་ལས་ཀྱི་བར་ཆད་ཐམས་ཅད་ཞི་བ་དང་། བདག་ཅག་འཁོར་དང་བཅས་པ་རྣམས་ཀྱི་བསམ་དོན་ཆོས་བཞིན་
དུ་གྲུབ་པར་མཛད་དུ་གསོལ། ཞེས་བརྗོད། དེ་ནས་ཕུར་སྲུང་དམ་ཅན་བཅུ་གཉིས་ཀྱི་གཏོར་མ་ལ། ཨོཾ་བྱ་ཁྱུང་གི་ཕྱག་རྒྱ་བསྟན་ཏེ་ཨཱཿཧཱུྃ་ཧོཿ ལན་གསུམ་གྱིས་བྱིན་གྱིས་བརླབས་པར་བྱས་ནས། ཧཱུྃ། སློབ་
དཔོན་འདིའི་སྒང་ལ་རྡོ་རྗེ་གཡབ་ཅིང་དྲིལ་བུ་བསིལ། ཆེན་པོ་པདྨ་འབྱུང་གནས་ཀྱི། །སྤྱན་སྔར་ཕུར་པའི་བསྲུང་མར་ཞལ་བཞེས་པ། །བདག་ཉིད་ཆེན་མོ་ཤཱ་ན་བསེ་མོའི་ཚོགས། །
དཔལ་གྱི་ཕོ་ཉ་མཐུ་རྩལ་རྫུ་འཕྲུལ་ཅན། །དམ་ཚིག་དབང་གིས་གནས་འདིར་གཤེགས་སུ་གསོལ། །ཨོཾ་བཛྲ་ཀཱི་ལི་ཀཱི་ལ་ཡ་དྷ་ཏི་མ་མ་ཤྲཱི་གྷྲཾ་ཀརྨ་ཀ་ར་མཱ་ར་སེ་ན་པྲ་མརྡ་
ནི་ས་པ་རི་ཝཱ་ར་བཛྲ་ས་མཱ་ཛཿ ཡང་། པ་རི་ཝཱ་ར་ཡན་གྱི་རྗེས་སུ། ཨི་དཾ་བ་ལིཾ་བྷཉྩ་ཁ་ཁ་ཁཱ་ཧི་ཁཱ་ཧི། སོགས་ལན་གསུམ་མམ་ལྔ་ཡིས་གཏོར་མ་ཕུལ་ལ་ནང་མཆོད་གཏོར་ཞིང་། མ་ཧཱ་པཉྩ་ཨ་མྲྀ་

ཏ་ཁཱ་ཧི། མ་ཧཱ་རཀྟ་ཁཱ་ཧི། བདག་ཉིད་མ་བཞི། ཤྭ་ན་མ་བཞི། ས་བདག་མ་བཞི། ཕུར་སྲུང་དམ་ཅན་བཅུ་གཉིས་འཁོར་དང་བཅས་པའི་ཞལ་དུ་མཆོད་པ་དམ་
པ་འབུལ་ལོ། །སངས་རྒྱས་ཀྱི་བསྟན་པ་དར་བ་སོགས་གོང་ལྟར་བརྗོད། དེ་ནས་མཁའ་འགྲོ་སྤྱི་གཏོར་ལ། ཨོཾ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་རླབས་དྲན་པར་བྱས་ལ། ལག་པའི་མཛུབ་མོ་གཉིས་ལུ་གུ་
རྒྱུད་དུ་སྦྲེལ། མཐེ་བོང་གཉིས་དང་གུང་མོ་གཉིས་སོ་སོར་སྦྱར། སོར་མོ་ལྷག་མ་རྣམས་འབར་བ་ལྟར་བྱས་པ། དཔྲལ་བའི་སྟེང་དུ་གཡོན་དུ་བསྐོར། བྱ་ཁྱུང་གི་ཕྱག་རྒྱ་བསྟན་ཏེ། གདོང་བསྒྱུར་ཞིང་མིག་གྱེན་དུ་ལྟ་བ་དང་བཅས་པས། ཕཻཾ་
ཞེས་དང་། ༀ་བཛྲ་ཨཱ་ར་ལི་ཧོཿ ཛཿཧཱུྃ་བྃ་ཧོཿ བཛྲ་ཌཱ་ཀི་ནི་ས་མ་ཡ་སྟྭཾ། དྲྀ་ཤྱ་ཧོཿ སྙིང་ཁའི་ཧཱུྃ་གི་འོད་ཟེར་གྱིས་འཛམ་བུའི་གླིང་ན་གདོད་ནས་གྲུབ་པའི་དུར་ཁྲོད་བརྒྱད་དང་། དེ་ན་བཞུགས་པའི་
དཔལ་བོ་མཁའ་འགྲོ་རྣམས་མདུན་གྱི་ནམ་མཁར་བྱོན་པར་བསམས་ལ། ཐལ་མོ་ཁ་གྱེན་དུ་ཕྱེ་ལ། དེ་རྣམས་ལ་གཏོར་མ་འབུལ་བར་བསམ་ཏེ། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ། རཀྵ་ས། བྷུ་ཏ། པྲྀ་ཏ།
པི་ཤ་ཙི། ཨུད་སྨད་ཡ། ཨ་པ་སྨ་ར། ཌཱ་ཀ་ཌཱ་ཀི་ནྱ་ད་ཡ། ཨི་མཾ་བ་ལིཾ་གྲིཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷི་མྨེ་པྲ་ཡ་ཙྪནྟུ། ཡ་ཐེ་ཝཾ། ཡ་ཐེ་ཐེ་བྷཉྫ།

༄༅། །ཐ༑ ཛི་གྷ་ཐ། པི་པ་ཐ། མཱ་ཏི་པྲ་མ་ཐ། མ་མ་སརྦ་ཀཱ་ར་དྷ་ཡ། སཏྶུ་ཁཾ་བི་ཤུདྡྷེ། སརྦ་ཡི་ཀ །བྷ་ཝནྟུ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་ལན་
གསུམ་གྱིས་ཕུལ། ༀ་ཨརྒྷཾ། པཱདྱཾ། པུཥྤཾ། དྷཔྤཾ། སོགས་ནས། ཤབྡ་ཨཱཿཧཱུྃ་གིས་བར་གྱིས་ཕྱི་མཆོད། ཨོཾ་ཨཱཿཧཱུྃ་གིས་ནང་མཆོད་ཕུལ་ཏེ། སངས་རྒྱས་མཁའ་འགྲོ། རྡོ་རྗེ་མཁའ་འགྲོ།
རིན་ཆེན་མཁའ་འགྲོ། པདྨ་མཁའ་འགྲོ། སྣ་ཚོགས་མཁའ་འགྲོ་ལ་སོགས་པ་གནས་གསུམ་གྱི་དཔའ་བོ་དང་མཁའ་འགྲོ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །
སངས་རྒྱས་ཀྱི་བསྟན་པ་དར་བ་དང༌། བསྟན་འཛིན་དམ་པ་རྣམས་ཀྱི་སྐུ་ཚེ་མཛད་པ་ཕྲིན་ལས་ཀྱི་བར་དུ་གཅོད་པ་ཐམས་ཅད་ཞི་ཞིང་། རྣལ་འབྱོར་པ་བདག་ཅག་དཔོན་
སློབ་འཁོར་དང་བཅས་པའི་དམ་པའི་ཆོས་སྒྲུབ་པའི་འགལ་རྐྱེན་མི་མཐུན་པའི་ཕྱོགས་ཐམས་ཅད་ཞི་བ་དང་། འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བའི་ཕྲིན་ལས་
མཛོད་ཅིག །ཅེས་བརྗོད། དེ་ནས་གཞི་བདག་གཏོར་མ་ལ། ༀ་ཨཱཿཧཱུྃ་གིས་བྱིན་རླབས་དྲན་པར་བྱས་ལ། ཧཱུྃ་མཛད་ཀྱི་ཕྱག་རྒྱས་མཛུབ་མོ་གཡབ་ཅིང་། བྷུ་མི་པ་ཏི་ས་པ་རི་ཝཱ་ར་ཨ་ཀར་ཡ་ཛཿ ཞེས་པས་

གཞི་བདག་དབང་ཐོབ་པ་རྣམས་སྤྱན་དྲངས་པར་བསམས་ལ། རྡོ་རྗེའི་ཐལ་མོ་ཁ་གྱེན་དུ་ཕྱེ་སྟེ། བྷུ་མི་པ་ཏི་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཎཾ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཿ ཧཱུྃ་ཕཊ་སྭཱ་ཧཱ། ལན་གསུམ། 
བྷཱུ་མི་པ་ཏི་ས་པ་རི་ཝཱ་ར་ཨོཾ་ཨཱཿཧཱུྃ། གིས་ནང་མཆོད་གཏོར། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་གནས་བདག་གཞི་བདག །ཡུལ་བདག །གྲོང་བདག །དཀོར་བདག །
གཉུག་མར་གནས་པ་རྣམས་ལ་འབུལ་ལོ། །མཆོད་དོ། །འདྲེན་ནོ། །གསོལ་ལོ། །སྦྱིན་ནོ། །བསྔོའོ། །བསྟན་པ་དར་བ་དང་། འཇིག་རྟེན་དུ་དགེ་ལེགས་
རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་རྣམས་ཀྱི་བསམ་སྦྱོར་ཆོས་མཐུན་ཡིད་བཞིན་དུ་གྲུབ་པར་མཛད་དུ་གསོལ། ཞེས་བརྗོད། བསྟོད་པ་ནི། བྷྱོཿ ཚིགས་བཅད་
རེའི་མཇུག་ཏུ་རྡོ་རྗེ་གསོར་ཞིང་དྲིལ་བུ་བསིལ། དཔལ་ལྡན་དཀར་མོ་ཆེན་མོ་ནི། །སྔོན་ཚེ་ཆེ་མཆོག་ཧེ་རུ་ཀའི། །སྤྱན་སྔར་ཁས་བླངས་དེ་བཞིན་དུ། །བདུད་དང་མུ་སྟེགས་འདུལ་
བ་དང་། །དགྲ་བགེགས་མ་ལུས་བསྒྲལ་བ་དང་། །སྒྲུབ་པོ་འཁོར་བཅས་བསྲུང་བ་དང་། །བསམ་པའི་དོན་རྣམས་བསྒྲུབ་པ་དང་། །བཅོལ་པའི་ཕྲིན་ལས་འགྲུབ་

༄༅། །པར་མཛོད། ཧཱུྃ། སྔོན་ཚེ་བདུད་ཀུན་གྱི་ནི་བདག་པོ་ཆེ། །ཤིན་ཏུ་མི་བཟད་རྡོ་རྗེ་ཁྲག་འཐུང་གི །སྤྱན་སྔར་དམ་བཅས་བདུད་རྒྱལ་ཐོད་ཕྲེང་ཅན། །
མཐུ་རྩལ་རྨད་བྱུང་ནག་པོ་ཆེ་ལ་བསྟོད། །བདུད་རྟ་བྲ་ནག་རུས་རྒྱན་ཅན། །དེ་སྟེང་གཤིན་རྗེ་ཁྲོས་པའི་གཟུགས། །བ་དན་མི་སྙིང་ཁྲམ་ཤིང་ཐོགས། །སྲོག་བདག་
ནག་པོ་ཁྱོད་ལ་བསྟོད། སློབ་དཔོན་ཆེན་པོ་པདྨ་འབྱུང་གནས་ཀྱི། སྤྱན་སྔར་ཕུར་པའི་སྲུང་མར་ཞལ་བཞེས་པ། བདག་ཉིད་ཆེན་མོ་ཤྭ་ན་བསེ་མོའི་ཚོགས། །དཔལ་
གྱི་ཕོ་ཉ་མཐུ་རྩལ་རྫུ་འཕྲུལ་ཅན། །དམ་ཅན་མ་མོ་སྡེ་གསུམ་མཆེད་བཅུ་གཉིས། །རྣམ་ལྔ་རྒྱན་གྱི་གཏོར་མ་འདི་བཞེས་ལ། །མ་སྲིང་བྱམས་པའི་ཚུལ་གྱིས་གྲོགས་
མཛོད་ཅིག །ཐུགས་དམ་རྗེས་དགོངས་བཅོལ་པའི་ཕྲིན་ལས་མཛོད། །ཨོ་ལྷ་ཡི་ཚོགས་རྣམས་མ་ལུས་དང༌། །ཀླུ་ཡི་ཚོགས་རྣམས༴ གནོད་སྦྱིན༴ སྲིན་པོའི་
ཚོགས༴ འབྱུང་པོའི༴ ཡི་དྭགསཤ་ཟའི༴ སྨྱོ་བྱེད་ཚོགས༴ བརྗེད་བྱེད༴ མཁའ་འགྲོའི༴ མ་མོའི༴ མ་ལུས་པ་ནི་ཐམས་ཅད་ཀུན། འདིར་གཤེགས་

བདག་ལ་དགོངས་སུ་གསོལ། རྡོ་རྗེ་ཐུགས་ཀ་དང་དྲིལ་བུ་ཆིག་བརྡུང་། མཆོད་སྦྱིན་གཏོར་མ་འདི་བཞེས་ལ། །སོགས་ནས། ཡིད་ལ་འདོད་པ་ཀུན་འགྲུབ་ཤོག །རྡོ་རྗེ་ཐུགས་ཀ་དང་དྲིལ་
བུ་རྒྱུན་ཆགས་སུ་དཀྲོལ། ཀོལླ་ཨི་རེཊྠི་ཨ་བོ་ཝ། མུམྨུ་ཎི་རེ་ཀཀྐོ་ལཱ། གྷ་ཎ་ཀྲི་བི་ཊ་ཧོ་བཛྫ་ཨི། ཀཱ་རུ་ཎི་ཀི་ཨ་ཨི་ན་རོ་ལཱ། ཏ་ཧིཾ་བ་ལ་ཁཱཛྫ་ཨི། གཱ་ཌྷ་མ་ཨ་ཎཱ་བིཛྫ་
ཨི༑ ཧ་ལེ་ཀཱ་ལེ་ཉྫར་པ་ཎི་ཨཱ་ཨི། དུནྡུར་བཱཛྫི་ཨཱ་ཨི། ཙ་ཨུ་ས་མ་ཀཙྪརཱི་སིཧྥ། ཀཱཔུ་ར་ལཱ་ཨི་ཨ་ཨི། མཱ་ལ་ཨིནྡྷཎ་སཱ་ལི། ཏ་ཧིཾ་བྷ་རུ་ཁཱ་ཨི་ཨ་ཨི། ཕྲེཾ་
ཁ་ཎ་ཁ་ཊ་ཀ་རནྟི། ཤུདྡྷ་ཨ་ཤུདྡྷ་ན་མུ་ཎི་ཨཱ་ཨི། ནི་རཾ་སུ་ཨཾ་གེ་ཙཌཱ་ལི། ཏ་ཧིཾ་ཛ་ས་རཱ་ཝ་པ་ཎི་ཨ་ཨི། མ་ལ་ཨ་ཛེ་ཀུན་རུ་པཱ་ཊ་ཨི། ཌིནྜི་མ་ཏི་ཧཾ་ན་བཛྫ་ཨ་ཨི།
ཞེས་པས་རྡོ་རྗེའི་གླུ་དང་། ཕུན་སུམ་ཚིགས་བཅད་རེ་ལ་རྡོ་རྗེ་གསོལ་ཞིང་དྲིལ་བུ་བསིལ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །
སངས་རྒྱས་པདྨ་རྒྱས་པ་འདབ་འདྲའི་སྤྱན་མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་དང་པོ་ཡིན། །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །

༄༅། །འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། །དེ་ནི་འཇིག་རྟེན་དགེ་བའི་བཀྲ་ཤིས་གཉིས་པ་
ཡིན༑ །དགེ་འདུན་དམ་པ་ཆོས་ལྡན་ཐོས་པའི་བཀྲ་ཤིས་ཕྱུག །མི་དང་ལྷ་དང་ལྷ་མ་ཡིན་གྱིས་མཆོད་པའི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་
– གཞི༑ །དེ་ནི་འཇིག་རྟེན་དགེ་བའི་བཀྲ་ཤིས་གསུམ་པ་ཡིན། །ཞེས་བཀྲ་ཤིས་བརྗོད་ལ། རིགས་སུ་སྐྱེས་དང་དམ་ཚིག་ཅན། །སྨྱོ་མེད་ཀྱེ་ཡི་རྡོ་རྗེ་སྟོན། །བླ་མ་ལ་གུས་
སྙིང་རྗེར་ལྡན། །སྐྱེ་ཞིང་སྐྱེ་བར་འགྱུར་བར་ཤོག །ལག་པས་རྡོ་རྗེ་དྲིལ་བུ་འཁྲོལ། །ཟབ་མོའི་ཆོས་ནི་ཀློག་པ་དང་། །བཙུན་མོའི་ཁུ་བ་མཉམ་ཟས་ཅན། །སྐྱེ་
ཞིང་སྐྱེ་བར་འགྱུར་བར་ཤོག །སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་གྱུར་པ། །དེ་ཡིས་སངས་
རྒྱས་མྱུར་ཐོབ་ཤོག །ཅེས་སྨོན་ལམ་བཏབ། ཡེ་ཤེས་ལྔ་ལྡན་རིགས་ལྔ་བདེ་བར་གཤེགས། །སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི། འཁོར་ལོ་རབ་བསྐོར་ཞི་ཁྲོའི་

སྐུར་བསྟན་པ། ཐུགས་དམ་དབང་གིས་བདག་ལ་བརྩེར་དགོངས་ནས། དྲག་པོའི་སྟོབས་ཀྱིས་དགྲ་བགེགས་བསྒྲལ་བ་དང་། མཆོག་དང་ཐུན་མོང་དངོས་གྲུབ་སྩལ་དུ་
གསོལ༑ །ཞེས་པས་དངོས་གྲུབ་བླངས། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ་ཌྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་
པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ༔ སརྦ་ཀརྨ་སུ་ཙ་མེ་ཙིཏྟཾ་ཤྲཱི་ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝན་བཛྲ་ཧེ་རུ་ཀ །མཱ་མེ་མུཉྩ ཧེ་རུ་ཀོ་བྷ་ཝ། མ་ཧཱ་ས་མ་
ཡ ཡ་ས་ཏཱ་ཨཱཿ ཧཱུྃ་ཕཊ། ཚར་གསུམ་གྱི་མཐར། མ་འབྱོར་པ་དང་ཉམས་པ་དང་། གང་ཡང་བདག་རྨོངས་བློ་ཡིས་ནི། །བགྱིད་པ་དང་ནི་བགྱིད་སྩལ་བ། །དེ་ཀུན་བཟོད་པར་
མཛད་དུ་གསོལ། །གང་ཡང་བདག་ཅག་ལས་དང་པོ་བའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། སེམས་བྱིང་བ་དང་། རྒོད་པ་དང་། 
སྔགས་མ་དག་པ་དང༌། ཆོ་ག་ལྷག་ཆད་འགལ་འཁྲུལ་ནོངས་པའི་ཚོགས་ཅི་མཆིས་པ་དེ་དག་ཐམས་ཅད་བཟོད་པར་མཛད་ནས་ལུས་ངག་ཡིད་གསུམ་ལ་སྒྲིབ་པ་མི་འབྱུང་

༄༅། །ཞིང་ལྷག་ཆད་ཁ་བསྐང་བར་མཛད་དུ་གསོལ། ཞེས་ལྷག་ཆད་ཁ་བསྐངས་ཤིང་ནོངས་པ་བཟོད་པར་གསོལ། གཏོར་མགྲོན་གྱི་རྟེན་ཡོད་པ་རྣམས་ལ། ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་
ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བརྟན་པར་བཞུགས་ནས་བདག་དང་སེམས་ཅན་
ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་ནས་ལ་སོགས་པ་རྟེན་རྣམས་ལ་གཏོར། རྟེན་ལ་མ་བརྟེན་པའི་གཏོར་
མགྲོན་གྱི་ཡེ་ཤེས་པ་རྣམས། ཨོ་ཁྱོད་ཀྱིས་སེམས་ཅན་དོན་ཀུན་མཛོད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་
པར་མཛད་དུ་གསོལ། །བཛྲ་མུ། གཏོར་མགྲོན་གྱི་ཡེ་ཤེས་པ་གཤེགས། དམ་ཚིག་པ་རང་ལ་གཉིས་སུ་མེད་པར་ཐིམ། ཞེས་བརྗོད། ཨོཾ་ཤྲཱི་བཛྲ་ཀུ་མཱ་ར་ཀྲོ་དྷ་རཀྟ་ཧཱུྃ་

ཕཊ༑ ཨོཾ་བཛྲ་ཀཱ་ཝཱ་ཙི་ཧཱུྃ་ཕཊ། ཅེས་པས་ལུས་བསྲུང་ཞིང་གོ་ཆ་བསྒོ། དགེ་བ་འདི་ཡིས་མཐའ་ཡས་སེམས་ཅན་ཀུན། །བདུད་ལས་རྣམ་རྒྱལ་བར་ཆད་ཀུན་བཅོམ་ནས། །རྡོ་
རྗེ་གཞོན་ནུ་མྱ་ངན་འདས་པ་ཡིས། །འབྲས་བུ་བྱང་ཆུབ་ངེས་པར་འགྲུབ་གྱུར་ཅིག །དགེ་བ་འདི་ཡིས་ནམ་མཁའི་མཐའ་ཀླས་པ། །ལུས་ཅན་ཀུན་གྱི་བསོད་ནམས་ཡེ་
ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གིས་དུས་གསུམ་དགེ་བ་ཅི་བསགས་པ། །ནམ་མཁའི་
མཐའ་ཀླས་གྱུར་པའི་སེམས་ཅན་རྣམས། །བླ་མེད་ཐེག་པ་ཆེན་པོའི་སྣོད་གྱུར་ནས། །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །བདག་ཀྱང་སངས་རྒྱས་མ་ཐོབ་བར། །
སྐྱེ་དང་སྐྱེ་བར་གནས་བཟང་པོར། །རིགས་བཟང་སྤྱོད་པ་བཟང་བ་དང་། །གྲོགས་བཟང་བླ་མས་རྗེས་འཛིན་ཤོག །ཚུལ་ཁྲིམས་དག་ཅིང་མཁས་ལ་སྤྲིན། །རྣམ་
པར་དག་ཅིང་རྒྱུད་ཅིག་ལ། །བསྐལ་བཟང་སྤྱོད་པས་རྣམ་བརྒྱན་ཏེ། །ཐོས་ནས་ལེགས་བཤད་སྟོན་པར་ཤོག །མགོ་བོར་བླ་མའི་ཅོད་པན་བཅིངས། །ལག་པས་

༄༅། །ཐབས་ཤེས་རྡོར་དྲིལ་འཛིན། །ངག་ཏུ་གསང་སྔགས་རྒྱལ་པོ་བཟླ། །ཡིད་ཀྱིས་ཟུང་འཇུག་བསྒོམ་པར་ཤོག །འདི་ནས་བྱང་ཆུབ་མ་ཐོབ་བར། །བླ་མ་
ལྷ་དང་མི་འབྲལ་ཞིང་། །བསྒྲུབ་ལ་བར་ཆད་མེད་པ་དང་། །བསྟན་ལ་བྱ་བ་བྱེད་པར་ཤོག །བླ་མེད་བླ་མའི་ཐུགས་རྗེ་དང་། །རྒྱལ་དང་རྒྱལ་སྲས་རང་རྒྱལ་དང་། །
དགྲ་བཅོམ་བདེན་པའི་བྱིན་རླབས་ཀྱིས། །ཇི་ལྟར་བསྔོས་བཞིན་སྨོན་ལམ་འགྲུབ་པར་ཤོག །ཅེས་བརྗོད་པས་དགེ་བ་བསྔོའོ། །བཀྲ་ཤིས་ནི། མཚུངས་མེད་བླ་མ་དཔལ་ལྡན་རྡོ་རྗེ་
འཆང་༑ །མཐུ་སྟོབས་དབང་ཕྱུག་བླ་མ་བརྒྱུད་པར་བཅས། །མཚན་ནས་བརྗོད་དམ་ཅུང་ཟད་དྲན་ཡང་རུང་། །བཀྲ་ཤིས་འཕེལ་ཞིང་སྐྱེ་དགུ་བདེ་ལེགས་ཤོག །སྐྱེ་
མེད་ཆོས་སྐུའི་རང་བཞིན་རྣམ་དག་ལས། །ཐུགས་དམ་དབང་གིས་གཟུགས་ཀྱི་སྐུ་སྤྲུལ་པ། །བཅོམ་ལྡན་རྡོ་རྗེ་གཞོན་ནུ་ཡབ་ཡུམ་གྱི། །སྐྱེ་ཤི་མེད་པ་དོན་གྱི་བཀྲ་ཤིས་
ཤོག །སྔོན་ཚེ་རྡོ་རྗེ་འཆང་གི་སྤྱན་སྔ་རུ་སོགས་ནས་ཤོག །ནོར་གྱི་དབང་ཕྱུག་སོགས། གེགས་རིགས་སྟོང་ཕྲག་བརྒྱད་ཅུ་ཞི་བ་དང་སོགས། བདེ་ལེགས་ཤོག །ཉིན་མོ་བདེ་

ལེགས་མཚན་བདེ་ལེགས། །ཉི་མའི་གུང་ཡང་བདེ་ལེགས་ཤིང་། །ཉིན་མཚན་རྟག་ཏུ་བདེ་ལེགས་པའི། །དཀོན་མཆོག་གསུམ་གྱི་དེང་འདིར་བདེ་ལེགས་སྩོལ། ། །
འདིར་བདག་ཅག་དཔོན་སློབ་འཁོར་དང་བཅས་པ་ཐམས་ཅད་ཉི་མ་དང་ཟླ་བ་གཟའ་སྒྲ་གཅན་གྱི་ཁ་ནས་ཐར་བ་ལྟར་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྒྱལ་ནས་
བཀྲ་ཤིས་དང་དགེ་ལེགས་ཀྱི་འབྱོར་བའི་དཔལ་དམ་པ་ཐོབ་པར་གྱུར་ཅིག །ཅེས་བརྗོད། ཡང་ཐུན་ཐ་མའི་མཇུག་ཏུ་ཡི་དམ་ཀྱེ་རྡོར་གུར་ཞལ་ལ་སོགས་པ་དང་ལྷན་ཅིག་གཏོར་མ་འབུལ་ན། གཏོར་མ་བྱིན་
རླབས་ཀྱེ་རྡོར་ལྟར་བྱས་པས་ཆོག་གི་གཞན་གྱིས་བྱིན་རླབས་ཟུར་དུ་མི་དགོས་པས་གཏོར་བསྔོས་བྱས་རྗེས། བསྐང་བ་དང་བསྟོད་པ་སོགས་རྒྱས་བསྡུས་སྐབས་དང་སྦྱར་ནས་བྱས་ལ་སྤྱི་བཏབ་ཀྱི་མགྱོགས་གཏོར་ཕུལ་ནས། སྲིད་ཞིའི་དཔལ་
འབྱོར་མ། བྱས་ལ། ཡེ་ཤེས་ལྔ་ལྡན་མན་ཆོད་བྱ་ཞིང་རྒྱུན་དུ་བསྙེན་པ་བྱེད་ཚུལ་འདི་ཙམ་གྱིས་ཆོག་ལ་སྐབས་སུ་དུས་བཟང་རྣམས་དང་། བསྙེན་པ་ཐོན་རྗེས་རྒྱས་པར་བྱེད་ན་མངོན་རྟོགས་རྒྱས་པ་ཚོགས་ལྷག་མ་བསྟན་སྐྱོང་རྣམས་
ཀྱང་ལོང་སྐབས་དང་བསྟུན་པར་རྒྱས། ཕུར་ཆེན་བཞིན། བསྡུས་གང་འགྲུབ་ཕྱག་ལེན་བཞིན་བྱ། བསྡུས་པ་ལ་སྤྲོ་ན། ས་སངས་རྒྱས་མྱུར་ཐོབ་ཤོག །ཅེས་པའི་རྗེས་སུ་མདུན་དུ་ཚོགས་ཅི་འབྱོར་བཤམས་ལ། བྱིན་

༄༅། །རླབས་ནི། ཨོཾ་བཛྲ་ཀྲོ་དྷ་ཨ་མྲྀ་ཏར་ནས། མེས་ཚོགས་ཀྱི་སྣོད་ལ་རེག་པས་ཞེས་དང་། འོག་གི་ཚོགས་དང་འདྲེས་པས་ཁ་དོག་དྲི་རོ་ཞེས་འདོན་པ་ཁ་སྒྱུར་བ་མ་གཏོགས་གོང་སྨན་
རག་གི་སྐབས་བཞིན་བརྗོད་རྗེས་ཨོཾ་ཨཱཿཧཱུྃ་ཧ་ཧོ་ཧྲཱིཿ བར་བརྗོད་ཅིང་བྱིན་བརླབས། ཚོགས་ཀྱི་ཞིང་སྤྱན་དྲངས་པ་ནི། དམིགས་མེད་མཁའ་ལྟར་དག་ཅིང་ཁྱབ་པའི་སྐུ། །སྤྱན་དྲངས་གཤེགས་སུ་
གསོལ་བ་མི་དམིགས་ཀྱང་། ཐུགས་རྗེའི་ངང་ཉིད་ཆོས་སྐུར་དག་པ་ལས། །ཡེ་ཤེས་སྒྱུ་མར་རོལ་ཏེ་གཤེགས་སུ་གསོལ། །ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀ་ས་པ་
རི་ཝཱ་ར་དྲི་བྱ་ཧོཿ ས་མ་ཡ་སྟྭྃ། ཨེ་ཨ་རལླི་ཧྲིཾ་ཧྲིཾ། ཞེས་བརྗོད་ཅིང་རང་འདྲའི་དཀྱིལ་འཁོར་སྤྱན་དྲངས་ལ། གཟུགས་ཀྱི་མཆོད་པ་ཁྱད་པར་ཆེ། །སྒྲ་ཡི་མཆོད་པ་ཡིད་འོང་ལྡན། །དྲི་
ཡི་མཆོད་པས་ཚིམ་པར་བྱེད། །རོ་ཡི་མཆོད་པས་བདེ་མཆོག་ལྡན། །རེག་བྱའི་མཆོད་པ་བླ་ན་མེད། །མཆོད་པ་རྣམ་པ་ལྔ་རྣམས་ཀྱིས། །ཕྱོགས་བཅུའི་ནམ་མཁའི་
ཁམས་བཀང་ནས། །དཀྱིལ་འཁོར་ཀུན་ལ་རྒྱས་པར་འབུལ། །བླ་མེད་མཆོག་གི་སོགས་ནས། ཅི་བདེར་བཞེས་སུ་གསོལ། །ཞེས་པའི་བར་དང་། ཛཿཧཱུྃ་བྃ་ཧོཿ ཞེས་སོགས།

ཁཱ་ཧི་ཁཱ་ཧི། ཞེས་པའི་བར་བརྗོད་ཅིང་འབུལ་ལོ། །བཤགས་པས་མཆོད་པ་ནི། ལུས་ཀྱི་སྡིག་པ་བགྱིས་པ་མངོན་སུམ་བགྱིས། །ངག་གི་ཚིག་འཁྱལ་སྨྲ་བ་ངག་ཏུ་བརྗོད། །སེམས་ཀྱི་བློ་
ནོར་ལོག་པ་བསམ་ལ་སོགས། །འདོད་ཁྲོ་གཏི་མུག་དབང་གིས་ནོངས་བགྱིས་པ། །བཀྲ་བའི་ལྷ་ཚོགས་ཁྱེད་ལ་བཟོད་པར་གསོལ། །བཟོད་པར་གསོལ་ལོ་ཚངས་པ་
སྩལ་དུ་གསོལ། །ཡེ་ཤེས་ལྷ་ལ་རྟོག་པ་མི་མངའ་ཡང་། །དེ་ཡི་འཁོར་དུ་གཏོགས་པའི་དམ་ཅན་རྣམས། །མི་ཡི་སྐྱོན་མཐོང་ཙམ་ན་བརླག་པར་མཛད། །ཆགས་
ཉམས་འགལ་འཁྲུལ་ཅི་མཆིས་མཐོལ་ལོ་བཤགས། །མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ། །ཞེས་བརྗོད་པ་ནི་ཚོགས་ཀྱི་མཆོད་པའོ། །དེ་ནས་སྤྱི་བཏབ་ཀྱི་གཏོར་མ་འབུལ་
རྗེས། སྲིད་ཞིའི་དཔལ་འབྱོར་མ་བྱ། དེ་ནས། ཡེ་ཤེས་ལྔ་ལྡན་ནས། ཇི་ལྟར་བསྔོས་བཞིན་སྨོན་ལམ་འགྲུབ་པར་ཤོག །གི་བར་གོང་བཞིན་བརྗོད། དེ་ནས་ལྷག་མ་ནི། སྣོད་ཇི་ལྟར་རིགས་པར་
ཚོགས་ཀྱི་ལྷག་མ་བསྡུས་ལ་ཆང་གིས་སྦྱངས་ཏེ། ལྷག་མ་ཟ་བའི་བྱེ་བྲག་ཕོ་ཉ་ཕྲ་མན་མ་འབར་མ་དབང་ཕྱུག་མ་བདུན་སྲིད་བཞི་སོགས་ཕོ་ཉ་སུམ་བརྒྱ་དྲུག་ཅུ་རྣམས་བློས་བཀུགས་ལ་མཆོད་པར་བསམ་ཞིང་རྡོ་རྗེ་དྲིལ་བུ་འཛིན་པས་ངག་ཏུ།

༄༅། །བཅོམ་ལྡན་རྡོ་རྗེ་གཞོན་ནུ་དང་། །ཡུམ་ཆེན་འཁོར་ལོ་རྒྱས་འདེབས་མ། །སྤྲུལ་པའི་ཕོ་ཉ་དཔག་ཡས་ལས། །གྲུབ་པ་གསང་བ་འབར་མའི་ཚོགས། །།
ཚུར་གཤེགས་གཏོར་མ་འདིས་བཞེས་ལ། །རྡོ་རྗེ་ལྕམ་དྲལ་བསྲུང་བ་དང་། །རྐྱེན་ལས་བྱུང་བའི་དགྲ་བོ་རྣམས། །ཡུད་ཙམ་གྱིས་ནི་མེད་པར་མཛོད། །ཅེས་བརྗོད་ཅིང་
དམར་གྱི་ཨརྒྷཾ་བསྒྲེང་། དཔལ་གྱི་མཁའ་འགྲོ་རྣམས་སྤྱན་དྲངས་ཤིང་མཆོད་པར་བྱ་སྟེ། དཔལ་ཆེན་ཁྲོ་རྒྱལ་ཡབ་ཡུམ་གྱིས། །ཕོ་ཉ་འཇིག་རྟེན་འཇིག་རྟེན་འདས། །དེ་ཡི་བཀའ་ཉན་ཕོ་ཉའི་
ཚོགས༑ །ཕྱོགས་བཅུ་དག་ནས་གཤེགས་སུ་གསོལ། །ཁྱོད་ཀྱི་ཐུགས་དམ་དུས་ལ་བབ། །སྔོན་གྱི་ཐུགས་དམ་རྗེས་དགོངས་ཏེ། །མཆོད་པ་དམ་པ་འདི་བཞེས་ལ། །
བཅོལ་པའི་ཕྲིན་ལས་གྲུབ་པར་མཛོད། །གཞན་ཡང་ཕྲ་མན་ཚོགས་དང་བཅས། །འབར་མ་ཆེན་མོ་ཁྱེད་རྣམས་ཀྱང་། །སྔོན་གྱི་ཐུགས་དམ་རྗེས་དགོངས་ལ། །
བཅོལ་པའི་ཕྲིན་ལས་འགྲུབ་པར་མཛོད། །ཨོཾ་བཛྲ་ཌཱ་ཀི་ནི་པྲ་ཏིཙྪ་ཨི་མཾ་བ་ལིཾ་ཧཱུྃ། ཨོཾ་བུདྡྷ་ཌཱ་ཀི་ནི་པྲ་ཏིཙྪ་ཨི་མཾ་བ་ལིཾ་ཨོཾ། ཨོཾ་རཏྣ་ཊཱ་ཀི་ནི་པྲ་ཏིཙྪ་ཨི་མཾ་བ་ལིཾ་ཧྲཱི། 

ཨོཾ་པདྨ་ཊཱ་ཀི་ནི་པྲ་ཏིཙྪ་ཨི་མཾ་བ་ལིཾ་ཧྲཱིཿ ཨོཾ་ཀརྨ་ཊཱ་ཀི་ནི་པྲ་ཏིཙྪ་ཨི་མཾ་བ་ལིཾ་ཨཱཿ ཞེས་པས་གཙོ་མོ་བརྒྱད་ལ་གཏོར་མ་བྱིན་ལ། ཨོྃ་ཨུ་ཥྩིཥྚ་བ་ལིཾ་ཏཱ་བྷཀྵ་སི་སྭཱ་ཧཱ། ཞེས་ལྷག་མ་ཁ་ཕུས་བཏབ་
ལ༑ སྟེགས་ཅུང་ཟད་དམ་འབར་བཞག་སྟེ་བསྔོ་བ་ནི། བྷྱོཿ ཁྲོ་རྒྱལ་དཔལ་གྱི་ཕོ་ཉ་མོ། །མ་མོ་བདུད་དང་སྲིང་མོ་བཞི། །དཔལ་ལྡན་ལྷ་མོ་རེ་མ་ཏི། །བདུད་འདུལ་ནག་མོ་
མཆེད་བཞི་ཡང་། །སྔོན་གྱི་ཐུགས་དམ་རྗེས་དགོངས་ཞིང་། །ཤ་ཁྲག་གཏོར་མ་འདི་བཞེས་ལ། །ཁྱོད་ཀྱི་ཐུགས་དམ་དུས་ལ་བབ། །བཅོལ་པའི་ཕྲིན་ལས་འགྲུབ་
པར་མཛོད། །སརྦ་ཨཱ་ན་ཡ་ཧཱུྃ་ཕཊ། ཏ་ཐཱ་ཡ་ཏ་ཐཱ་ཡ་ཧཱུྃ་ཕཊ། ཅེས་བརྗོད་ཅིང་ལྷག་མ་ལ་བཏབ་བོ། །ཆང་ལྷག་མ་བྲན་ཞིང་ཉིན་མོ་ཡིན་ན་རེང་ཕུ་བཙུགས། མཚན་མོ་དཔལ་འབར་བཙུགས་ལ་ཕྱིར་དོར་རོ། །
ལྷག་མ་འདི་བདག་ཆེན་རྒྱ་གར་བས་མཛད་པ་ཡིན། དེ་ནས་བཀྲ་ཤིས་རྒྱས་བསྡུས་ཕྱག་ལེན་བཞིན། ལོང་སྐབས་དང་ཕྱག་ལེན་གྱི་བསྒྲིགས་རིམ་བཞིན་བསྟུན་པར་བྱེད། ཆོ་གའི་སྐབས་དང་བསྟུན་ནས་བསྟན་སྐྱོང་བྱེད་པར་སྤྲོ་ན། གཏོར་མ་
དགྲ་ཕྱོགས་སུ་ཁྱེར་ལ། ཧོ བོད་ཁམས་སྐྱོང་བར་བྱེད་པའི་བརྟན་མ་བཅུ་གཉིས། དཔལ་ཆེན་པོའི་ཕམ་འབབ་ལ་མནོས་ཏེ། །རྣལ་འབྱོར་པའི་སྟོང་དང་གྲོགས་ལ་ནག་མོ་

༄༅། །བཞིན་མི་སྡུག་པའི་བུ་མོ་བདུད་མོ་ཆེན་མོ་བཞི་དང་། དམར་མོ་ཁྲོ་གཉེར་ཅན་གྱི་བུ་མོ་གནོད་སྦྱིན་མ་ཆེན་མོ་བཞི་དང༌། དཀར་བཤམས་བཞིན་བཟང་གི་
བུ་མོ་སྨན་བཙུན་མ་ཆེན་མོ་བཞི་རྣམས་སྔོན་གྱི་ཐུགས་དམ་ལས་མ་འདའ་བར་འདིར་གཤེགས་ཤིག །ཛཿཧཱུྃ་བྃ་ཧོཿ ཌཱ་ཀི་ནི་ཧཱུྃ་ཛཿ ཨེ་ཨ་ར་ལཱི་ཧྲཱིཾ་ཧྲཱིཾ། ཞེས་བརྗོད་ཅིང་།
ཁྱུང་གཤོག་གི་ཕྱག་རྒྱས་ཟིལ་གྱིས་མནན་ལ། བྷྱོཿ བཀའ་ཡི་ཚོགས་དང་བཅས་ཉིད་དུ། །ཁྲག་འཐུང་དེ་བཞིན་ནམ་མཁའི་སྐུ། །ཚུར་གཤེགས་བརྟན་མ་སྐྱོང་བ་རྣམས། །
འདིར་བྱོན་དམ་དགོངས་ཕྲིན་ལས་མཛོད། །བདག་ཉིད་ཆེན་མོ་ལ་སོགས་པའི། །བདུད་མོ་ཆེན་མོ་མཆེད་བཞི་དང་། །ཁ་རག་ཁྱུང་བཙུན་ལ་སོགས་པའི། །གནོད་
སྦྱིན་ཆེན་མོ་མཆེད་བཞི་དང་། རྐང་བཙུན་དེ་མོ་ལ་སོགས་པའི། །སྨན་བཙུན་ཆེན་མོ་མཆེད་བཞི་རྣམས། །བྲན་གཡོག་མང་པོའི་འཁོར་དང་བཅས། །ལྷབ་ལྷུབ་མང་
པོའི་རྒྱན་དང་ལྡན། །སིལ་སྙན་རོལ་མོའི་སྒྲ་དང་བཅས། །འདིར་གཤེགས་མཆོད་སྦྱིན་གཏོར་མ་བཞེས། །བར་ཆད་རྐྱེན་རྣམས་བཟློག་པ་དང་། །རྣལ་འབྱོར་

བཅོལ་པའི་ཕྲིན་ལས་སྒྲུབས། །ཞེས་བརྗོད་ལ། ཡ་ཧི་གཙྩ ཞེས་བརྗོད་ཅིང་གཤེགས་སུ་གསོལ། བསྙེན་པའི་ཚད་ནི་སྟོད་ལས་བྱང་ཆུབ་བསྒྲུབ་པ་ལ་ནི་ཚད་མེད་ལ། སྨན་ལས་དགྲ་བགེགས་བསྒྲལ་བའི་དབང་དུ་
བྱས་ན་ཀཱི་ལ་ཡ་ལ་ཡི་གེ་སྲོག་ཅན་བཅུ་དྲུག་ཡོད་པས། འབྲུ་འབུམ་གྱི་འབུམ་ཕྲག་བཅུ་དྲུག །དེའི་ཁ་སྐོང་ཁྲི་ཚོ་བཅུ་དྲུག་སྟོང་ཕྲག་བཅུ་དྲུག་རྣམས་བཟླས་ནས་བསྙེན་པའི་མཐར་ཁ་བསྐོང་གི་སྦྱིན་བསྲེགས་རྡོ་རྗེའི་མེ་འོད། མཆན། ནི་ཞི་བའི་
སྦྱིན་སྲེག་སྤྱི་དབང་ལ་ཆེར་མཐུན་ཞིང་གྲངས་ནི་རྫས་ཏིལ་ལམ་ཡུངས་ཀར་གང་རུང་སྔགས་ཀཱི་ལ་ཡ་ཁོ་ནས་གྲངས་བཟུང་ནས་སྐབས་སུ་སྔགས་ལྷག་ཆད་ཀྱི་ཉེས་པ་ཤཱནྟིཾ་ཀུ་རུ་སྭཱ་ཧཱ། ཞེས་སྤེལ་ཚིག་ཅན་ཅི་རིགས་བྱ། བསྙེན་པའི་དུས་ཀཱི་ལ་ཡ་ཁོ་ན་
ལ་སྔགས་ཀྱི་གྲངས་བཟུང་བས་ཆོག་གི་གཞན་ཡུམ་དང་འཁོར་རྣམས་ལ་བསྙེན་པ་མི་དགོས་པ་ཕུར་པའི་ཡི་གེ་རྙིང་པ་ལས་བཤད། ཕྱག་ལེན་ཀྱང་གོང་དུ་བཀོད་པ་འདི་ཁོ་ན་ལ་མཛད་པ་བཞིན་ཡིད་གཉིས་ཐེ་ཚོམ་མི་ཟ་བའི་ཚུལ་གྱིས་སྒྲུབ་པ་ལ་
ཞུགས་ན། ཡི་དམ་འདི་ཉིད་ཕྲིན་ལས་ཀྱི་ལྷ་ཡིན་པས་སྒྲུབ་ཐག་ཉེ་ཞིང་། ཁྱད་པར་བཀའ་སྲོལ་རྒྱུད་པ་འདི་ནས་བརྒྱུད་པ་རྣམས་ལ་བསྙེན་བསྒྲུབ་ཀྱི་དུས་བར་ཆད་མི་ཡོང་བ་མྱོང་བས་གྲུབ་ཅིང་། དེའང་བླ་མ་རྣམས་ཀྱིས་བྱིན་རླབས་ཀྱི་རྟགས་
མཚན་ཐོབ་པ་ཤ་སྟག་ཡིན་པས་འདི་ལྟ་བུའི་བསྙེན་བསྒྲུབ་གྱི་བར་ཆད་མི་འབྱུང་བ་མྱོང་བས་གྲུབ་ཅིང་མཐར་ཕྱིན་ན་སྐབས་སུ་ཡི་དམ་གཞན་གྱི་གེགས་སེལ་བོགས་འདོན་དུ་འགྱུར་ལ། མཐར་ཐུག་བསླུ་བ་མེད་པའི་རྡོ་རྗེའི་སྐུ་ལྔའི་རང་བཞིན་དུ་ངེས་

༄༅། །པར་འགྱུར་རོ། །མ་ནོར་བརྒྱུད་པ་གཉིས་ལས་ལེགས་འོང་བའི། །ཤིན་ཏུ་ཟབ་པའི་མན་ངག་གནད་འདི་དག །སྙིགས་དུས་བློ་དམན་རྣམས་ཀྱི་ཡུལ་མིན་ཡང་། །གཞན་ལ་ཕན་པའི་སེམས་ཀྱིས་འདི་བྲིས་པའི། །དགེ་བ་
དྲི་མེད་གང་དེས་སྐྱེ་དགུ་ཀུན། །འཁྲུལ་མེད་དམ་པའི་རྗེས་སུ་རབ་ཞུགས་ཏེ། །ཡང་དག་དོན་ལ་བརྩོན་པ་ལྷུར་བླངས་ནས། །དཔལ་ལྡན་ཀུན་ཏུ་བཟང་པོ་ཉིད་གྱུར་ཅིག །ཅེས་རྡོ་རྗེ་ཕུར་པའི་བསྙེན་བསྒྲུབ་བྱེད་ཚུལ་ཡི་གེ་རྙིང་པ་རྣམས་སུ་ཅུང་
ཟད་མི་གསལ་བ་རྣམས་གསལ་བར་བྱ་བའི་ཕྱིར་བླ་མའི་མན་ངག་གིས་བརྒྱན་ཏེ། མི་ཡི་དབང་པོ་སྒྲོལ་མ་རབ་བརྟན་བཟང་པོའི་བཀའ་བསྐུལ་བ་བཞིན་དཔལ་ལྡན་ས་སྐྱའི་པཎྜི་ཏ་ཤཱཀྱའི་དགེ་སློང་འཇམ་དབྱངས་ཀུན་དགའ་བསོད་ནམས་གྲགས་པ་
རྒྱལ་མཚན་དཔལ་བཟང་པོས་སྒྲོལ་བྱེད་ཀྱི་ལ། ནག་པ་ཟླ་བའི་མཁའ་འགྲོ་འདུ་བའི་དུས་ཉེར་ལྔ་ལ་དཔལ་སྣང་ཐང་གི་གཙུག་ལག་ཁང་ཆེན་པོར་སྦྱར་བའི་ཡི་གེ་པ་ནི་རྣམ་དཔྱོད་དང་ལྡན་པ་ཟླ་བ་གྲགས་པའོ།། །། ༈ འདིའི་ཁ་འཕང་པ་རྣམས་
དཔལ་ས་སྐྱ་པ་སྔགས་འཆང་ངག་གི་དབང་པོ་ཀུན་དགའ་རིན་ཆེན་བཀྲ་ཤིས་གྲགས་པའི་རྒྱལ་མཚན་དཔལ་བཟང་པོས་མཆན་དུ་གནང་བ་རྣམས་དང་། །གཞན་དཀར་བདུད་སོགས་ཀྱི་གཏོར་བསྔོས་ཚོགས་ལྷག་མ་བརྟན་སྐྱོང་རྣམས་ཀྱང་ལས་དང་པོ་
པ་བློ་དམན་པ་རྣམས་གོ་སླ་བའི་ཕྱིར་ཕྱོགས་གཅིག་ཏུ་བསྒྲིགས་པ་འདི་རྣམས་ལ་ཉེས་པའི་ཚོགས་མཆིས་ན་བླ་མ་དང་མཁའ་འགྲོའི་ཚོགས་ལ་བཟོད་པར་མཛད་དུ་གསོལ། ཨི་དཾ་སརྦ་སཏྭ་ས་ཧི་ཏོ་དྷ་ཝནྟུ།། །།ཨོཾ་སྭསྟི། 
