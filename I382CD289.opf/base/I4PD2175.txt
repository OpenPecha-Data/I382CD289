༄༅། །ཆོ་ག་ཕྱོགས་བསྒྲིགས་པོད་བདུན་པ་བཞུགས་སོ། །

༄༅། །ཆོ་ག་ཕྱོགས་བསྒྲིགས་དཀར་ཆགས་བཞུགས། གླེགས་བམ་བདུན་པ།
འཇམ་དབྱངས་བླ་མ་མཆོད་པའི་ཆོ་ག་ཚོགས་གཉིས་ཆར་འབེབས་ཞེས་བྱ་བ།༥་༦༦                             ༡་༣༡བར་
ཚོགས་ཀྱི་འཁོར་ལོའི་གླུ་ཌཱ་ཀི་བཞད་པའི་དབྱངས་སྙན་ཅེས་བྱ་བ།༦༧་༧༠                           ༡་༢བར་
ངོར་ཆེན་རྡོ་རྗེ་འཆང་ཀུན་དགའ་བཟང་པོའི་བླ་མ་མཆོད་པ་ཐུབ་བསྟན་གསལ་བྱེད།༧༡་༨༠                           ༡་༥བར
རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་བླ་མ་མཆོད་པའི་ཆོ་ག་བསོད་ནམས་སྤྲིན་གྱི་རོལ་མོ་ཞེས་བྱ་བ། །༨༡་༡༡༦  ༡་༡༨བར་
རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་སིནྡྷུ་རའི་དཀྱིལ་འཁོར་སྒྲུབ་མཆོད་བདག་འཇུག་གི་ཆོ་ག །༡༡༧་༢༣༢         ༡་༥༨བར

ཆོས་ཚན་གཉིས་པ་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་ཚོགས་མཆོད་བྱ་ཚུལ་མདོར་བསྡུས་པ། ། ༢༣༣་༢༦༠ ༡་༡༤བར་
རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སྦྱིན་སྲེག་གི་ཆོ་ག་མཁའ་སྤྱོད་སྒྲུབ་པའི་དགའ་སྟོན།༢༦༡་༣༠༢              ༡་༢༡བར
རྡོ་རྗེ་རྣལ་འབྱོར་མའི་སྒོ་ནས་གཤིན་པོ་རྗེས་སུ་འཛིན་པའི་ཆོ་ག་ཐར་ལམ་འདྲེན་པའི་ལྕགས་ཀྱུ་ཞེས་བྱ་བ། ༣༠༣་༣༣༤       ༡་༡༦བར་
རྟེན་གསུམ་རབ་ཏུ་གནས་པའི་ཆོ་ག་སྙིང་པོར་དྲིལ་བ་དགེ་ལེགས་ཆར་འབེབས་ཞེས་བྱ་བ།༣ ༣༥་༣༦༤                ༡་༡༥བར་
རབ་གནས་དཔལ་འབྱོར་རྒྱ་མཚོ་མར་གྲགས་པའི་ལག་ལེན་དང་ངག་འདོན་གྱི་རིམ་པ་མཐོ་རིས་ལེགས་བྱས། ༣༦༥་༤༩༢          ༡་༦༤བར
སྨན་ཆོག་གཞན་ཕན་བདེ་འཇུག་ཅེས་བྱ་བ། ༤༩༣་༦༠་༠ ༡་༥༤བར ཚེ་ལྷ་རྣམ་གསུམ་གྱི་རྣལ་འབྱོར་ཚོགས་གཉིས་སྤེལ་བའི་ཆོ་ག ། ༦༠༥་༦༦༦    ༡་༣༣བར།

༄༅། །མགོན་པོ་དཀར་པོ་ཡིད་བཞིན་ནོར་བུའི་ཐུགས་དམ་བསྐང་བའི་ཆོ་ག་ཡོངས་འདུ་ས་བརྟོལ་ཞེས་བྱ་བ།༦༦༧་༦༨༨ ༡་༡༡བར་
མགོན་དཀར་ཡིད་བཞིན་ནོར་བུའི་གཏེར་བུམ་སྒྲུབ་པའི་མན་ངག་རྣམ་གསལ་མེ་ལོང་ཞེས་བྱ་བ།༦༨༩་༧༠༤       ༡་༨བར་
ཤངས་ལུགས་མགོན་དཀར་ཡིད་བཞིན་ནོར་བུའི་བུམ་པའི་རྟེན་ལ་བརྟེན་ནས་ཕྲུ་གཡང་འགུགས་པའི་ཆོ་ག །༧༠༥་༧༥༨   ༡་༢༧བར་
རྗེ་བཙུན་སྒྲོལ་མ་དཀར་མོ་ལ་བརྟེན་པའི་འཆི་སླུའི་ཆོ་ག་རིང་འཚོའི་དཔལ་སྟེར་ཞེས་བྱ་བ།༧༥༩་༧༧༨                 ༡་༡༠བར་
རྗེ་བཙུན་སྒྲོལ་མ་དཀར་མོ་ལ་བརྟེན་པའི་བླ་སླའི་ཆོ་ག་རིང་འཚོའི་བཅུད་ལེན་ཞེས་བྱ་བ། །༧༧༩་༧༧༩༤       ༡་༨བར་
འཕགས་པ་སྒྲོལ་མ་དཀར་མོ་ཡིད་བཞིན་འཁོར་ལོ་ལ་བསྟོད་པ་ཚེ་དང་ཡེ་ཤེས་མཆོག་སྦྱིན་ཅེས་བྱ་བ།༧༩༥་༨༠༨            ༡་༧བར་

རྗེ་བཙུན་སྒྲོལ་མ་དཀར་མོ་ཡིད་བཞིན་འཁོར་ལོའི་ཆོ་ག་ལ་བརྟེན་ནས་བརྟན་བཞུགས་འབུལ་ཚུལ།༨༠༩་༨༤༢       ༡་༡༧བར་
ལྟུང་བཤགས་ཀྱི་ཆོ་ག་ཤིན་ཏུ་བསྡུས་པའི་སྡིག་ལྟུང་གཞོམ་པའི་ཐོ་བ་བཞུགས།༨༤ ༣་༨༥༨                      ༡་༨བར
ཐར་པ་ཆེན་པོ་ཕྱོགས་སུ་རྒྱས་པའི་མདོའི་ཆོ་ག་མན་ངག་ལྟར་བཀོད་པ་ཉེས་པའི་གདུང་སེལ་ཅེས་བྱ་བ།༨༥༩་༨༨༤       ༡་༡༣བར
མཁའ་འགྲོ་ལྔ་བསྡུས་ཚོགས་འཁོར་ནི། །ཚིམ་པ་དྲུག་ལྡན་འདི་ན་བཞུགས། །༨༨༥་༩༠་༦                             ༡་༡༡བར་
མཁའ་འགྲོ་ལྔ་བསྡུས་བླ་མ་ཡི་དམ་རྡོ་རྗེ་ཆོས་སྐྱོང་རྣམས་ལ་ཚོགས་མཆོད་བྱ་ཚུལ་བདེ་ཆེན་སྤྲིན་ཆར།༩༠༧ ་༩༢༨               ༡ ་༡༡བར
ཐང་སྟོང་གཡང་འགུགས། ༩༠༧་༩༣༠ ་༡༢བར འོད་ཟེར་དྲི་མེད། ༩༣་༡༠༡༦ ༡་༌ ༤༤བར གཙུག་ཏོར་དྲི་མེད། ༡་༡༧་༡༨༦ ༡་༣༥བར སྡོམ་༥༤ ༢བཞུགས། །

༄༅། །འཇམ་དབྱངས་བླ་མ་མཆོད་པའི་ཆོ་ག་ཚོགས་གཉིས་ཆར་འབེབས་ཞེས་བྱ་བ་བཞུགས་སོ།།

༄༅། །ན་མོ་གུ་རུ་མཉྫགྷོ་ཥ་བྷུ་མི་པཎཱ་ར་མ་ཧཱ་པཎྜི་ཏ་སྱ་པ་ཏྥ་དྨ་ཧཱུཾ། འཇམ་དབྱངས་བླ་མའི་ཞབས་པདྨོར། །
 རབ་ཏུ་གུས་པས་ཕྱག་འཚལ་ནས། །གང་དེ་མཆོད་པའི་ཆོ་ག་ནི། །ཚོགས་གཉིས་ཆར་འབེབས་བཤད་ཀྱིས་ཉོན། །
འདི་ལ་གསུམ། སྦྱོར་བ། དངོས་གཞི། རྗེས་སོ། །དང་པོ་ལ་གཉིས། ཆོ་གར་མ་གཏོགས་པའི་སྦྱོར་བ་དང་། ཆོ་གར་གཏོགས་པའི་སྦྱོར་བའོ། །དང་པོ་ནི།
རྣལ་འབྱོར་བླ་མེད་ཀྱི་དབང་བཞི་ཡོངས་སུ་རྫོགས་པ་དང་འདི་ཉིད་ཀྱི་བྱིན་རླབས་ཟབ་མོས་རྒྱུད་སྨིན་པ། དམ་ཚིག་དང་སྡོམ་པ་རྣམ་པར་དག་ཅིང་། འཇམ་མགོན་བླ་མའི་

༄༅། །རྣམ་ཐར་ལ་མི་འཕྲོག་པའི་མོས་གུས་དང་ལྡན་པའི་སྒྲུབ་པ་པོས། དབེན་ཞིང་ཉམས་དགའ་བའི་གནས་ཁང་བྱི་དོར་བྱས་པའི་ཕུགས་སུ་སྟེགས་མཐོ་བར་རྗེ་བཙུན་ས་སྐྱ་པཎྜི་ཏའི་སྐུའི་
སྣང་བརྙན་བྲིས་འབུར་གང་རིགས་ཀྱིས་གཙོས་སྐུ་གསུང་ཐུགས་ཀྱི་རྟེན་རྣམས་བཞུགས་སུ་གསོལ་བའི་སྤྱན་སྔར། མཆོད་སྟེགས་བང་རིམ་ཅན་ལྟ་བུར་ཅི་འབྱོར་པའི་མཆོད་པ་སྤྱི་དང་། བྱེ་བྲག་ཏུ་སྤོས།
མར་མེ། ཞལ་ཟས་རྣམས་བརྒྱ་རྩ་སོགས་གཙང་ཞིང་བཀོད་པས་མཛེས་པར་བཤམ། བླ་རེ་དང་གདུགས་རྒྱལ་མཚན་བ་དན་ལ་སོགས་པས་བརྒྱན། རང་གི་མདུན་དུ་མཆོད་པའི་མཎྜལ་མཐོ་གང་ལས་
མི་ཆུང་བ། དྲི་བཟང་གི་ཆུ། ཚོམ་བུའི་རྒྱུ་འབྲུ་གཙང་མ། རོལ་མོའི་བྱེ་བྲག་སོགས་དགོས་པའི་ཡོ་བྱད་ཐམས་ཅད་འདུ་བྱའོ། །གཉིས་པ་ལ་གསུམ། མཆོད་པའི་ཡོ་བྱད་བྱིན་གྱིས་བརླབ་པ། 

སྐྱབས་འགྲོ་སེམས་བསྐྱེད་ཀྱིས་རྒྱུད་སྦྱང་བ། ཚོགས་ཀྱི་ཞིང་གསལ་གདབ་པའོ། །དང་པོ་ནི། ཨོཾ་བཛྲ་ཡཀྵ་ཧཱུཾ། ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫར་ཎ་ཧཱུྃ་ཕཊ། ཨོཾ་སྭ་བྷ་ཝ་
ཤུདྡྷསརྦ་དྷརྨཱསྭ་བྷ་ཝ་ཤུདྡྷོ྅་ཧཾ། སྟོང་པའི་ངང་ལས་ༀ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་ལས་བྱུང་བའི་ལྷ་རྫས་
ལས་གྲུབ་པའི་མཆོད་ཡོན། མེ་ཏོག །བདུག་སྤོས། མར་མེ། དྲི། ཞལ་ཟས། གཞན་ཡང་རོལ་མོ་དང་འཕན་གདུགས་ལ་སོགས་པ་མཆོད་རྫས་བསམ་གྱིས་
མི་ཁྱབ་པ་ནམ་མཁའི་ཁམས་ཐམས་ཅད་གང་བར་གྱུར། ཨོཾ་བཛྲ་ཨརྒྷཾ་ཨཱཧཱུཾ། ཨོཾ་བཛྲ་པུཥྤེ་ཨཱཿཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ།
ཨོཾ་བཛྲ་ནཻ་ཝི་དྱེ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ། བརྗོད་ཅིང་སོ་སོའི་ཕྱག་རྒྱ་དང་བཅས་པས་བྱིན་གྱིས་བརླབ། ཨོཾ་བཛྲ་དྷརྨཱ་ར་ཎི་ཏཾ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་
ལི་ནི། པྲཛྙཱ་པཱ་ར་མི་ཏཱ་ནཱ་ད་སཾ་བྷ་ཝེ། བཛྲ་སཏཱ་ཧྲི་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་ལན་གསུམ་བརྗོད་ཅིང་རོལ་མོ་དང་བཅས་པས་བྱིན་དབབ། གཉིས་པ་ནི། སྐྱབས་ཡུལ་

༄༅། །གསལ་བཏབ་ལ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་
ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་
གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་
སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་
སྐྱབས་འགྲོ་ཅི་མང་དང་། ཐལ་མོ་སྙིང་གར་སྦྱར་ལ། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་
གྱིས་བརླབ་ཏུ་གསོལ། ཞེས་སྐྱབས་གསོལ་བྱས་ནས་སྐྱབས་ཡུལ་རང་ལ་བསྟིམ། སྨོན་འཇུག་གི་དོན་དྲན་བཞིན་པས། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་

པར་བྱ། དེའི་ཆེད་དུ་བདག་གིས་ལམ་ཟབ་མོ་ཉམས་སུ་བླང་བར་བགྱིའོ། །ཞེས་ལན་གསུམ་གྱིས་སེམས་བསྐྱེད། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་
གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །ཉེ་རིང་ཆགས་སྡང་དང་བྲལ་བའི་
བཏང་སྙོམས་ལ་གནས་པར་གྱུར་ཅིག །ཅེས་ཚད་མེད་བཞི་སྤྱི་ལྟར་བསྒོམ། གསུམ་པ་ནི། ཨོཾ་སྭ་བྷཱ་ཝ་ཤུདྡྷསརྦ་དྷརྨཱཾཿསྭ་བྷཱ་ཝ་ཤུདྡྷོཉ་ཧཾ། སྟོང་པའི་ངང་ལས་རང་གི་སྤྱི་བོར་པདྨ་འདབ་
མ་སྟོང་ལྡན་གྱི་ཟེའུ་འབྲུ་ལ། ཟླ་བའི་དཀྱིལ་འཁོར་ཉ་གང་བའི་སྟེང་དུ་དྲིན་ཅན་རྩ་བའི་བླ་མ་དང་དབྱེར་མེད་པའི་ཆོས་ཀྱི་རྗེ་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་
བཟང་པོ་དེ་ཉིད་ངོ་བོ་འཇམ་དབྱངས་ལ་རྣམ་པ་པཎྜི་ཏ་སྐུ་མདོག་དམར་སེར་ཞལ་གཅིག་ཕྱག་གཉིས་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། ཕྱག་གཉིས་
ཐུགས་ཀར་ཆོས་འཆད་ཀྱི་ཕྱག་རྒྱ་མཛད་ནས་ཨུཏྤ་ལའི་ཡུ་བ་ནས་བཟུང་བའི་མེ་ཏོག་སྙན་གཡས་གཡོན་གྱི་ཐད་ཀར་ཁ་བྱེ་བའི་གཡས་ཀྱི་སྟེང་ན་རལ་གྲི་མེ་འབར་བ་དང༌། 

༄༅། །གཡོན་གྱི་སྟེང་ན་ཤེས་རབ་ཀྱི་ཕ་རོལ་ཏུ་ཕྱིན་པའི་པུ་སྟི་ཡོད་པ། མཚན་བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུས་བརྒྱན་པ། དབུ་
ལ་ས་ཞུ་དང་། སྐུ་ལ་ཆོས་གོས་རྣམ་གསུམ་ངུར་སྨྲིག་གསོལ་བ། དེའི་དཔྲལ་བར་ཟླ་བའི་སྟེང་དུ་ཨོཾ་དཀར་པོ། མགྲིན་པར་པདྨའི་སྟེང་དུ་ཨཱཿདམར་པོ། ཐུགས་ཀར་
ཉི་མའི་སྟེང་དུ་ཧཱུཾ་སྔོན་པོ། དེ་ལས་འོད་ཟེར་འཕྲོས་པས་ཕྱོགས་བཅུའི་བླ་མ་ཡི་དམ་སངས་རྒྱས་བྱང་སེམས་ཉན་ཐོས་རང་རྒྱལ་ཆོས་སྲུང་ནོར་ལྷའི་ཚོགས་དང་བཅས་པ་ཨོ་
བཛྲ་ས་མཱ་ཛ༔ རྡོ་རྗེ་བསྡུ་བའི་ཕྱག་རྒྱས་སྤྱན་དྲངས། སྤྱི་བོ་ན་བཞུགས་པའི་ཆོས་རྗེ་ལ། ཛཧཱུྃ་བྃ་ཧོ༔ གཉིས་སུ་མེད་པར་ཐིམ་པས་དེ་ཉིད་སྐྱབས་གནས་ཀུན་འདུས་ཀྱི་ངོ་བོ་གྱུར་
པར་བསམ། དེ་ནས། རང་གི་ལུས་ཀྱི་གསང་གནས་ནས་སྤྱི་བོའི་བར་རྩ་དབུ་མ་ཕྱི་དཀར་ལ་ནང་དམར་བ། སྦོམ་ཕྲ་སྦ་ལྕག་ཙམ་གྱི་ཁ་ཚངས་བུག་ཏུ་བྱེ་བའི་ནང་དུ་ཆོས་ཀྱི་
རྗེའི་གདན་པདྨའི་ཡུ་བ་ཟུག་པ། རང་གི་དཔྲལ་བར་ཨོཾ་དཀར་པོ། མགྲིན་པར་ཨཱདམར་པོ། སྙིང་གར་ཧཱུཾ་སྔོན་པོ་རྣམས་གསལ་བར་གྱུར་པར་བསམས་ལ། ངག་ཏུ་བརྗོད་ཅིང་

གསལ་གདབ་བོ། །གཉིས་པ་དངོས་གཞི་ལ་གསུམ། བསག་སྦྱང་སྤེལ་གསུམ་གྱི་གནད་བསྡུས་པ་ཡན་ལག་བདུན་པ་བྱ་བ། བྱིན་རླབས་འཇུག་པའི་ཕྱིར་ཕུར་ཚུགས་སུ་གསོལ་བ་གདབ་པ། ཐུགས་རྒྱུད་བསྐུལ་བའི་ཕྱིར་བཟླས་པ་བྱའོ། །
དང་པོ་ལའང་བདུན་ལས། དང་པོ་ཕྱག་འཚལ་བ་ནི། རང་དང་སེམས་ཅན་ཐམས་ཅད་ཀྱིས་ལུས་ཞིང་གི་རྡུལ་སྙེད་དུ་སྤྲུལ་ནས་ཕྱག་སོགས་མཆོད་པའི་ལས་ལ་འཇུག་པར་མོས་པ་དང་བཅས། མི་འཕྲོག་པའི་མཁྱེན་རབ་དང་
ཐུགས་རྗེར་ལྡན་པ་ཁམས་གསུམ་ཆོས་ཀྱི་རྒྱལ་པོ། དེ་བཞིན་གཤེགས་པ་ཐམས་ཅད་ཀྱི་ངོ་བོ། དམ་པའི་ཆོས་ཐམས་ཅད་ཀྱི་འབྱུང་གནས། བྱང་ཆུབ་སེམས་དཔའ་
ཐམས་ཅད་ཀྱི་ཡབ། ཉན་ཐོས་དང་རང་སངས་རྒྱས་ཐམས་ཅད་ཀྱི་བླ་མ། ལྷ་དང་བཅས་པའི་འཇིག་རྟེན་ཐམས་ཅད་ཀྱི་སྐྱབས། ཆོས་ཀྱི་རྗེ་དཔལ་ལྡན་ས་སྐྱ་པཎྜི་ཏ་
ཆེན་པོའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། གང་གི་དྲིན་གྱིས་བདེ་ཆེན་ཉིད།།
སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཁྱོད་ནི་རྒྱལ་དང་རྒྱལ་བའི་སྲས། །རབ་བྱུང་དགེ་བསྙེན་ཁྱིམ་པ་།

༄༅། །སོགས༑ །འགྲོ་བ་ཀུན་གྱི་གཟུགས་མཛད་ནས། །གདུལ་བྱ་ཐམས་ཅད་སྨིན་པར་མཛད། །ཉི་མའི་འོད་ཟེར་རབ་ཚ་ཡང་། །མེ་ཤེལ་མེད་པར་མེ་མི་
འབྱུང་༑ །དེ་བཞིན་སངས་རྒྱས་བྱིན་རླབས་ཀྱང་། །བླ་མ་མེད་པར་འབྱུང་མི་འགྱུར། །དེས་ན་ཁྱོད་ཉིད་མཉེས་པ་ཡིས། །སངས་རྒྱས་ཐམས་ཅད་མཉེས་པར་འགྱུར། །
དཀོན་མཆོག་གསུམ་པོ་གཅིག་བསྡུས་པའི། །བླ་མ་ཁྱོད་ལ་བདག་སྐྱབས་མཆི། །སངས་རྒྱས་ཀུན་གྱི་ངོ་བོ་ཉིད། །ཆོས་རྣམས་ཀུན་གྱི་རིན་ཆེན་གཏེར། །དགེ་འདུན་
ཐམས་ཅད་འདུས་པའི་སྐུ། །དཔལ་ལྡན་བླ་མ་དེ་ལ་འདུད། །ཁྱོད་ནི་གདུལ་བྱ་སྨིན་པའི་ཕྱིར། །དེ་བཞིན་གཤེགས་པ་རྣམ་པ་ལྔ། །ཁྱོད་ཀྱི་ཕུང་པོ་རྣམ་ལྔར་སྟོན། །
སྤྱན་སོགས་ཁྱོད་ཀྱི་འབྱུང་བ་བཞི། །ས་ཡི་སྙིང་པོ་རྡོ་རྗེ་འཆང་། །ནམ་མཁའི་སྙིང་པོ་སྤྱན་རས་གཟིགས། །འཇམ་དབྱངས་སྒྲིབ་པ་རྣམ་པར་སེལ། །བྱམས་པ་ཀུན་
ཏུ་བཟང་པོ་རྣམས། །མགོན་པོ་ཁྱོད་ཀྱི་དབང་པོ་སོགས། །གཤིན་རྗེའི་གཤེད་སོགས་ཁྲོ་བོ་བཅུ། །དཔལ་ལྡན་ཁྱོད་ཀྱི་སྐུ་ཡི་ཆ། །གཟུགས་སོགས་རྡོ་རྗེ་ལྷ་མོར་

སྟོན༑ །ཉོན་མོངས་ཡེ་ཤེས་གནས་གྱུར་པ། །བདག་ཉིད་ཆེན་པོ་ཁྱོད་ཀྱིས་མཁྱེན། །ཐམས་ཅད་སྤྲོ་བའི་ཕྲིན་ལས་ཀྱིས། །རྫོགས་པའི་སངས་རྒྱས་ཐམས་ཅད་སྤྲུལ། །
གཅིག་ཏུ་བསྡུས་པའི་སྦྱོར་བ་ནི། །སངས་རྒྱས་ཀུན་བདག་རྡོ་རྗེ་འཆང་། །བག་ཆགས་བཅས་པའི་སྒྲིབ་ཀུན་སྤངས། །ཡོན་ཏན་ཐམས་ཅད་རབ་རྫོགས་པ། །ཁྱོད་ཀྱི་
འཕྲིན་ལས་ངོ་མཚར་རྨད། །གང་གིས་གཡོ་མེད་ཁྱོད་བསྟེན་པ། །དེ་ལ་དེ་མ་ཐག་བྱིན་རློབ། །སྐད་ཅིག་གཅིག་གིས་རྫོགས་འཚང་རྒྱ། །ཡང་ན་ཕུན་ཚོགས་ཐམས་
ཅད་འགྲུབ། །དེས་ན་རྡོ་རྗེ་སློབ་དཔོན་མཆོག །དངོས་པོ་ཀུན་གྱིས་དེ་ལ་འདུད། །རྣམ་པ་ཀུན་ཏུ་བདག་སྐྱབས་མཆི། །ཕྱི་ནང་གསང་བ་དེ་ཁོ་ན། །ལུས་དང་
ལོངས་སྤྱོད་འབྲེལ་བ་ཀུན། །སྲོག་གི་བར་གྱིས་ཁྱོད་མཉེས་བགྱི། །ཇི་སྲིད་རྣམ་པར་གྲོལ་བའི་ས། །བདག་གཞན་ཀུན་གྱིས་མ་ཐོབ་བར། །དེ་སྲིད་མཆོད་པ་མཆོག་
གི་སྤྲིན། །ཀུན་ཏུ་བཟང་པོའི་རྣམ་ཐར་ལས། །ཆེས་ལྷག་གྱུར་པས་ཁྱོད་མཆོད་དོ། །ཁྱོད་ནི་གང་ལ་མཉེས་གྱུར་པའི། །ཕྲིན་ལས་དེ་ཉིད་སྒྲུབ་པར་ཤོག །མི་

༄༅། །མཉེས་བྱེད་པ་རྣམ་སྤངས་ཏེ། །རྣམ་པ་ཀུན་ཏུ་ཁྱོད་བསྟེན་ནོ། །ཁྱོད་ཀྱི་འཕྲིན་ལས་བསྒྲུབ་སླད་དུ། །མགོན་པོ་གང་ལ་མཉེས་གྱུར་ན། །གལ་ཏེ་བླ་ན་།
མེད་པ་ཡི། །བྱང་ཆུབ་ཐོབ་ཀྱང་དེ་དོར་ཏེ། །སྐྱེ་ཞིང་སྐྱེ་བ་ཐམས་ཅད་དུ། །ཁྱོད་ཀྱི་ཕྲིན་ལས་བསྒྲུབ་པར་བགྱི། །དགེ་བ་འདི་ཡིས་བདག་གཞན་ཀུན། །ཁྱོད་
མཉེས་བགྱིས་པའང་ཐོབ་པར་ཤོག །སྐུ་ཡི་སྤྱོད་པ་རྣམ་དག་པ། །སངས་རྒྱས་དགེས་པའི་ཚུལ་ཁྲིམས་ལྡན། །གསུང་གི་ཕྲིན་ལས་ཕུན་སུམ་ཚོགས། །ཤེས་བྱའི་
དཀྱིལ་འཁོར་མ་ལུས་ཁྱབ། །ཐུགས་ཀྱི་དགོངས་པ་རབ་ཟབ་པ། །ཆོས་རྣམས་ཀུན་གྱི་དེ་ཉིད་མཁྱེན། །མཁས་པ་ཐམས་ཅད་དགའ་མཛད་པའི། །ཡོན་ཏན་རྒྱ་མཚོ་
ཁྱོད་ལ་མངའ། །སེམས་ཅན་ཐམས་ཅད་སྨིན་མཛད་པའི། །ཕྲིན་ལས་མངའ་བ་ཆོས་ཀྱི་རྗེ། །ཁྱོད་ལ་བསུ་བས་དཔལ་དུ་བྱེད། །བསྟེན་པས་བློ་གྲོས་མཆོག་ཏུ་
འགྱུར༑ །བསྟེན་ན་འཇིགས་པ་མེད་པར་མཛད། །བསྙེན་བཀུར་བགྱིས་པས་བདེ་བ་འབྱུང་། །དེ་འདྲའི་དཔལ་ལྡན་ཆོས་ཀྱི་རྗེ། །བླ་མ་མཆོག་ལ་བདག་གསོལ་།

འདེབས༑ །མཆོད་པ་ཐམས་ཅད་སྤངས་ནས་ནི། །བླ་མ་མཆོད་པ་བྱའོ་ཞེས། །སངས་རྒྱས་ཀུན་གྱིས་མཐུན་པར་གསུངས། །དེ་བས་དངོས་པོ་ཐམས་ཅད་ཀྱིས། །
བླ་མ་མཉེས་པར་བྱེད་པར་ཤོག །སྐྱེ་བ་འདི་དང་སྐྱེ་བ་གཞན། །ཇི་སྲིད་སངས་རྒྱས་མ་ཐོབ་པར། །དེ་སྲིད་བླ་མའི་ཞབས་དྲུང་དུ། །འབྲལ་བ་མེད་པར་གནས་གྱུར་
ཅིག །མཆོད་པ་ཀུན་གྱིས་མཆོད་བྱེད་ཅིང་། །དམ་ཆོས་རྟག་ཏུ་ཉན་པ་དང་། །བཀའ་བཞིན་སྒྲུབ་པར་བྱེད་པར་ཤོག །སངས་རྒྱས་ཀུན་གྱི་ངོ་བོ་ཉིད། །དངོས་
གྲུབ་ཀུན་གྱི་རིན་ཆེན་གཏེར། །ཉེས་པ་ཀུན་ལས་རྣམ་གྲོལ་བ། །བླ་མ་རྣམས་ལ་ཕྱག་འཚལ་ལོ། །སྲས་བཅས་རྒྱལ་བ་ཐམས་ཅད་ཀྱི། །མཁྱེན་བརྩེ་ནུས་གསུམ་
གཅིག་བསྡུས་པ། །འཇམ་མགོན་ས་སྐྱ་པཎྜི་ཏའི། །ཞབས་ཀྱི་པདྨོར་གུས་པས་འདུད། །ཁྱེད་ཀྱིས་བསོད་ནམས་ཡེ་ཤེས་ཚོགས། །བསྐལ་པ་དུ་མར་རབ་བསྒྲུབས་
པའི༑ །བཞེད་པའི་དོན་རྣམས་ཡོངས་རྫོགས་པའི། །དཔལ་ལྡན་དོན་གྲུབ་ལ་ཕྱག་འཚལ། །དཔལ་ལྡན་དོན་གྲུབ་ཅེས་པ་འཇམ་མགོན་ས་སྐྱ་པཎྜི་ཏ་སྐུ་ཆུང་ངུའི་དུས་ཀྱི་མཚན་ནོ། །འཁྲུལ་བ་།

༄༅། །མི་མངའ་ཉེས་མི་མངའ། །ཚུལ་ཁྲིམས་ཕུང་པོས་བརྒྱན་པའི་སྐུ། །མཐོང་བ་ཙམ་གྱིས་རབ་དད་པར། །མཛད་པ་ཁྱོད་ལ་ཕྱག་འཚལ་ལོ། །ཅ་ཅོ་མི་
མངའ་རྣམ་དག་གསུང་། །ཐ་དད་སྐད་ཀྱིས་མཐའ་ཡས་པའི། །གདུལ་བྱའི་དབང་པོ་ཚིམ་མཛད་པའི། །གསུང་མཆོག་ཁྱོད་ལ་ཕྱག་འཚལ་ལོ། །མཉམ་པར་གཞག་
ཅིང་རྟོག་མི་མངའ། །འགྲོ་བའི་ཡིད་ལ་མཉམ་པར་འཇུག །ཏིང་ངེ་འཛིན་དང་གཟུངས་ཀྱི་གཏེར། །རྣམ་གྲོལ་ཐུགས་ལ་ཕྱག་འཚལ་ལོ། །ཁྱོད་ཀྱིས་ཤེས་བྱའི་
དཀྱིལ་འཁོར་འདི། །མ་ལུས་ཐུགས་སུ་ཆུབ་གྱུར་པས། །འཆད་རྩོད་རྩོམ་པའི་བྱ་བ་ལ། །མངའ་བརྙེས་ཁྱོད་ལ་ཕྱག་འཚལ་ལོ། །དམིགས་པ་ཀུན་ལས་རྣམ་གྲོལ་
ཞིང་༑ །ཐུགས་རྗེ་ཆེན་པོ་དང་ལྡན་པས། །གཞན་དོན་དུས་ལས་མི་འདའ་བའི། །བརྩེ་ཆེན་ཁྱོད་ལ་ཕྱག་འཚལ་ལོ། །མཁྱེན་བརྩེ་བརྩོན་པའི་སྟོབས་ཆེན་གྱིས། །
བདུད་ཀྱི་སྟོབས་རྣམས་འཇོམས་མཛད་ཅིང་། །ཉོན་མོངས་བྱང་ཆུབ་ལམ་སྒྱུར་བའི། །མཐུ་ཆེན་ཁྱོད་ལ་ཕྱག་འཚལ་ལོ། །འཁོར་བ་ཇི་སྲིད་གནས་ཀྱི་བར། །རྣམ་

པར་འཕྲུལ་པ་སྣ་ཚོགས་ཀྱིས། །དེ་སྲིད་དེ་ཡི་དོན་མཛད་པའི། །འཕྲིན་ལས་དབང་ཕྱུག་ལ་ཕྱག་འཚལ། །ཀུན་དགའི་དགོས་འདོད་མ་ལུས་པ། །རིན་ཆེན་རྒྱལ་
མཚན་ལས་བྱུང་བའི། །དཔལ་འབྱོར་བཟང་པོའི་འབྲས་སྩོལ་བའི། །དབང་གི་རྒྱལ་པོ་ལ་ཕྱག་འཚལ། །སངས་རྒྱས་ཀུན་གྱི་ཡེ་ཤེས་སྐུ། །གཅིག་ཏུ་བསྡུས་པ་
གཞན་དོན་ཕྱིར། །སོ་སོ་སྐྱེ་བོའི་སྐུར་སྟོན་པ། །མཚུངས་བྲལ་ཁྱོད་ལ་ཕྱག་འཚལ་ལོ། །དཀོན་མཆོག་གསུམ་པོ་ཁྱོད་ཉིད་དེ། །ཁྱོད་ཉིད་དཀོན་མཆོག་གསུམ་ཡང་
ལགས༑ །དེ་བས་རྣམ་པ་ཐམས་ཅད་དུ། །ཁྱོད་ལ་གུས་པས་ཕྱག་འཚལ་ལོ། །སྟོན་མཆོག་ཁྱོད་ལ་ཕྱག་འཚལ་ལོ། །སྐྱབས་མཆོག་ཁྱོད་ལ་ཕྱག་འཚལ་ལོ། །
འདྲེན་པ་མཆོག་ལ་ཕྱག་འཚལ་ལོ། །བླ་མ་མཆོག་ལ་ཕྱག་འཚལ་ལོ། །གང་ལ་ཁྱོད་ཀྱི་སྐུས་རེག་ཅིང་། །ཁྱོད་གསུང་ཐོས་ཤིང་འཛིན་པ་དང་། །ཁྱོད་ཀྱི་ཐུགས་རྗེས་
རྗེས་བཟུང་བ། །དེ་དག་ཀུན་ལའང་ཕྱག་འཚལ་ལོ། །ཕྱོགས་བཅུའི་འཇིག་རྟེན་ཐམས་ཅད་ན། །འགྲོ་བའི་དོན་དུ་བཞུགས་པ་ཡི། །རྫོགས་པའི་སངས་རྒྱས་ཐམས་

༄༅། །ཅད་ལ། །རྟག་ཏུ་གུས་པས་ཕྱག་འཚལ་ལོ། །ཐོག་མ་བར་དང་མཐར་དགེ་ཞིང་། །རྣམ་པར་དཀར་ལ་མ་འདྲེས་པ། །ངེས་པར་འབྱུང་བ་མཆོག་གི་
ལམ༑ །དམ་པའི་ཆོས་ལ་ཕྱག་འཚལ་ལོ། །བསོད་ནམས་ཞིང་རབ་མཆོག་གྱུར་པ། །ལྷ་དང་མི་ཡི་མཆོད་པའི་གནས། །རྒྱལ་སྲས་རང་རྒྱལ་དགྲ་བཅོམ་པ། །
ཚོགས་མཆོག་དགེ་འདུན་ལ་ཕྱག་འཚལ། །ཚུལ་གནས་ཐོས་དང་བསམ་ལྡན་ཞིང་། །ཏིང་ངེ་འཛིན་ལ་མཉམ་པར་གནས། །བདེ་གཤེགས་བསྟན་པ་ལེགས་འཛིན་པའི། །
བཤེས་གཉེན་ཀུན་ལ་ཕྱག་འཚལ་ལོ། །མཆོད་པར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་
པས་ཕྱག་འཚལ་ལོ། །གཉིས་པ་མཆོད་པ་ལ། སྤྱིར་མཆོད་པ་ནི། མཆོད་ཡོན་མེ་ཏོག་བདུག་སྤོས་དང་། །སྣང་གསལ་དྲི་མཆོག་ཞལ་ཟས་དང་། །གདུགས་དང་རྒྱལ་མཚན་རོལ་
མོའི་སྒྲས། །བླ་མའི་ཚོགས་དང་དཀོན་མཆོག་མཆོད། །འཇིག་རྟེན་ཁམས་ནི་མཐའ་ཡས་པར། །བདག་པོས་ཡོངས་སུ་མ་བཟུང་བའི། །མཆོད་པའི་ཡོ་བྱད་ཅི་

མཆིས་པ། །བློ་ཡིས་བླངས་ནས་དབུལ་བར་བགྱི། །རབ་དང་ཡིད་ལས་བྱུང་གྱུར་པའི། །མཆོད་པའི་སྤྲིན་གྱི་ཕུང་པོ་ནི། །མཁའ་དང་མཉམ་པ་དུ་མ་ཡིས། །ཡོན་
ཏན་རྒྱ་མཚོ་སྲས་བཅས་མཆོད། །དམན་པའི་ཡུལ་ལས་རབ་འདས་ཤིང་། །རྒྱལ་བ་ཀུན་གྱི་དམ་ཚིག་མཆོག །དངོས་གྲུབ་ཀུན་གྱི་གཞིར་གྱུར་པ། །བདུད་རྩི་མཆོག་
གིས་མཆོད་པར་བགྱི། །སྒྲིབ་པའི་དྲི་མ་ཀུན་བསལ་ནས། །རྟོག་པ་ཀུན་ལས་རྣམ་གྲོལ་བའི། །བླ་ན་མེད་པའི་བྱང་ཆུབ་སེམས། །བདེ་བ་ཆེན་པོས་བརྙེས་གྱུར་ཅིག །བྱེ་།
བྲག་ཉེར་སྤྱོད། རིན་ཆེན་བདུན། འདོད་ཡོན་ལྔ་རྣམས་འབུལ་བ་ནི། ཐལ་མོ་སྙིང་གར་སྦྱར་ལ། མཆོད་ཡོན་ཕལ་ཆེར་མཆོད་ཡོན་བླ་བྲེ་དང་། །མཆོད་ཡོན་བཀོད་པའི་འོད་ཟེར་རབ་བཀྱེ་ཞིང་། །
མཆོད་ཡོན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། མེ་ཏོག་ཕལ་
ཆེར་མེ་ཏོག་བླ་བྲེ་དང་། །མེ་ཏོག་བཀོད་པའི་འོད་ཟེར་རབ་བཀྱེ་ཞིང་། །མེ་ཏོག་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། ། །

༄༅། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། བདུག་སྤོས་ཕལ་ཆེར་བདུག་སྤོས་བླ་བྲེ་དང་། །བདུག་སྤོས་བཀོད་པའི་འོད་ཟེར་རབ་བཀྱེ་ཞིང་། །
བདུག་སྤོས་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་དྷུ་པེ་པྲ་ཏཱིཙྪ་སྭཱ་ཧཱ། སྣང་གསལ་
ཕལ་ཆེར་སྣང་གསལ་བླ་བྲེ་དང་། །སྣང་གསལ་བཀོད་པའི་འོད་ཟེར་རབ་བཀྱེ་ཞིང་། །སྣང་གསལ་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་
ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། དྲི་མཆོག་ཕལ་ཆེར་དྲིལ་མཆོག་བླ་བྲེ་དང་། །དྲི་མཆོག་བཀོད་པའི་འོད་ཟེར་རབ་
བཀྱེ་ཞིང་། །དྲི་མཆོག་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ།
ཞལ་ཟས་ཕལ་ཆེར་ཞལ་ཟས་བླ་བྲེ་དང་། །ཞལ་ཟས་བཀོད་པའི་འོད་ཟེར་རབ་བཀྱེ་ཞིང་། །ཞལ་ཟས་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་

ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ནེ་ཝིདྱེ་པྲ་ཏཱིཙྪ་སྭཱ་ཧཱ། སིལ་སྙན་ཕལ་ཆེར་སིལ་སྙན་བླ་བྲེ་དང་། །སིལ་སྙན་བཀོད་པའི་འོད་ཟེར་རབ་བཀྱེ་
ཞིང་༑ །སིལ་སྙན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཤཔྡ་པྲ་ཏཱིཙྪ་སྭཱ་ཧཱ།
མཐར་ཨོཾ་བཛྲ་དྷརྨཱ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ནི། པྲཛྙཱ་པཱ་ར་མི་ཏཱ་ནཱ་ད་སཾ་བྷ་ཝེ། བཛྲ་སཏཱ་ཧྲི་ད་ཡ་སནྟོ་ཥ་ནི་བྷྲཱུྃ་བྷྲཱུྃ་བྷྲཱུྃ་ཧོ་ཧོ་ཧོ་
ཨ་ཁཾ་སྭཱ་ཧཱ། བརྗོད་ཅིང་རོལ་མོ་བྱ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོ༔ ཞེས་བརྗོད་ཅིང་། བདེ་བར་གཤེགས་པ་ཐམས་ཅད་ལ། །འཁོར་ལོ་
རིན་ཆེན་འདི་ཕུལ་བས། །སྲིད་པའི་འཁོར་ལོ་རྒྱུན་བཅད་དེ། །ཆོས་ཀྱི་འཁོར་ལོ་བསྐོར་བར་ཤོག །ཨོཾ་གུ་རུ་བུདྡྷ་བོ་དྷི་ས་ཏྭ་ས་པ་རི་ཝཱ་ར་ཙཀྲ་རཏྣ་པཱུ་ཛི་ཏེ་བྷྲཱུྃ།
རྒྱལ་བ་སྲས་དང་བཅས་རྣམས་ལ། །ནོར་བུ་རིན་ཆེན་འདི་ཕུལ་བས། །བཀྲེན་ཅིང་ཕོངས་པ་རྒྱུན་བཅད་དེ། །འབྱོར་པ་ཕུན་སུམ་ཚོགས་པར་ཤོག །ཨོཾ་གུ་རུ་བུདྡྷ་བོ་

༄༅། །དྷི་སཏྭ་ས་པ་རི་ཝཱ་ར་མ་ཎི་རཏྣ་པཱུ་ཛི་ཏེ་བྷྲཱུྃ། བཙུན་མོ་རིན་ཆེན་འདི་ཕུལ་བས། །མ་རིག་མུན་པ་རྒྱུན་བཅད་དེ། །ཤེས་རབ་དབྱིངས་ཀྱི་དོན་རྟོགས་ནས། །
ཐབས་དང་ཤེས་རབ་འབྲེལ་བར་ཤོག །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཝསྟི་རཏྣ་པཱུ་ཛི་ཏེ་ཧཱུྃ། བློན་པོ་རིན་ཆེན་འདི་ཕུལ་བས། །ཕྱི་ནང་གསང་གསུམ་ཐེག་
གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་པར་ཤོག །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་མ་ཧཱ་ཏ་རཏྣ་པཱུ་ཛི་ཏེ་ཧཱུྃ། གླང་པོ་
རིན་ཆེན་འདི་ཕུལ་བས། །ལྟ་ངན་རྣམས་ནི་རབ་བསལ་ནས། །བླ་མེད་ཐེག་པ་རབ་ཞོན་ཏེ། །ཐམས་ཅད་མཁྱེན་གྲོང་བགྲོད་པར་ཤོག །ཨོཾ་གུ་རུ་བུདྡྷ་བོ་དྷི་སཏཱ་ས་
པ་རི་ཝཱ་ར་ཧསྟི་རཏྣ་པཱུ་ཛི་ཏེ་ཧཱུྃ། རྟ་མཆོག་རིན་ཆེན་འདི་ཕུལ་བས། །སྲིད་པའི་གཟེབ་ལས་ངེས་གྲོལ་ཏེ། །རྫུ་འཕྲུལ་མཆོག་གི་ཤུགས་ཐོབ་ནས། །སངས་རྒྱས་ཞིང་
དུ་བགྲོད་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨ་ཤྭ་རཏྣ་པཱུ་ཛི་ཏེ་ཧཱུྃ། དམག་དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །

ཕས་ཀྱི་རྒོལ་བ་ཚར་བཅད་དེ། །བསྙེངས་བྲལ་མཆོག་ནི་ཐོབ་པར་ཤོག །ཨོཾ་གུ་རུ་བུདྡྷ་བོ་དྷི་སཏཱ་ས་པ་རི་ཝཱ་ར་ཁརྦ་རཏྣ་པཱུ་ཛི་ཏེ་བྷྲཱུྃ། ཁ་དོག་དབྱིབས་ལེགས་ཡིད་འོང་
རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །
ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རུ་པ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་མཆོག་སྒྲ་སྙན་ཅི་མཆིས་རྣམས། །མོས་
བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཤཔྡ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་
དུས་ཀུན་ན་ཙན་དན་སྦྲུལ་སྙིང་དང་། །ཨ་གར་ནག་སོགས་དབང་པོ་ཚིམ་བྱེད་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་
སྩལ་དུ་གསོལ། །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་གནྡྷེ་ཀཱ་མ་གུ་ན་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་

༄༅། །མཆིས་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རྭ་
ས་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་རྣམས། །མོས་བློས་བླ་མ་མཆོག་ལ་བདག་
འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་སྤརྵེ་ཀཱ་མ་གུ་ཎ་པཱུ་ཛི་ཏེ་བྷྲཱུྃ། ཞེས་སོ་སོའི་ཕྱག་རྒྱ་དང་བཅས་པས་མཆོད།
ལེགས་པར་བཤམས་པའི་མཎྜལ་ཕྱག་ལེན་ལྟར་དབུལ་ཞིང་། སྤྲོ་ན་ཚོམ་བུ་སོ་བདུན་མ། ཨོཾ་བཛྲ་བྷུ་མི་ཨཱཧཱུྃ། གཞི་ཡོངས་སུ་དག་པ། དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱབྷྲཱུྃ།
ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན།
ལུས་དང་ལུས་འཕགས། རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ། སྒྲ་མི་སྙན་དང་སྒྲ་མི་སྙན་གྱི་ཟླ། རིན་པོ་ཆེའི་རི་བོ། དཔག་བསམ་གྱི་

ཤིང་། འདོད་འཇོའི་བ། མ་རྨོས་པའི་ལོ་ཐོག །འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་རིན་པོ་ཆེ། གླང་པོ་རིན་ཆེན་ཆེ། །
རྟ་མཆོག་རིན་པོ་ཆེ། དམག་དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་པ་མ། ཕྲེང་བ་མ། གླུ་མ། གར་མ། བདུག་སྤོས་མ། མེ་ཏོག་མ། མར་
མེ་མ། དྲི་ཆབ་མ། ཉི་མ། ཟླ་བ། རིན་པོ་ཆེའི་གདུགས། ཕྱོགས་ལས་རྣམ་པར་རྒྱལ་བའི་རྒྱལ་མཚན། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་
བ་མེད་པ་འདི་ཉིད་དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་ཆུབ་སེམས་དཔའ་དམ་པ་
ཆོས་སྐྱོང་བའི་སྲུང་མ་གནོད་སྦྱིན་ནོར་ལྷའི་ཚོགས་དང་བཅས་པ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བདག་གི་
རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་པར་བྱིན་གྱིས་བརླབ་ཏུ་གསོལ། སྒྲིབ་གཉིས་བག་ཆགས་དང་བཅས་པ་ཐམས་ཅད་བྱང་ཞིང་དག་པར་

༄༅། །བྱིན་གྱིས་བརླབ་ཏུ་གསོལ། རིམ་པ་གཉིས་ཀྱི་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། སྐུ་གཉིས་ཀྱི་གོ་འཕང་ཐོབ་པར་བྱིན་
གྱིས་བརླབ་ཏུ་གསོལ། སྐྱབས་གནས་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །
འདི་ཕྱི་བར་དོ་ཀུན་ཏུ་བྱིན་གྱིས་རློབས། །འདྲེན་པ་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་
རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ཡི་དམ་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་
དྲིན་ཅན་གྱི་ཐུགས་རྗེས་གཟིགས། འདི་ཕྱི་བར་དོ་ཀུན་ཏུ་བྱིན་གྱིས་རློབས། །སངས་རྒྱས་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །
མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །དམ་ཆོས་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་

གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །དགེ་འདུན་ཀུན་འདུས་བླ་མ་རིན་པོ་ཆེ། །།
དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །བྱང་སེམས་ཀུན་འདུས་
བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །
ཉན་རང་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེ་གཟིགས། །འདི་ཕྱི་བར་དོ་ཀུན་ཏུ་བྱིན་
གྱིས་རློབས། །ཆོས་སྐྱོང་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱིས་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་
ཕྱི་བར་དོ་ཀུན་ཏུ་བྱིན་གྱིས་རློབས། །ནོར་ལྷ་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་

༄༅། །གཟིགས༑ །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ལན་གཅིག་ཚོམ་བུ་བདུན་མ་ནི། ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ། དབང་ཆེན་གསེར་གྱི་
ས་གཞི། ཨོཾ་བཛྲ་རེ་ཁེ་ཨཱབྷྲཱུྃ། ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་
ལང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་དྲིན་ཅན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་ཆུབ་སེམས་དཔའ་དམ་པ་ཆོས་སྐྱོང་བའི་སྲུང་མ་གནོད་སྦྱིན་ནོར་ལྷའི་ཚོགས་དང་བཅས་
པ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བདག་གི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་
རྫོགས་པར་བྱིན་གྱིས་བརླབ་ཏུ་གསོལ། སྒྲིབ་གཉིས་བག་ཆགས་དང་བཅས་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ། རིམ་པ་གཉིས་ཀྱི་ཏིང་ངེ་འཛིན་

ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། སྐུ་གཉིས་ཀྱི་གོང་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་ལན་བདུན་སོགས་ཅི་ནུས་དང༌། སྐྱབས་གནས་ཀུན་
འདུས་སོགས་ལན་ཅིག །ཞིང་ཁམས་རྣམ་པར་དག་པ་འདིར། །དབུས་ཀྱི་རི་རྒྱལ་རི་རབ་ལ། །གླིང་བཞི་འདོད་ཡོན་ལྔ་ཡིས་བརྒྱན། །ཉི་མ་ཟླ་བས་བསྐོར་བ་བྱེད། །ལྷ་
མིའི་ལོངས་སྤྱོད་ཕུན་སུམ་ཚོགས། །རྒྱལ་སྲིད་རིན་ཆེན་རྣམ་པ་བདུན། །འདོད་འཇོའི་བ་དང་དཔག་བསམ་ཤིང་། །མ་རྨོས་ལོ་ཐོག་གསེར་དང་དངུལ། །འབྲུ་བཟང་
ལོངས་སྤྱོད་བསམ་མི་ཁྱབ། །དངོས་པོ་བཟང་ལ་གྱ་ནོམ་པ། །བླ་མ་སངས་རྒྱས་རྣམས་ལ་འབུལ། །རྫོགས་པའི་སངས་རྒྱས་ཐོབ་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་
ས་པ་རི་ཝཱ་ར་རཏྣ་མཎྜལ་པུ་ཛ་མེ་གྷ་ས་མུ་དྲ་སྤ་ར་ན་ས་མ་ཡེ་ཧཱུྃ། ཞེས་བརྒྱ་རྩ་སོགས་ཅི་ནུས་དབུལ། སྐྱབས་གནས་ཀུན་འདུས་སོགས་ལན་གཅིག་དང་། དེ་ནས་སོ་བདུན་མ་ཚར་གཅིག་གི་མཐར་
གདངས་དང་བཅས། གང་གི་མཆོད་རྫས་ཞིང་ཁམས་རྒྱ་མཚོ་རྒྱ་མཚོའི་རྡུལ་སྙེད་སྣ་ཚོགས་མཆོད་པའི་སྤྲིན་ཕུང་གིས། །རྣམ་པར་བརྒྱན་པའི་རྒྱན་གྱི་འོད་ཟེར་ཕྱོགས་བཅུར་འཕྲོ་

༄༅། །བའི་འོད་ཀྱི་རྩེ་མོར་རྒྱ་མཚོ་ཡི། །རྡུལ་གྱི་གྲངས་སྙེད་རིན་ཆེན་པདྨོ་རིན་ཆེན་འོད་འབྱིན་ཀུན་ནས་རྒྱས་པའི་སྙིང་པོ་ལ། །ལྷ་དང་མི་ཡི་འདོད་ཡོན་རྨད་འདི་
འདོད་དགུའི་དཔལ་འབྱུང་བྱེ་བ་ཕྲག་བརྒྱ་ལེགས་གནས་པ། །ཀུན་ཏུ་བཟང་པོའི་རྣམ་འཕྲུལ་ཇི་བཞིན་ཀུན་ནས་དགེ་བའི་སེམས་ཀྱིས་སྤྲུལ་པའི་མཆོད་སྤྲིན་འདི། །ཆོས་
དབྱིངས་ཇི་བཞིན་ནམ་མཁའི་ཁམས་ཀུན་ཀུན་ལ་ཁྱབ་ཅིང་སེམས་ཅན་དབྱིངས་མཐའ་ཇི་སྲིད་བར། །རྣམ་པར་གནས་ནས་ཆོས་ཀྱི་རྒྱལ་པོ་རྒྱལ་བ་རྒྱལ་སྲས་རང་རྒྱལ་དགྲ་
ལས་རྣམ་རྒྱལ་བས། །ཀུན་ནས་བསྐོར་བའི་དཀྱིལ་འཁོར་ཀུན་ཏུ་རྣམ་པར་མཆོད་པའི་མཆོད་པ་ཀུན་གྱིས་མཉེས་གྱུར་ཅིག །དེང་ནས་བྱང་ཆུབ་སྙིང་པོའི་བར། །
བདག་གི་ལུས་དང་ལོངས་སྤྱོད་དང་། །དུས་གསུམ་དགེ་བའི་དངོས་པོ་རྣམས། །སེམས་ཅན་ཀུན་གྱི་དོན་བགྱིད་ཕྱིར། །གུས་པས་ཁྱེད་ལ་དབུལ་བར་བགྱི། །ཀུན་
ནས་གཟིགས་པའི་སྤྱན་ལྡན་པའི། །ཡོན་གནས་དམ་པ་ཁྱེད་རྣམས་ཀྱིས། །བདག་ལ་བརྩེ་བར་ཉེར་དགོངས་ཏེ། །བདག་གི་འདི་དག་བཞེས་སུ་གསོལ། །བཞེས་

ནས་བྱིན་གྱིས་བརླབ་ཏུ་གསོལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རཏྣ་མཎྜ་ལ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་བྷྲཱུྃ། གསུམ་པ་སྡིག་པ་བཤགས་པ་སོགས་ཡན་ལག་ལྷག་མ་ལྔ་ནི།
བདག་ནི་ཐོག་མེད་དུས་ནས་སུ། །ལས་དང་ཉོན་མོངས་དབང་གྱུར་པས། །ལུས་དང་ངག་དང་ཡིད་སྒོ་ནས། །རང་བཞིན་སྡིག་པ་ཅི་བགྱིས་དང་། །སྡོམ་པ་གསུམ་
དང་འགལ་གྱུར་པའི། །ཉེས་པའི་ཚོགས་ཀུན་རབ་འགྱོད་པས། །མཆོད་འོས་རྣམས་ཀྱི་སྤྱན་སྔ་རུ། །སླན་ཆད་བསྡམ་པའི་སེམས་ཀྱིས་བཤགས། །བླ་མའི་ཕྲིན་
ལས་རྨད་བྱུང་དང༌། །རྒྱལ་དང་རྒྱལ་སྲས་རང་རྒྱལ་དང་། །དགྲ་བཅོམ་སོ་སོ་སྐྱེ་བོ་ཡི། །དགེ་བ་ཀུན་ལ་རྗེས་ཡི་རང་། །འགྲོ་ཀུན་སྨིན་ཅིང་གྲོལ་བྱའི་ཕྱིར། །བླ་
མ་རྣམས་དང་སངས་རྒྱས་ལ། །ཟབ་པ་དང་ནི་རྒྱ་ཆེ་བའི། །ཆོས་ཀྱི་འཁོར་ལོ་བསྐོར་བ་བསྐུལ། །སེམས་ཅན་ཇི་སྲིད་གནས་ཀྱི་བར། །མྱ་ངན་མི་འདའ་རྟག་
བཞུགས་ནས། །འགྲོ་བ་ཀུན་གྱི་དོན་མཛད་པར། །ཐལ་མོ་སྦྱར་ནས་གསོལ་བ་འདེབས། །བྱང་ཆུབ་སྙིང་པོར་མཆིས་ཀྱི་བར། །བླ་མ་མཆོག་དང་སངས་རྒྱས་དང་།། །

༄༅། །ཆོས་དང་འཕགས་པའི་དགེ་འདུན་ལ། །རྟག་ཏུ་གུས་པས་བདག་སྐྱབས་མཆི། །སེམས་ཅན་ཀུན་གྱི་དོན་སླད་དུ། །རྫོགས་པའི་བྱང་ཆུབ་ཐོབ་བྱའི་ཕྱིར། །
བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སྤྱོད་པའང་སྤྱད་པར་བགྱི། །ཡེ་ཤེས་གསལ་བའི་སྤྱན་ལྡན་པའི། །བརྩེ་ལྡན་བླ་མའི་ཚོགས་རྣམས་དང་། །རྒྱལ་བ་
སྲས་དང་བཅས་པ་ཀུན། །ཡུད་ཙམ་བདག་ལ་དགོངས་སུ་གསོལ། །མ་རིག་པ་ཡིས་ལྗོངས་གྱུར་ཅིང་། །ལས་ཀྱི་ཆུ་ཀླུང་གིས་འཕངས་པས། །སྲིད་པའི་རྒྱ་མཚོར་
ལྷུང་གྱུར་ཏེ། །ཉོན་མོངས་ཆུ་སྲིན་དབང་གྱུར་པས། །མི་བཟད་སྡུག་བསྔལ་གྱིས་གཟིར་བའི། །ཉམ་ཆུང་བློ་གྲོས་རབ་དམན་པ། །བདག་དང་སེམས་ཅན་ཐམས་
ཅད་ཀྱི། །སྐྱོབ་པ་མཛད་པར་གསོལ་བ་འདེབས། །བདག་ཅག་རྣམས་ཀྱིས་རབ་འབད་ཀྱང་། །ཐར་པའི་གོ་སྐབས་རྙེད་པར་དཀའ། །ཁྱེད་ཀྱིས་ཐུགས་རྗེའི་ཕྱག་
བརྐྱངས་ནས། །སྲིད་པའི་མཚོ་ལས་བསྒྲལ་དུ་གསོལ། །མངོན་པར་འདུ་བྱེད་ཀུན་གྱི་གཞི། །ཚུལ་མིན་ཡིད་ལ་བྱེད་པའི་རྒྱུ། །མ་རིག་མུན་པ་ཐིབས་པོ་ཆེ། །ཡེ་།

ཤེས་ཟེར་གྱིས་བསལ་དུ་གསོལ། །སྲིད་པའི་ཉེས་ཀུན་འབྱུང་བའི་གཞི། །རྟོག་པ་ཐམས་ཅད་སྐྱེད་བྱེད་པ། །བདག་ཏུ་འཛིན་པའི་འཁྲི་ཤིང་ནི། །ཤེས་རབ་རལ་
གྲིས་གཅད་དུ་གསོལ། །ཀུན་རྨོངས་ཀུན་འཁྲུགས་ཀུན་ནས་དཀྲིས། །ང་རྒྱལ་དང་ནི་ཕྲག་དོག་ཀུན། །མགོན་པོ་ཁྱོད་ཀྱི་མཐུ་ཆེན་གྱིས། །ཡེ་ཤེས་ཆེན་པོར་བསྒྱུར་
དུ་གསོལ། །སྲིད་པ་ཐོག་མེད་དུས་ནས་སུ། །སེམས་ནི་ཉོན་མོངས་དབང་གྱུར་པས། །བག་ཆགས་དྲི་མ་གང་བསགས་པ། །ཡེ་ཤེས་ཆུ་ཡིས་སྦྱང་དུ་གསོལ། །
རང་གིས་མངོན་པར་སྤྱད་པའི་མཐུས། །རང་ལ་རང་དབང་མེད་པར་ནི། །སྡུག་བསྔལ་རྒྱ་མཚོར་འཕེན་བྱེད་པའི། །ལས་ཀྱི་རླུང་ཤུགས་བཟློག་ཏུ་གསོལ། །ལས་
དང་ཉོན་མོངས་ཀྱིས་སྤྲུལ་པའི། །སྐྱེ་རྒ་ན་དང་འཆི་ལ་སོགས། །སྡུག་བསྔལ་འདུ་བྱེད་འགྱུར་བ་ཡི། །སྡུག་བསྔལ་ཞི་བར་མཛད་དུ་གསོལ། །ཐབས་དང་སྐྱབས་
དང་དག་པ་དང་། །ཐེག་ཆེན་ངེས་པར་འབྱུང་བ་ལས། །སེམས་ཅན་རྣམས་ནི་རབ་བསླུ་བའི། །བདུད་ཀྱི་ལས་རྣམས་བཟློག་ཏུ་གསོལ། །འཇིག་རྟེན་པ་ཡིས་དོན་།

༄༅། །གཉེར་བའི། །རྙེད་དང་བཀུར་སྟི་ལ་སོགས་པ། །སྙིང་པོ་མེད་པའི་བྱ་བ་ལས། །ཡིད་ནི་རབ་ཏུ་བཟློག་ཏུ་གསོལ། །ཀུན་གཞིའི་ལྟེ་བ་རབ་བརྟན་
ཅིང་༑ །རྟེན་འབྲེལ་ཡན་ལག་རྩིབས་བཅུ་གཉིས། །སྡུག་བསྔལ་མུ་ཁྱུད་ཀྱིས་བསྐོར་བའི། །སྲིད་པའི་འཁོར་ལོ་གཞིག་ཏུ་གསོལ། །གཞན་དོན་ལ་སྐྱོ་བདག་ཆགས་
པས༑ །རང་ཉིད་ཞི་བ་དོན་གཉེར་བ། །ཉན་ཐོས་ཐེག་པ་དམན་པའི་སེམས། །རྣམ་པ་ཀུན་ཏུ་དགག་ཏུ་གསོལ། །བདག་གི་ལུས་དང་ངག་དང་ནི། །དེ་བཞིན་
ཡིད་ཀྱི་སྒོ་ནས་ཀྱང་། །སེམས་ཅན་ཀུན་ལ་རྣམ་ཀུན་ཏུ། །ཕན་པ་རྒྱ་ཆེན་འབྱུང་བར་ཤོག །རྫོགས་པའི་བྱང་ཆུབ་སྒྲུབ་པ་ལ། །ཕྱི་དང་ནང་གི་འཚེ་བ་ཡི། །བར་
དུ་གཅོད་པ་ཐམས་ཅད་ཀུན། །ཉེ་བར་ཞི་བར་མཛད་དུ་གསོལ། །བཤེས་གཉེན་གྲོགས་མཆོག་དམ་ཆོས་དང་། །གནས་བཟང་བ་དང་ཡོ་བྱད་སོགས། །རྟག་ཏུ་
མཐུན་པའི་རྐྱེན་རྣམས་ཀུན། །ལྷུན་གྱིས་གྲུབ་པར་མཛད་དུ་གསོལ། །ཚེ་རིང་ནད་མེད་འབྱོར་ལྡན་ཞིང་། །འགྲོ་ཀུན་རྟག་ཏུ་འདུན་པ་དང་། །ཇི་ལྟར་བསམ་པའི་

དོན་རྣམས་ཀུན། །ཆོས་བཞིན་འགྲུབ་པར་མཛད་དུ་གསོལ། །ཚེ་ཡི་འདུ་བྱེད་གཏོང་བའི་ཚེ། །བླ་མ་མཆོག་དང་ཧེ་རུ་ཀ༔ མཁའ་འགྲོའི་དབང་པོ་དཔག་ཡས་ཀྱིས། །
མཁའ་སྤྱོད་གནས་སུ་བཀྲི་བར་མཛོད། །མང་དུ་སྨོས་ཀྱང་ཅི་འཚལ་ཏེ། །དབང་བཅུ་ལྡན་པ་ཁྱེད་རྣམས་ཀྱིས། །ཇི་ལྟར་གོ་འཕང་མཆོག་བརྙེས་པ། །དེ་ལྟར་བདག་
གིས་ཐོབ་པར་མཛོད། །བདག་གཞན་སྲིད་པའི་སྡུག་བསྔལ་གྱིས། །རྣམ་པ་ཀུན་ཏུ་ཉམ་ཐག་པས། །མི་ཤེས་བཞིན་དུ་གསོལ་བ་ལ། །ཉེས་པ་སྣང་གང་བཟོད་པར་
གསོལ༑ །དགེ་བ་འདི་དང་དགེ་བ་གཞན། །མ་ལུས་གཅིག་ཏུ་བསྡོམས་བྱས་ནས། །སེམས་ཅན་ཀུན་གྱི་དོན་གྱི་ཕྱིར། །རྫོགས་པའི་སངས་རྒྱས་མྱུར་ཐོབ་ཤོག །
བདག་ནི་ཚེ་རབས་ཐམས་ཅད་དུ། །རིགས་གཟུགས་འབྱོར་ལྡན་ཤེས་རབ་དང་། །དབང་ཕྱུག་ཕུན་སུམ་ཚོགས་གྱུར་ཅིང་། །ནད་མེད་ཚེ་དང་ལྡན་གྱུར་ཅིག །སངས་
རྒྱས་འབྱུང་བ་མཉེས་བྱེད་ཅིང་། །དམ་ཆོས་རྟག་ཏུ་སྤྱོད་པ་དང་། །འཕགས་པའི་དགེ་འདུན་རྒྱ་མཚོའི་ཚོགས། །རྣམ་པ་ཀུན་ཏུ་མཆོད་པར་ཤོག །ཀུན་དགའི་གསུང་།

༄༅། །རབ་རྟག་ཉན་ཅིང་། །སྐུ་ཡི་རྒྱལ་མཚན་བལྟ་བ་དང་། །དེ་ཡི་དཔལ་འབྱོར་བཟང་པོ་ཡིས། །རྟག་ཏུ་བདག་ནི་སྐྱོང་བར་ཤོག །དད་དང་བརྩེ་དང་
བརྩོན་པའི་མཐུས། །བྱང་ཆུབ་ལམ་རྣམས་རྫོགས་བྱེད་ཅིང་། །སངས་རྒྱས་ཞིང་ཀུན་སྦྱོར་བ་དང་། །སེམས་ཅན་སྨིན་པར་བྱེད་པར་ཤོག །ཡིད་བཞིན་ནོར་བུ་ཆེན་
པོ་ལྟར། །བདག་ལས་སེམས་ཅན་ཐམས་ཅད་ཀྱི། །ཡིད་ལ་འདོད་དགུ་འབྱུང་འགྱུར་ཞིང་། །འགྲོ་ཀུན་ཚིམ་པ་བྱེད་པར་ཤོག །བདག་ལ་བརྟེན་ནས་འགྲོ་བ་ཀུན། །
ཟབ་མོའི་ལམ་ལ་རབ་ཞུགས་ནས། །སྲིད་དང་ཞི་ལ་མི་གནས་པའི། །བྱང་ཆུབ་ཆེན་པོ་ཐོབ་གྱུར་ཅིག །བློ་གྲོས་སྒྲིབ་གཉིས་རྣམ་དག་པས། །ཤིན་ཏུ་ཟབ་པའི་བློ་
གྲོས་དང་། །རྒྱ་ཆེའི་བློ་གྲོས་དང་ལྡན་པའི། །བློ་གྲོས་ཆེན་པོར་བདག་གྱུར་ཅིག །ཚུལ་ཁྲིམས་རྒྱལ་མཚན་དང་ལྡན་ཞིང་། །ཆོས་ཀྱི་རྒྱལ་མཚན་ལེགས་གཟུང་བས། །
བསྟན་པའི་རྒྱལ་མཚན་བརྟན་བྱས་ནས། །ཐར་པའི་རྒྱལ་མཚན་སློང་བར་ཤོག །ཚོགས་གཉིས་དཔལ་རབ་རྫོགས་གྱུར་ནས། །འགྲོ་བའི་དཔལ་མགོན་འབྱུང་བའི་

གཞི༑ །སྐུ་གསུམ་དཔལ་འབྱོར་ལྷུན་གྲུབ་སྟེ། །སྲིད་ཞིའི་དཔལ་དུ་བདག་གྱུར་ཅིག །སྨོན་ལམ་བཟང་པོ་ལས་བྱུང་བའི། །ཕྲིན་ལས་བཟང་པོས་འགྲོ་བ་ཀུན། །
སྐལ་པ་བཟང་པོར་ལེགས་སྒྲུབ་པའི། །བརྟུལ་ཞུགས་བཟང་པོར་བདག་གྱུར་ཅིག །རྒྱལ་དང་རྒྱལ་བའི་སྲས་རྣམས་ཀྱི། །རྗེས་སུ་བདག་ཀྱང་རབ་ཞུགས་ནས།
དགེ་བ་འདི་དང་དགེ་བ་གཞན། །ཐམས་ཅད་ཡོངས་སུ་བསྔོ་བར་བགྱི། །གཞན་ཡང་སྐྱེ་བ་འདི་ཉིད་དུ། །མི་མཐུན་ཕྱོགས་ཀུན་ཞི་བ་དང་། །ཚེ་རིང་ནད་མེད་ཕུན་
སུམ་ཚོགས། །རྟག་ཏུ་བདེ་དང་ལྡན་གྱུར་ཅིག །བླ་མེད་བླ་མའི་ཐུགས་རྗེ་དང་། །རྒྱལ་དང་རྒྱལ་སྲས་རང་རྒྱལ་དང་། །དགྲ་བཅོམ་བདེན་པའི་བྱིན་རླབས་ཀྱིས། །
ར་བསྔོས་བཞིན་འགྲུབ་པར་ཤོག །ཅེས་དོན་ཡིད་ལ་དྲན་བཞིན་དུ་འདུན་པ་རྩེ་གཅིག་པས་བརྗོད་དོ། །གཉིས་པ་ནི། བདག་ལ་སྐྱིད་སྡུག་ལེགས་ཉེས་མཐོ་དམན་ཅི་བྱུང་ཡང་ཆོས་རྗེ་ཉིད་ལས་རེ་ས་གཞན་མེད་པས་ཐུགས་
རྗེ་གཟིགས་ཤིག་སྙམ་པའི་མོས་གུས་སྙིང་གི་དཀྱིལ་ནས་དུང་དུང་ལྷང་ལྷང་བ་དང་བཅས། ཤེས་བྱ་ཐམས་ཅད་གཟིགས་པའི་སྤྱན་ཡངས་ཤིང་། །འགྲོ་ཀུན་དགེ་ལེགས་སྒྲུབ་པའི་ཐུགས་རྗེ་ཅན། ། །

༄༅། །བསམ་ཡས་འཕྲིན་ལས་མཛད་པའི་སྟོབས་མངའ་བ། །འཇམ་མགོན་བླ་མའི་ཞབས་ལ་མགོས་ཕྱག་འཚལ། །ཆོས་རྗེ་ཉིད་ཀྱིས་མཛད་པའི་རིག་གཏེར་རང་འགྲེལ་གྱི་མཆོད་
བརྗོད་ལས་བྱུང་། ཆོས་ཀྱི་རྒྱལ་པོ་འགྲོ་བ་དུ་མའི་མགོན། །གདུལ་བྱའི་དོན་དུ་དཔལ་ལྡན་ས་སྐྱ་རུ། །ཆུ་ཕོ་དགེ་བྱེད་དཔྱིད་ཟླ་ར་བ་ཡི། །ཉི་ཤུ་དྲུག་ལ་བལྟམས་པ་ནས་
བཟུང་སྟེ། །སྤྲུལ་པའི་གནས་སུ་ལྕགས་ཕག་སྨལ་པོ་ཡི། །བཅུ་བཞིའི་ཐོ་རངས་ཞི་བར་གཤེགས་ཀྱི་བར། །རབ་ཏུ་ངོ་མཚར་རྣམ་ཐར་དཔག་མེད་རྣམས། །མདོར་
བསྡུས་འཆད་ལ་གུས་པས་མཉན་པར་གྱིས། །བྱང་ཆུབ་སེམས་ཀྱི་ཀླུ་དབང་སྤྱི་བོའི་སྟེང་། །ཡོན་ཏན་དཔག་མེད་རིན་ཆེན་རྒྱན་གྱིས་མཛེས། །ཤེས་རབ་ཟག་མེད་ཡུམ་
གྱི་རྒྱ་མཚོར་ཞུགས། །དབང་འབྱོར་ཁྱོད་ལ་སྤྱི་བོས་ཕྱག་འཚལ་ལོ། །བལྟམས་པའི་དུས་ན་འོད་ཀྱིས་འཇིག་རྟེན་ཁྱབ། །ཡུམ་ལ་མ་གནོད་བདེ་བའི་རྣམ་པ་རྒྱས། །
མཁའ་འགྲོའི་དབང་པོ་དཔག་ཡས་མཁའ་ལ་འདུས། །མི་མཆོག་ཁྱོད་ལ་སྤྱི་བོས་ཕྱག་འཚལ་ལོ། །ཆོས་ཀྱི་མ་མོ་མ་བསླབས་ཁོང་དུ་ཆུད། །གཞོན་ནུའི་དུས་ནས་ཡོན་།

ཏན་ཐམས་ཅད་རྫོགས། །མཁས་པ་དུ་མས་ཚོགས་ཀྱི་དབུས་སུ་བསྟོད། །བློ་ལྡན་ཁྱོད་ལ་སྤྱི་བོས་ཕྱག་འཚལ་ལོ། །མི་ནས་མིར་གྱུར་སྐྱེ་བ་ཉི་ཤུ་ལྔར། །འཇམ་པའི་
དབྱངས་ཀྱིས་རྗེས་སུ་བཟུང་གྱུར་པས། །བཟོ་དང་གསོ་བ་སྒྲ་ཚད་ནང་དོན་རིག །མཚུངས་བྲལ་ཁྱོད་ལ་སྤྱི་བོས་ཕྱག་འཚལ་ལོ། །སྲིད་པ་ཀུན་ཏུ་ལེགས་པར་སྦྱངས་
བས་ན། །རྨི་ལམ་ན་ཡང་ཆོས་ཀྱི་སྒོ་རྣམས་ཀུན། །དགེ་བའི་བཤེས་ཀྱིས་དངོས་སུ་གདམས་པ་མཛད། །རྣམ་དག་ཁྱོད་ལ་སྤྱི་བོས་ཕྱག་འཚལ་ལོ། །ཟབ་མོའི་ལམ་
གྱི་བྱིན་གྱིས་བརླབས་པའི་ཚེ། །རྗེ་བཙུན་བླ་མ་འཇམ་པའི་དབྱངས་སུ་གཟིགས། །སྐད་ཅིག་གཅིག་ལ་ཆོས་རྣམས་ཐུགས་སུ་ཆུད། །ཐུགས་གྲོལ་ཁྱོད་ལ་སྤྱི་བོས་ཕྱག་
འཚལ་ལོ། །ཐབས་ཀྱི་ལམ་གྱིས་འབྱུང་བཞི་རབ་ཏུ་སྦྱངས། །ངག་གི་བཟླས་པས་ཁྲོ་རྒྱལ་དངོས་སུ་གཟིགས། །བླ་མའི་དྲིན་གྱིས་རྟོགས་པ་མཆོག་ཏུ་གྱུར། །སྐྱོན་
བྲལ་ཁྱོད་ལ་སྤྱི་བོས་ཕྱག་འཚལ་ལོ། །རྟོག་གེ་ངན་པའི་རྒོལ་བ་ཐམས་ཅད་བཟློག །རློམ་པས་ཁེངས་པའི་རྟོག་གེ་ཟིལ་གྱིས་གནོན། །མཁས་པའི་གྲགས་པས་ས་སྟེང་།

༄༅། །ཐམས་ཅད་ཁྱབ། །འཇིགས་བྲལ་ཁྱོད་ལ་སྤྱི་བོས་ཕྱག་འཚལ་ལོ། །ཡོངས་སུ་འཛིན་པའི་རྟོག་པ་ཀུན་ཏུ་སྤངས། །ཆོས་ཀྱི་སྦྱིན་པ་རྟག་ཏུ་ལྷུག་པར་
གཏོང་༑ །གཞན་གྱི་དོན་ལ་བསྙེལ་བ་མི་མངའ་བའི། །བརྩེ་ལྡན་ཁྱོད་ལ་སྤྱི་བོས་ཕྱག་འཚལ་ལོ། །གདུལ་བྱའི་དོན་དུ་སྙུང་བའི་ཚུལ་བསྟན་ཚེ། །འཇམ་པའི་
དབྱངས་དང་བྱམས་མགོན་བློ་ལྡན་དང་། །ཞི་བ་ལྷ་དང་འཕགས་པ་ཀླུ་སྒྲུབ་ཀྱིས། །བསྙུང་གསོལ་ཁྱོད་ལ་སྤྱི་བོས་ཕྱག་འཚལ་ལོ། །བསམ་པ་དག་པའི་གདུལ་བྱ་
འགའ་ཞིག་གིས། །འཇམ་པའི་དབྱངས་སུ་མིག་གིས་མཐོང་གྱུར་ཅིང་། །འཕགས་པའི་ཡུལ་ནའང་གཏམ་དུ་དེ་ལྟར་གྲགས། །ལྷུན་གྲུབ་ཁྱོད་ལ་སྤྱི་བོས་ཕྱག་འཚལ་ལོ། །
ཤིང་མོ་སྦྲུལ་གྱི་དབྱར་ཟླ་འབྲིང་པོ་དང་། །ལྕགས་ཕོ་ཁྱི་ཡི་སྟོན་ཟླ་ཐ་ཆུང་ཚེ། །ལྕགས་མོ་ཕག་ལ་གཞན་དོན་འགྲོ་ཞེས་གསུངས། །དུས་མཁྱེན་ཁྱོད་ལ་སྤྱི་བོས་ཕྱག་
འཚལ་ལོ། །མིག་འཕྲུལ་ལྟ་བུའི་ཏིང་འཛིན་ལ་གནས་ནས། །བསྙུང་མི་མངའ་ཡང་གདུལ་བྱ་ཐམས་ཅད་ཀྱི། །སྒྲིབ་པ་སྦྱང་ཕྱིར་བསྙུང་བའི་ཚུལ་བསྟན་པའི། ། །

བསམ་ཡས་ཁྱོད་ལ་སྤྱི་བོས་ཕྱག་འཚལ་ལོ། །ལེ་ལོ་ཅན་རྣམས་བརྩོན་པ་བསྐྱེད་པ་དང་། །སྐལ་དམན་རྣམས་ལ་དགེ་བ་སྤེལ་བའི་ཕྱིར། །སྐུ་ཚེའི་འདུ་བྱེད་ཡང་ཡང་
བྱིན་གྱིས་བརླབས། །མངའ་བརྙེས་ཁྱོད་ལ་སྤྱི་བོས་ཕྱག་འཚལ་ལོ། །གཞན་དོན་གཤེགས་པ་ཐུགས་ལ་འཁྲུངས་པའི་ཚེ། །སེམས་མེད་ས་ཡང་རྣམ་པ་དྲུག་ཏུ་གཡོས། །
བྱ་རྣམས་ཀུན་ཀྱང་ཅ་ཅོ་དུ་མ་སྒྲོགས། །བྱམས་ཆེན་ཁྱོད་ལ་སྤྱི་བོས་ཕྱག་འཚལ་ལོ། །དཀྱིལ་འཁོར་སྒྲུབ་པའི་ཆོ་ག་མཛད་པའི་ཚེ། །བླ་མ་རྣམས་དང་ཀྱེ་ཡི་རྡོ་རྗེ་ཡི། །
དཀྱིལ་འཁོར་ལྷ་རྣམས་མངོན་སུམ་གཟིགས་པར་གྱུར། །དབང་ལྡན་ཁྱོད་ལ་སྤྱི་བོས་ཕྱག་འཚལ་ལོ། །སྤྱན་རས་གཟིགས་ཀྱི་ཕྱག་གིས་དབུ་ལ་བྱུགས། །རྗེ་བཙུན་
སྒྲོལ་མ་ནམ་མཁའི་མཐོངས་སུ་བྱོན། །འཇམ་དབྱངས་མགོན་པོ་ཡང་དང་ཡང་དུ་གཟིགས། །ཁྱུ་མཆོག་ཁྱོད་ལ་སྤྱི་བོས་ཕྱག་འཚལ་ལོ། །སྒྲ་དབྱངས་མི་ཟད་སྒྲོགས་
པའི་རྒྱལ་པོ་དང་། །ཤཱཀྱ་སེང་གེ་སློབ་མར་བཅས་པ་སོགས། །སྤྲུལ་པའི་དཀྱིལ་འཁོར་དུ་མ་ཡང་ཡང་གཟིགས། །མི་ཕུལ་ཁྱོད་ལ་སྤྱི་བོས་ཕྱག་འཚལ་ལོ། །རྗེ་།

༄༅། །བཙུན་མཐུ་སྟོབས་ནག་པོའི་ཞལ་སྔ་ནས། །ཁྱོད་ནི་ཉི་མ་རྒྱལ་པོའི་བུར་གྱུར་ཚེ། །དྲི་མ་མེད་དཔལ་སངས་རྒྱས་ཉིད་འགྱུར་ཞེས། །ལུང་བསྟན་ཁྱོད་ལ་
སྤྱི་བོས་ཕྱག་འཚལ་ལོ། །གསང་བའི་གནས་ནི་ལྟ་བས་མི་མངོན་ཞིང་། །དབུ་ཡི་གཙུག་ཏོར་མཆོག་ཏུ་གསལ་པོར་འཕགས། །སྨིན་མཚམས་མཛོད་སྤུ་ཁ་བ་དུང་ལྟར་
འཁྱིལ༑ །མཚན་ལྡན་ཁྱོད་ལ་སྤྱི་བོས་ཕྱག་འཚལ་ལོ། །རོལ་མོའི་སྒྲ་རྣམས་མཁའ་ལས་ཡང་ཡང་གྲག །འཇའ་འོད་རྣམ་པའི་གདུགས་དང་བ་དན་འཕྱར། །ལྷ་
རྣམས་ཤུགས་ཀྱིས་ས་ཡང་རབ་ཏུ་གཡོས། །ཉེར་ཞི་ཁྱོད་ལ་སྤྱི་བོས་ཕྱག་འཚལ་ལོ། །བྱམས་པའི་སྟོབས་ཀྱིས་སྐྱེ་བོ་དཔག་མེད་འདུས། །ལྷ་མིའི་མཆོད་པ་ཕུལ་དུ་བྱུང་
བ་བརྙེས། །སྐུ་གདུང་རིང་བསྲེལ་དད་ལྡན་རྟེན་དུ་བཞག །ཕན་དགོངས་ཁྱོད་ལ་སྤྱི་བོས་ཕྱག་འཚལ་ལོ། །སྐྱེ་བ་སྐྱེ་བ་རྣམས་སུ་ཡང་དང་ཡང་། །མཁས་པ་མཁས་
པའི་ཚོགས་ལ་སྔོན་སྦྱངས་པས། །ཚེ་འདིར་ལན་རེ་ཟུང་རེ་ཐོས་ཙམ་ན། །གཞུང་ལུགས་ཀུན་ཤེས་ཀུན་དགའ་རྒྱལ་མཚན་དཔལ། །བཟང་པོའི་ཞབས་ལ་སྤྱི་བོས་ཕྱག་

འཚལ་ལོ། །ཡོན་ཏན་ཚད་མེད་འོད་གསལ་ཆོས་ཀྱི་སྐུ། །མཚན་དཔེས་རབ་བརྒྱན་གསུང་དབྱངས་སེང་གེའི་སྒྲ། །ཡིད་བཞིན་ནོར་ལྟར་འགྲོ་བའི་དོན་མཛད་པའི། །
འགྲོ་མགོན་བླ་མ་བརྒྱུད་པར་བཅས་པ་ལ། །ཀུན་བཟང་མཆོད་སྤྲིན་ནམ་མཁའ་མཉམ་པས་མཆོད། །ལུས་ངག་ཡིད་ཀྱི་སྡིག་པ་སོ་སོར་བཤགས། །བསོད་ནམས་ཀུན་
ལ་རྗེས་སུ་ཡི་རང་ངོ༌། །ཆོས་འཁོར་བསྐོར་ཞིང་རྟག་ཏུ་བཞུགས་པར་གསོལ། །མགོན་པོ་ཁྱོད་ཀྱིས་བྱང་ཆུབ་ཚུལ་བསྟན་ཚེ། །ཐུགས་རྗེའི་སྤྱན་གྱིས་འགྲོ་ལ་
ནས་ཀྱང་། །བདག་སོགས་གདུལ་བྱ་ཡལ་བར་མི་འདོར་ཞིང་། །ཐེག་མཆོག་བདུད་རྩིས་ཚིམ་པར་མཛད་དུ་གསོལ། །གཟུངས་དང་སྤོབས་པ་ཆོས་ཀྱི་གྲུ་སྦྱར་ཏེ། །
ཉོན་མོངས་ལས་དང་སྐྱེ་བའི་ཆུ་བོ་ལས། །སེམས་ཅན་ཐམས་ཅད་ལེགས་པར་བསྒྲལ་ནས་ཀྱང་། །མཐའ་གཉིས་ལས་གྲོལ་བདེ་ཆེན་སྩལ་དུ་གསོལ། །སེམས་ཅན་བུ་
ཚའི་སྤྱོད་པ་ཅི་འདྲ་ཡང་། །ཕ་མའི་བྱམས་པས་འདོར་བར་མི་འགྱུར་ལྟར། །རྨོངས་པས་བསླུས་པ་བདག་སོགས་གདུལ་བྱ་ཡི། །སྤྱོད་པ་ཅི་འདྲ་དེ་འདྲར་ཐུགས་རྗེས་

༄༅། །གཟིགས༑ །སྲིད་པ་ཀུན་ཏུ་བླ་མའི་ཞབས་བསྟེན་ཅིང་། །རྙེད་དང་བཀུར་སྟི་སྒྲུབ་པས་མཆོད་བྱས་ཏེ། །སྟོན་པའི་འདུ་ཤེས་སྐད་ཅིག་མི་འབྲལ་ཞིང་། ། །
སྐྱོན་གྱི་རྟོག་པས་གོས་པར་མ་གྱུར་ཅིག །བླ་མའི་མཛད་པ་ཇི་ལྟར་བསྟན་ན་ཡང་། །ངོ་མཚར་མོས་པ་རབ་ཏུ་འཕེལ་འགྱུར་ཞིང་། །བྱ་བ་ཀུན་ལ་གཞན་དུའང་མི་རྟོག་
པར༑ །ཕན་པའི་འདུ་ཤེས་རྟག་ཏུ་རྙེད་གྱུར་ཅིག །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རངས་བསྐུལ་ཞིང་གསོལ་བ་ཡི། །དགེ་བ་ཅུང་ཟད་
བདག་གིས་ཅི་བསགས་པ། །ཐམས་ཅད་རྫོགས་པའི་བྱང་ཆུབ་ཕྱིར་བསྔོའོ། །མི་འགྱུར་ལྷུན་པོ་སྐུ་ཡི་བཀྲ་ཤིས་ཤོག །ཡན་ལག་དྲུག་ཅུ་གསུང་གི་བཀྲ་ཤིས་ཤོག །
མཐའ་བྲལ་དོན་རྟོགས་ཐུགས་ཀྱི་བཀྲ་ཤིས་ཤོག །རྒྱལ་བའི་སྐུ་གསུང་ཐུགས་ཀྱི་བཀྲ་ཤིས་ཤོག །ཞེས་ཆོས་ཀྱི་རྒྱལ་པོ་སོགས་རྣམ་ཐར་གསོལ་འདེབས་ཚར་ཅི་ནུས་རྗེས། ཤེས་བྱ་མ་བློ་ཀ་གཅིག་བུ་
བརྒྱ་སྟོང་སོགས་གྲངས་བསག །དེའི་ཚེ་རྣམ་པར་ཐར་པའི་དོན་རྗེས་སུ་དྲན་པས་མོས་གུས་ཤུགས་དྲག་ཏུ་བསྒོམ་པར་བྱ་སྟེ། ཚུལ་འདི་ལ་ཆོས་རྗེ་ས་སྐྱ་པཎྜི་ཏའི་རྣམ་ཐར་བསྒོམ་ཚུལ་ཞེས་ཀྱང་གསུངས་པའི་ཕྱིར་རོ། །གསུམ་པ་ནི། ཆོས་

རྗེའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་དྷིདམར་སེར་གྱི་མཐར་མདུན་ནས་བརྩམས་ཏེ་གཡས་བསྐོར་དུ་ཨོཾ་ཨ་ར་པ་ཙ་ན་ཞེས་པ་ཁ་དོག་དམར་སེར་གྱིས་བསྐོར་བ།
དེ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་དང་སྡུག་བསྔལ་ཐམས་ཅད་སྦྱངས། སངས་རྒྱས་བྱང་སེམས་ཐམས་ཅད་ཀྱི་ཐུགས་རྒྱུད་བསྐུལ། མཁྱེན་
བརྩེ་ནུས་གསུམ་གྱི་བྱིན་རླབས་ཐམས་ཅད་འོད་ཟེར་གྱི་རྣམ་པར་སྤྱན་དྲངས། ཆོས་རྗེའི་ཐུགས་ཀའི་དྷིཿཡིག་སྔགས་ཕྲེང་དང་བཅས་པ་ལ་ཐིམ། དེ་ལས་འོད་ཟེར་དམར་
སེར་གྱི་ཚོགས་བསམ་གྱིས་མི་ཁྱབ་པ་འཕྲོས། རང་གི་ལུས་ཀྱི་སྤྱི་གཙུག་ནས་རྐང་མཐིལ་གྱི་བར་ཐམས་ཅད་གང་བས་ནད་གདོན་སྡིག་སྒྲིབ་མི་ཤེས་པའི་མུན་པ་ཐམས་ཅད་
སྦྱངས༑ བདག་མེད་རྟོགས་པའི་ཤེས་རབ་ཁྱད་པར་ཅན་རྒྱུད་ལ་སྐྱེས་པར་གྱུར། ཅེས་དང་སྤྲོ་བསྡུའི་དམིགས་པ་དེ་ཡང་ཡང་གསལ་འདེབས་པ་དང་མ་བྲལ་བའི་ངང་ནས། ཨོཾ་ཨ་ར་པ་ཙ་ན་དྷི
ཞེས་ཅི་ནུས་བཟླ། གསུམ་པ་རྗེས་ལ་གསུམ། འདོད་པའི་དོན་ལ་གསོལ་བ་གདབ་པ། དབང་དང་དངོས་གྲུབ་བླངས་ཤིང་དེ་ཁོ་ན་ཉིད་ལ་མཉམ་པར་གཞག་པ། བསྔོ་སྨོན་བཀྲ་ཤིས་ཀྱིས་མཇུག་བསྡུ་བའོ། །དང་པོ་ནི། ཐལ་མོ་སྦྱར་ཏེ་

༄༅། །འདུན་པ་རྩེ་གཅིག་པས། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ་གྱུར་པ། ཆོས་ཀྱི་
རྗེ༑ ཆོས་ཀྱི་རྒྱལ་པོ། ཆོས་ཀྱི་དབང་ཕྱུག །ཆོས་དམ་པའི་འབྱོར་པ་ཐམས་ཅད་ཀྱིས་ཕུན་སུམ་ཚོགས་ཤིང་། འཁོར་བ་དང་མྱ་ངན་ལས་འདས་པའི་དཔལ་དམ་པར་
གྱུར་པ་བླ་མ་དམ་པའི་ཞབས་ཀྱི་པདྨོ་དྲི་མ་མེད་པ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་བདག་དང་སེམས་
ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། བདག་གི་སྔོན་གྱི་ལས་ལས་གྱུར་པ་དང་། གནས་སྐབས་ཀྱི་རྐྱེན་ལས་གྱུར་པའི་མི་དང་མི་མ་ཡིན་པ་དང་། འབྱུང་པོའི་
གནོད་པ་དང་། ཉེ་བར་འཚེ་བ་དང་། བྱུར་དང་སྐལ་བ་ངན་པ་དང་། ཕྱི་དང་ནང་གི་བར་དུ་གཅོད་པ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཚེ་དང་
དཔལ་དང་འབྱོར་པ་དང་དབང་ཕྱུག་ཕུན་སུམ་ཚོགས་པར་བྱིན་གྱིས་བརླབ་ཏུ་གསོལ། འཇིག་རྟེན་གྱི་ཆོས་བརྒྱད་དང་མཚན་མའི་རྣམ་པར་གཡེང་བ་ལ་སོགས་པ་སྲིད་པར་

འཁོར་བར་འགྱུར་བའི་རྣམ་པར་རྟོག་པ་དང་། གཞན་གྱི་དོན་ལ་སྐྱོ་བ་དང་། རང་ཉིད་ཞི་བར་འདུན་པ་ལ་སོགས་པ་མྱ་ངན་ལས་འདའ་བར་འགྱུར་བའི་རྣམ་པར་རྟོག་པ་
གང་ལགས་པ་ཐམས་ཅད་མི་འབྱུང་བར་བྱིན་གྱིས་བརླབ་ཏུ་གསོལ། བདག་གི་སེམས་ལས་སུ་རུང་བ་དང་། བག་ཡོད་པ་དང་། དྲན་པ་དང་ཤེས་བཞིན་ཡང་དག་པ་
དང་ལྡན་པར་བྱིན་གྱིས་བརླབ་ཏུ་གསོལ། བདག་གི་ཚུལ་ཁྲིམས་ཀྱི་ཕུང་པོ་དང་། དམ་ཚིག་དང་སྡོམ་པའི་ཚོགས་རྣམ་པར་དག་ཅིང་སྡིག་པ་དང༌། སྒྲིབ་པ་དང་།
ལྟུང་བ་དང་ཉེས་པའི་དྲི་མས་མ་གོས་པར་བྱིན་གྱིས་བརླབ་ཏུ་གསོལ། དད་པ་དང་སྙིང་རྗེ་དང་ཤེས་རབ་ཕུན་སུམ་ཚོགས་པ་དང་ལྡན་ཞིང་། བྱང་ཆུབ་ཀྱི་སེམས་གཉིས་
ཟུང་དུ་ཆུད་ནས། ལུང་དང་མངོན་པར་རྟོགས་པས་བསྡུས་པའི་ཆོས་ཀྱི་སྣང་བ་དམ་པ་དང་རྟོགས་པ་དགེ་བ་ཁྱད་པ་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། གང་
གི་ཚེ་བདག་འཆི་བར་གྱུར་པ་དེའི་ཚེ་ཚེ་འདི་དང་འཇིག་རྟེན་འདི་ལ་མངོན་པར་ཞེན་པ་དང་བྲལ་ཞིང་ལུས་དང་སེམས་ལ་ཟུག་རྔུ་དང་སྡུག་བསྔལ་ཅུང་ཟད་ཙམ་ཡང་མི་འབྱུང་།

༄༅། །བར་དགའ་བ་དང་སྤྲོ་བ་དང་ཡིད་གསལ་བ་མཆོག་དང་ལྡན་ཞིང་ཏིང་ངེ་འཛིན་དམ་པ་རྒྱུད་ལ་སྐྱེས་ནས། བླ་མ་དང་དཀྱིལ་འཁོར་གྱི་ལྷ་ཚོགས་རྣམས་དང་། །
དཔའ་བོ་དང་རྣལ་འབྱོར་མའི་ཚོགས་ཡང་དག་པར་མཐོང་ཞིང་། དེ་དག་གི་རྣམ་པར་འཕྲུལ་པ་བསམ་གྱིས་མི་ཁྱབ་པ་དང་བཅས་པས་བསུས་ཏེ། བར་དོའི་འཇིགས་པ་
ཐམས་ཅད་དང་བྲལ་ཞིང་། བདུད་དང་གཤིན་རྗེའི་སྤྱོད་ཡུལ་ཐམས་ཅད་ལས་ཤིན་ཏུ་འདས་ནས་རིག་པ་འཛིན་པ་དང་མཁའ་ལ་སྤྱོད་པ་ལ་སོགས་པའི་གོང་འཕང་མཆོག་ཏུ་
སྐྱེ་བར་བྱིན་གྱིས་བརླབ་ཏུ་གསོལ། སྐྱེ་བ་དང་སྲིད་པ་ཐམས་ཅད་དུ་འཇིག་རྟེན་དང་འཇིག་རྟེན་ལས་འདས་པའི་རྒུད་པ་ཐམས་ཅད་དང་བྲལ་ཞིང་། སྲིད་པ་དང་ཞི་བའི་
འབྱོར་པ་ཕུན་སུམ་ཚོགས་པ་ཐོབ་སྟེ། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་གསུང་རབ་རྒྱ་མཚོའི་ཚོགས་ཡང་དག་པར་བཟུང་ནས། ཆོས་ཀྱིས་ཕོངས་པའི་
སེམས་ཅན་ཐམས་ཅད་ལ་ཆོས་ཀྱི་སྦྱིན་པ་རྒྱ་ཆེན་པོ་གཏོང་ཞིང་། སངས་རྒྱས་ཀྱི་ཞིང་ཡོངས་སུ་དག་པ་དང་སེམས་ཅན་རྣམས་ཡོངས་སུ་སྨིན་པར་བྱས་ནས། དངོས་པོ། །

ཐམས་ཅད་ཀྱིས་བླ་མ་དམ་པ་མཉེས་པར་བྱས་ཏེ་ས་དང་ལམ་ཐམས་ཅད་བདེ་བླག་ཏུ་བགྲོད་ནས། སྐུ་བཞི་ཡེ་ཤེས་ལྔ་དང་ལྡན་པའི་རྡོ་རྗེ་འཆང་ཆེན་པོའི་གོ་འཕང་མྱུར་དུ་
ཐོབ་པར་བྱིན་གྱིས་བརླབ་ཏུ་གསོལ། ཞེས་ལན་གསུམ། ༈ གཉིས་པ་ནི། སླར་ཡང་མོས་གུས་གདུང་ཤུགས་དྲག་པོ་དང་བཅས་ཏེ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་མཁྱེན་རབ་ཀྱི་
བདག་པོ་འཕགས་པ་འཇམ་དཔལ་དང་དབྱེར་མ་མཆིས་པའི་ཆོས་རྗེ་ས་སྐྱ་པ་པཎྜི་ཏ་ཆེན་པོ་ཀུན་དགའ་རྒྱལ་མཚན་དཔལ་བཟང་པོ་ལ་གསོལ་བ་འདེབས་སོ། །བདག་གི་
རྒྱུད་བྱིན་གྱིས་བརླབ་ཏུ་གསོལ། ཞེས་ལན་གསུམ་སོགས་ཀྱིས་གསོལ་བ་བཏབ་པས། ཆོས་རྗེའི་དཔྲལ་བའི་ཨོཾ་ལས་བདུད་རྩི་དཀར་པོ་བབས། སྐུའི་ནང་བརྒྱུད་གདན་པདྨའི་ཡུ་བ་ལ་
འཁྲིལ་ནས་རང་གི་དཔྲལ་བའི་ཨོཾ་ལ་ཐིམ། བུམ་པའི་དབང་ཐོབ། ལུས་ཀྱི་དྲི་མ་དག །དུས་གསུམ་སངས་རྒྱས་ཐམས་ཅད་ཀྱི་སྐུའི་དངོས་གྲུབ་ཐོབ། ཆོས་རྗེའི་
མགྲིན་པའི་ཨཱཋལས་བདུད་རྩི་དམར་པོ་བབས། རང་གི་མགྲིན་པའི་ཨཱལ་ཐིམ། གསང་བའི་དབང་ཐོབ། ངག་གི་དྲི་མ་དག །དུས་གསུམ་སངས་རྒྱས་ཐམས་ཅད་ཀྱི་

༄༅། །གསུང་གི་དངོས་གྲུབ་ཐོབ། ཆོས་རྗེའི་ཐུགས་ཀའི་ཧཱུྃ་ལས་བདུད་རྩི་སྔོན་པོ་བབས། རང་གི་སྙིང་གའི་ཧཱུྃ་ལ་ཐིམ། ཤེས་རབ་ཡེ་ཤེས་ཀྱི་དབང་ཐོབ། །
ཡིད་ཀྱི་དྲི་མ་དག་དུས་གསུམ་སངས་རྒྱས་ཐམས་ཅད་ཀྱི་ཐུགས་ཀྱི་དངོས་གྲུབ་ཐོབ། ཆོས་རྗེའི་གནས་གསུམ་གྱི་ཨོ་ཨཱཧཱུྃ་གསུམ་ལས། བདུད་རྩི་དཀར་དམར་སྔོ་གསུམ་
འདྲེས་པ་འཇའ་ཚོན་གྱི་རྣམ་པ་ལྟ་བུ་བབས། རང་གི་སྒོ་གསུམ་ལ་ཐིམ། ལུས་ཀྱི་ནང་གང་། དབང་བཞི་པ་ཐོབ། ལུས་ངག་ཡིད་གསུམ་གྱི་དྲི་མ་དག་དུས་གསུམ་
སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་དངོས་གྲུབ་ཐོབ། ཆོས་རྗེ་དེ་རང་གི་སྤྱི་བོའི་རྩ་དབུ་མའི་ནང་ནས་ཞུགས། དེ་མ་ཐག་ཚངས་བུག་གི་སྒོ་འགྲིགས། ལུས་
གཞལ་ཡས་ཁང་དུ་གྱུར་པའི་ནང་དུ་སྙིང་པདྨ་འདབ་མ་སྟོང་ལྡན་གྱི་ཟེའུ་འབྲུ་ལ་ཟླ་བའི་དཀྱིལ་འཁོར་ཉ་གང་བའི་སྟེང་དུ་འཇའ་འོད་ཁ་དོག་སྣ་ཚོགས་པའི་གུར་གྱི་ནང་ན་དུས་
རྟག་ཏུ་འབྲལ་བ་མེད་པར་བཞུགས་པར་གྱུར། ཅེས་དང་། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་གདན་བཞུགས་ནས། །བཀའ་དྲིན་ཆེན་པོའི་

སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་བདུག་སྤོས་།
སྤྲིན༑ །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་རྩིའི་ཞལ་ཟས་དམ་པ་དང་། །བསྟོད་དབྱངས་སྙན་པའི་སིལ་སྙན་སྒྲ་འབྱིན་ཅིང་། །ཀུན་ནས་
སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་དན་བསྒྲེང་བ་ཡིས། །བདག་ལུས་གཞལ་མེད་ཁང་བརྩེགས་རབ་བརྒྱན་ནས། །སྙིང་གི་ཆུ་སྐྱེས་ཐིག་
ལེ་ཟླ་རྒྱས་ལ། །བརྟན་པར་བཞུགས་པའི་ཆོས་རྗེ་མཆོད་བགྱིད་ཅིང་། །ངེས་པར་འདུན་པའི་ཡིད་ཀྱིས་གསོལ་བཏབ་པས། །འགྲོ་བའི་བླ་མ་རྟག་ཏུ་མཉེས་གྱུར་ཅིག །
ས་སྐྱ་པཎ་ཆེན་རྟག་ཏུ་མཉེས་གྱུར་ཅིག །ཅེས་བརྗོད་པས་ཁྱད་པར་གྱི་མཆོད་པ་དབུལ། དེ་ནས་ཡང་དག་པའི་དོན་ལ་བློ་གཞག་པ་ནི་ལུས་གནད་དང་ལྡན་པས། ཆོས་རྗེའི་ཐུགས་དྷྭིཿཡིག་ཉི་མའི་མདོག་ཅན་དེ་ལ་ཤེས་པ་
གཏད་ནས་ཆོས་རྗེའི་ཐུགས་དང་རང་སེམས་དབྱེར་མེད་རོ་གཅིག་ཏུ་འདྲེས་པ་བདེ་སྟོང་ཟུང་འཇུག་ཕྱག་རྒྱ་ཆེན་པོའི་ངང་ལ་རྟོག་པའི་བསྲེ་ལྷད་ཅི་ཡང་མི་བྱ་བར་ཇི་ཙམ་གནས་ཀྱི་བར་དུ་མཉམ་པར་གཞག །གསུམ་པ་ནི། ཐུན་ལས་ལྡང་བར་འདོད་

༄༅༑ །ན༑ དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་བསྒྲུབས་ནས་ཚེ་འདི་ཁོ་ན་ལ། །རྡོ་རྗེ་།
འཛིན་པའི་ས་ལ་བགྲོད་པར་ཤོག །དེ་བཞིན་གཤེགས་པ་མི་འཁྲུགས་རྒྱལ་པོའི་ཞིང་། །ས་སྐྱ་པཎ་ཆེན་བྱང་ཆུབ་བརྙེས་པའི་གནས། །མངོན་དགའི་ཞིང་དུ་བདག་ཅག་
དཔོན་སློབ་རྣམས། །ཚེ་འདི་འཕོས་མ་ཐག་ཏུ་སྐྱེ་བར་ཤོག །དེ་ནས་བདེ་བ་ཅན་སོགས་ས་སྐྱ་པའི། །རྗེ་བཙུན་གོང་མ་བཞུགས་པ་དག་པའི་ཞིང་། །མང་དུ་བགྲོད་
ནས་སྤངས་རྟོགས་མྱུར་རྫོགས་ཏེ། །སྤྲུལ་པས་ས་སྐྱའི་བསྟན་པ་རྒྱས་བྱེད་ཤོག །སེམས་ཅན་ནད་པ་ཇི་སྙེད་པ། །མྱུར་དུ་ནད་ལས་ཐར་གྱུར་ཅིག །འགྲོ་བའི་ནད་ནི་
མ་ལུས་པ། །རྟག་ཏུ་འབྱུང་བ་མེད་པར་ཤོག །ཕྱོགས་རྣམས་ཀུན་ན་ལུས་དང་སེམས། །སྡུག་བསྔལ་ནད་པ་ཇི་སྙེད་པ། །དེ་དག་བདག་གིས་བསོད་ནམས་ཀྱིས། །
བདེ་དགའ་རྒྱ་མཚོ་ཐོབ་པར་ཤོག །ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་མེད་བདེ་བར་གྱུར། །འགྲོ་བ་ཀུན་གྱི་ཆོས་ཀྱི་དོན་རྣམས་ནི། །

མཐུན་པར་གྱུར་ཅིང་རེ་བའང་འགྲུབ་པར་ཤོག །བྱང་ཕྱོགས་སྐྱོང་བའི་སྐྱོབ་པ་མཆོག་གྱུར་པ། །མཁའ་གྲུབ་རྒྱ་མཚོས་ཡོངས་སུ་གང་བའི་གནས། །གངས་རིའི་ཁྲོད་
འདིར་བསྟན་པ་གསལ་མཛད་པ། །ས་སྐྱ་པ་ཡི་བསྟན་པ་རྒྱས་གྱུར་ཅིག །གངས་ཅན་བོད་ཀྱི་ལྟེ་བ་རྡོ་རྗེ་གདན། །དཔལ་ལྡན་ས་སྐྱའི་ཆོས་སྲིད་རྒྱས་གྱུར་ཅིང་། །
སྤྲུལ་པའི་གདུང་བརྒྱུད་རྒྱུན་ཆད་མེད་པ་དང་། །ཀུན་ཀྱང་ཕྲིན་ལས་ནམ་མཁའ་མཉམ་པར་ཤོག །འགྲོ་བའི་བླ་མ་ཆོས་རྗེ་པཎྜི་ཏ། །མཁྱེན་རབ་དབང་ཕྱུག་རྗེ་བཙུན་
འཇམ་པའི་དབྱངས། །རྒྱལ་བ་གཉིས་པ་དཔལ་ལྡན་ས་སྐྱ་པའི། །བསྟན་པ་ཡུན་རིང་གནས་པའི་བཀྲ་ཤིས་ཤོག །ཅེས་སོགས་བསྔོ་སྨོན་བཀྲ་ཤིས་རྒྱས་པ་བྱས་ཏེ་སྤྱོད་ལམ་ལ་འཇུག་གོ །
འཇམ་དབྱངས་བླ་མ་མཆོད་པའི་ཚུལ། ཚོགས་གཉིས་ཆར་འབེབས་རྫོགས་ལྡན་སྤྲིན། །འདི་སྦྱར་དགེ་བས་འགྲོ་བ་ཀུན། །ཕན་བདེའི་འབྱོར་པ་རྒྱས་གྱུར་ཅིག །ཅེས་འཇམ་མགོན་ཀུན་དགའ་བློ་གྲོས་ཀྱིས་མཛད་པའི་བླ་མའི་རྣལ་འབྱོར་དང་།
ཆོས་ཀྱི་རྒྱལ་པོ་འཕགས་པ་རིན་པོ་ཆེས་མཛད་པའི་ལམ་འབྲས་ཀྱི་ཕྱག་མཆོད་སོགས་བླ་མ་གོང་མའི་གསུང་བྱིན་རླབས་ཅན་ཕྱག་ལེན་ལྟར་ཁྲིགས་སུ་བསྡེབས་པ་འདིའང་འཇམ་དབྱངས་བླ་མ་དགྱེས་པའི་འབངས་མཁྱེན་བརྩེའི་དབང་པོས་བྲིས་པ་སུ་ཤྲེ་

༄༅། །ཡོ་ལཀྵྨཱིཾ་བྷ་བ་ཏུ། །སརྦ་མངྒ་ལཾ།། ། ༄༅། །འཇམ་དབྱངས་བླ་མའི་རྣལ་འབྱོར་ལ་བརྟེན་པའི་ཚོགས་མཆོད་བསོད་ནམས་རབ་རྒྱས་ཞེས་བྱ་བ་བཞུགས་སོ།། །། 
༄༅། །བླ་མ་འཇམ་པའི་དབྱངས་ཀྱི་ཞབས་ལ་ཕྱག་འཚལ་ལོ། །དེ་ལ་འདིར་གསང་སྔགས་ཀྱི་རྣལ་འབྱོར་པས་རང་གཞན་གྱི་རྒྱུད་ལ་ཚོགས་གཉིས་བརླབ་པོ་ཆེ་སྐད་ཅིག་གིས་བཟླུམ་པར་བྱ་བའི་ཐབས་མཁས་
ཚོགས་ཀྱི་འཁོར་ལོའི་རྗེས་མཐུན་ཚོགས་ཀྱི་མཆོད་པ་འབུལ་བར་སྤྲོ་ན་སྡིག་དང་མ་འདྲེས་པའི་དམ་ཚིག་གི་རྫས་རྣམས་ཅི་འབྱོར་པ་བཤགས་ལ། ༈ བླ་མཆོད་བཟླས་པ་ཡན་གྲུབ་རྗེས། ཨོ་བཛྲ་ཨ་
ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང་དཀྱིལ་སྔོ། །དེ་སྟེང་རཾ་ལས་མེ་དཀྱིལ་གྲུ་གསུམ་དམར། །ཨ་ལས་རབ་དཀར་ཐོད་པ་སྟོང་གསུམ་ཁྱོན། །དེ་སྟེང་ཨ་
ལས་ཟླ་བའི་དཀྱིལ་འཁོར་སྟེང་། །གོ་ཀུ་ད་ཧ་ན་ལས་ཤ་ལྔ་དང་། །དེ་སྟེང་བྷྲཱུྃ་ཨཱྃ་ཛྲིཾ་ཁཾ་ཧཱུྃ་ལྔ་ལས། །བདུད་རྩི་ལྔ་དང་ཡེ་ཤེས་ལྔའི་ངོ་བོ། །བདེ་གཤེགས་རིགས་
ལྔའི་ས་བོན་རྣམས་ཀྱིས་མཚན། །ཟླ་བའི་མཐའ་མར་དབྱངས་གསལ་གཡས་གཡོན་བསྐོར། །སྟེང་གི་ནམ་མཁར་ཨོཾ་དཀར་ཐུར་དུ་བལྟ། །དེ་སྟེང་རཾ་ལས་ཉི་དཀྱིལ་བྷྲཱུྃ་

ཡིག་ལས། །རྡོ་རྗེ་རྩེ་ལྔའི་ལྟེ་བར་ཧཱུྃ་གིས་མཚན། །ཧཱུྃ་ལས་འོད་འཕྲོས་རླུང་གཡོས་མེ་སྦར་བས། །ཤ་ལྔ་བདུད་རྩི་ལྔ་རྣམས་སྐོལ་ཞིང་ཞུ། །རླངས་པས་ཨོཾ་ཧཱུྃ་ལ་།
ཕོག་བདུད་རྩིའི་རྒྱུན། །ཆར་ལྟར་བབ་ཅིང་སླར་ཡང་འོད་འཕྲོས་པས། །ཕྱོགས་བཅུའི་རྒྱལ་བའི་ཡེ་ཤེས་བདུད་རྩི་རྣམས། །ཧེ་རུ་ཀ་ཡི་རྣམ་པར་སྤྱན་དྲངས་ཏེ། །རྡོ་
རྗེ་ལྟེ་བའི་ཧཱུྃ་ལ་ཐིམ་པ་དང་། །རྡོ་རྗེ་ཉི་མ་ཨོ་བཅས་ཞུ་བ་ལས། །ཚོགས་ཀྱི་བདུད་རྩི་རྣམ་དང་གཉིས་མེད་པ། །ཁ་དོག་དྲི་རོ་ནུས་མཐུ་ཕུན་སུམ་ཚོགས། །འདོད་
ཡོན་བདུད་རྩིའི་རྒྱ་མཚོ་ཆེན་པོར་གྱུར། །ཨོཾ་ཨཱཿཧཱུྃ་ཧ་ཧོ་ཧྲཱི༔ ཕྱག་རྒྱ་དང་བཅས་ལན་མང་དུ་བརྗོད་པས་བྱིན་གྱིས་བརླབས། ཚོགས་ཞིང་སྤྱན་དྲངས་པ་ནི། འབར་བའི་ཕྱག་རྒྱས། ཕོ། གནས་གསང་
བ་མཆོག་གི་དགྱེས་པ་ན། །དཔལ་རྡོ་རྗེ་འཆང་ཆེན་དབྱིངས་ནས་བཞེངས། །འདིར་གཤེགས་ཚོགས་ཀྱི་མཆོད་པ་བཞེས། །བདག་མོས་པའི་བུ་ལ་བྱིན་གྱིས་རློབས། །
ཤར་མངོན་པར་དགའ་བའི་ཞིང་ཁམས་ནས། །མགོན་བདེ་གཤེགས་དྲི་མ་མེད་པའི་དཔལ། །འདིར་གཤེགས་ཚོགས་ཀྱི་མཆོད་པ་བཞེས། །བདག་མོས་པའི་བུ་ལ་

༄༅། །བྱིན་གྱིས་རློབས། །གནས་བདེ་བ་ཅན་གྱི་ཞིང་ཁམས་ནས། །བླ་མ་ས་སྐྱ་པ་ཆེན་པོ་ཡང་། །འདིར་གཤེགས་ཚོགས་ཀྱི་མཆོད་པ་བཞེས། །བདག་
མོས་པའི་བུ་ལ་བྱིན་གྱིས་རློབས། །སྟེང་མཁའ་སྤྱོད་དག་པའི་ཞིང་ཁམས་ནས། །རྗེ་འཇམ་དབྱངས་བླ་མ་རིག་པ་འཛིན། །འདིར་གཤེགས་ཚོགས་ཀྱི་མཆོད་པ་བཞེས། །
བདག་མོས་པའི་བུ་ལ་བྱིན་གྱིས་རློབས། །བུ་རང་སྣང་དག་པའི་ཞིང་ཁམས་ནས། །ཆོས་རྗེ་ས་སྐྱ་པཎྜི་ཏ། །འདིར་གཤེགས་ཚོགས་ཀྱི་མཆོད་པ་བཞེས། །བདག་
མོས་པའི་བུ་ལ་བྱིན་གྱིས་རློབས། །གནས་སྤྱི་གཙུག་ཉི་ཟླའི་གདན་སྟེང་དུ། །ཕ་མཚུངས་མེད་ཀུན་དགའ་རྒྱལ་མཚན་ཡང་། །འདིར་གཤེགས་ཚོགས་ཀྱི་མཆོད་པ་
བཞེས༑ །བདག་མོས་པའི་བུ་ལ་བྱིན་གྱིས་རློབས། །སྣང་སྲིད་ཀུན་འོག་མིན་གཞལ་ཡས་ཁང་། །བཅོམ་ལྡན་འདས་དགྱེས་མཛད་རྡོ་རྗེ་དང་། །དཔལ་འཁོར་ལོ་
སྡོམ་པ་རྣལ་འབྱོར་མ། །ཡི་དམ་གྱི་ལྷ་ཚོགས་གྲངས་མེད་ཀྱང་། །འདིར་གཤེགས་ཚོགས་ཀྱི་མཆོད་པ་བཞེས། །བདག་མོས་པའི་བུ་ལ་བྱིན་གྱིས་རློབས། །དབྱིངས་

རྡོ་རྗེ་བདག་མེད་མ་དཔལ་དང་། །རྗེ་བཙུན་རིག་བྱེད་ལྷ་མོ་སོགས། །དཔའ་བོ་དང་ཌཱ་ཀིའི་ཚོགས་ཆེན་པོ། །རི་རབ་ཀྱི་རྡུལ་དང་མཉམ་པ་ཡང་། །རུས་རྒྱན་དང་།
གཡེར་ཁ་སི་ལི་ལི། །ཅང་ཏེའུ་དྲིལ་བུའི་སྒྲ་དང་བཅས། །འདིར་གཤེགས་ཚོགས་ཀྱི་མཆོད་པ་བཞེས། །བདག་མོས་པའི་བུ་ལ་བྱིན་གྱིས་རློབས། །གནས་དུར་ཁྲོད་
ཆེན་པོའི་ཚོགས་ཁང་ནས། །དཔལ་ལྡན་མགོན་པོ་ལྕམ་དྲལ་ལ། །འཁོར་རྒྱུད་གསུམ་བསྟན་སྲུང་རྒྱ་མཚོས་བསྐོར། །འདིར་གཤེགས་ཚོགས་ཀྱི་མཆོད་པ་བཞེས། །
བདག་མོས་པའི་བུ་ལ་བྱིན་གྱིས་རློབས། །གནས་རང་ལུས་རྡོ་རྗེའི་ཕུང་པོ་ཡི། །རྩ་འཁོར་ལོ་ལྔ་ཡི་དབུས་བཞུགས་པའི། །བླ་མ་རིགས་ལྔ་ཌཱ་ཀི་དང་། །དབང་ཡུལ་
གྱི་སེམས་དཔའ་ལྕམ་དྲལ་དང་། །སྤྲུལ་པའི་ཁྲོ་ཚོགས་ཆེན་པོ་རྣམས། །འདིར་གཤེགས་ཚོགས་ཀྱི་མཆོད་པ་བཞེས། །བདག་མོས་པའི་བུ་ལ་བྱིན་གྱིས་རློབས། །
ཚོགས་གཏོར་གྱི་མཆོད་པ་རྒྱ་རེ་ཆེ། །བདུད་རྩི་ཡི་རླངས་པས་ཕྱོགས་བཅུར་གཏིབས། །འདོད་ཡོན་གྱི་ལྷ་མོ་དྭངས་ཤིང་སྤྲོ། །པད་ཅན་གྱི་མཚན་ཉིད་ཡོངས་རྫོགས་།

༄༅། །པའི༑ །བཅུ་དྲུག་གི་རིག་མས་གར་སྟབས་བསྒྱུར། །ཟག་མེད་ཀྱི་བདེ་བ་ཆེན་པོ་ཡི། །རོ་ཡིས་མྱོས་ཤིང་ཨ་ཧྃ་སྒྲ་ཆེན་སྒྲོགས། །འཁོར་འདས་ཀུན་
བདེ་སྟོང་ཕྱག་རྒྱའི་གར། །དཔལ་འཇམ་དབྱངས་བླ་མའི་རོལ་པ་ཤར། །སྐུ་རྡོ་རྗེའི་གར་སྟབས་ཁྲིགས་སེ་ཁྲིགས། །གསུང་ཚངས་པའི་དབྱངས་ཀྱི་ཆོས་སྒྲ་སྒྲོགས། །
ཐུགས་མཁྱེན་བརྩེའི་དགོངས་པ་ཉི་ཤར་བཞིན། །ལུས་ལ་རྡོ་རྗེའི་སྐུ་ཡི་བྱིན་གྱིས་རློབས། །ངག་ལ་གསུངས་དབྱངས་ནུས་པའི་དཔལ་ཐོབ་ཅིང་། །ཡིད་ལ་བདེ་སྟོང་ཡེ་
འཆར། །སྒོ་གསུམ་སྐུ་བཞིར་སྨིན་པར་མཛད་དུ་གསོལ། །ཨོཾ་གུ་རུ་བུདྡྷ་བོ་དྷི་སཏུ་ཤི་ཧེ་རུ་ཀ་མཎཱ་ལ་ཌཱ་ཀི་ནི་དྷརྨ་པཱ་ལ་ས་པ་རི་ཝ་ར་ཨོཾ་བཛྲ་ས་མཱ་ཛ༔ ཞེས་
སྤྱན་དྲངས། དེ་ནས་བདུད་རྩིའི་མཆོད་པ་ནི། ཨོཾ་ཨཱཿཧཱུྃ། དམན་པའི་སྤྱོད་ཡུལ་དག་ལས་རབ་འདས་ཤིང༌། །རྒྱལ་བ་ཀུན་གྱི་བསྟེན་བྱའི་དམ་ཚིག་མཆོག །དངོས་གྲུབ་རྣམ་
གཉིས་ཀུན་གྱི་གཞིར་གྱུར་པ། །ཟག་མེད་བདུད་རྩི་མཆོག་གི་མཆོད་པ་འདི། །ཕྱོགས་བཅུ་དུས་གསུམ་རྒྱལ་བ་སྲས་བཅས་ཀྱི། །མཁྱེན་བརྩེ་ནུས་གསུམ་གཅིག་ཏུ་

འདུས་པའི་དངོས། །དྲན་པས་སྲིད་ཞིའི་རྒུད་པ་ཀུན་སེལ་བའི། །རྩ་བའི་བླ་མའི་ཞལ་དུ་ཨོཾ་ཨཱབྷྲཱུྃ། །བྱ་སྤྱོད་རྣལ་འབྱོར་རྣལ་འབྱོར་བླ་མེད་སོགས། །རྒྱུད་སྡེ་ཆེན་པོ་
བཞི་དང་རྗེས་འབྲེལ་བའི། །གང་འདུལ་སྒྱུ་འཕྲུལ་དྲྭ་བའི་རྣམ་རོལ་ཅན། །ཡི་དམ་ལྷ་ཚོགས་ཞལ་དུ་ཨོཾ་ཨཱབྷྲཱུྃ། །ཨོཾ་ཨཱབྷྲཱུྃ། རྡོ་རྗེའི་ཆོས་སྲུང་ནོར་ལྷ་རྒྱ་མཚོ་དང་། །
གནས་གསུམ་བཞུགས་པའི་དཔལ་བོ་རྣལ་འབྱོར་མ། །ཡུལ་ལྷ་གཞི་བདག་རིགས་དྲུག་ཚོགས་བཅས་རྣམས། །ལྷ་རུ་གསལ་བའི་ཞལ་དུ་ཨོཾ་ཨཱཧཱུྃ། །སྒྲིབ་པ་གཉིས་ཀྱི་
དྲི་མ་ཀུན་བསལ་ནས། །གཟུང་འཛིན་རྟོག་པ་ཀུན་ལས་རྣམ་གྲོལ་བ། །བླ་ན་མེད་པའི་བྱང་ཆུབ་སེམས་ཀྱི་དངོས། །བདེ་བ་ཆེན་པོའི་མཆོད་པས་མཉེས་གྱུར་ཅིག །
ཨོ་ཨཱཧཱུྃ། ཞེས་བརྗོད། ཚོགས་ཕུད་ཆ་གསུམ་དུ་བགོས་ལ། ༈ ཨོཾ་ཨཱཿཧཱུྃ། ཕྱོགས་བཅུ་དུས་གསུམ་རྒྱལ་བ་སྲས་བཅས་ཀྱི། །ཡེ་ཤེས་སྒྱུ་འཕྲུལ་དྲྭ་བའི་རྣམ་རོལ་ཅན། །བཀའ་
དྲིན་མཉམ་མེད་རྩ་བའི་བླ་མ་ལ། །ཟག་མེད་བདུད་རྩིའི་ཚོགས་ཀྱི་མཆོད་པ་འབུལ། །རྒྱལ་བའི་མཁྱེན་བརྩེ་ཡེ་ཤེས་གཅིག་བསྡུས་པ། །སྲིད་ཞིའི་དབང་ཕྱུག་བླ་མ་།

༄༅། །འཇམ་པའི་དབྱངས། །གདན་གསུམ་ཚང་བའི་དེད་དཔོན་ཆེན་པོ་ལ། །ཟག་མེད་བདུད་རྩིའི་ཚོགས་ཀྱི་མཆོད་པ་འབུལ། །གཞན་ཡང་ཚད་མེད་ཐུགས་
རྗེའི་སྤྲིན་མཛེས་ལས། །དབང་བསྐུར་རྒྱུད་བཤད་མན་ངག་སྟོན་མཛད་པའི། །བརྒྱུད་པའི་བླ་མ་དམ་པ་ཐམས་ཅད་ལ། །ཟག་མེད་བདུད་རྩིའི་ཚོགས་ཀྱི་མཆོད་པ་
འབུལ༑ །ཨོཾ་གུ་རུ་བཛྲ་དྷ་ར་མཉྫགྷོ་ཥ་བྷཱུ་མི་པཎྜི་ཏ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ། ཨཱདྱ་ནུཏྤནྣ་ཏྭཱ་ཏ། ཨོཾ་ཨཱཧཱུྃ་ཕཊ་སྭཱ་ཧཱ། ལན་གསུམ་གྱིས་འབུལ། ཕུད་བར་པ་
ཕུལ་ཏེ། སྤངས་རྟོགས་མཐར་ཕྱིན་རྒྱལ་བ་སྲས་བཅས་དང་། །ཡི་དམ་དཀྱིལ་འཁོར་འཁོར་ལོ་རབ་འབྱམས་སོགས། །སྐྱབས་གནས་མཆོད་འོས་རྒྱ་མཚོ་ཐམས་ཅད་ལ། །
ཟག་མེད་བདུད་རྩིའི་ཚོགས་ཀྱི་མཆོད་པ་འབུལ། །བཞེས་ནས་བདག་དང་མཐའ་ཡས་སེམས་ཅན་ཀུན། །བསོད་ནམས་ཡེ་ཤེས་ཚོགས་གཉིས་རབ་རྫོགས་ཤིང་། །
མཆོག་དང་ཐུན་མོང་དངོས་གྲུབ་རྣམ་གཉིས་ཀྱི། །ཕན་བདེའི་དགའ་སྟོན་རྒྱས་པར་བྱིན་གྱིས་རློབས། །ཨོ་གུ་རུ་བུདྡྷ་བོ་དྷི་སཏཱ་ཤྲཱི་ཧེ་རུ་ཀ་མཎྜ་ལ་བྷཱུ་མི་པཎྜི་ཏ་ས་པ་རི་ཝ་

ར་ཨོ་ཨ་ཀཱ་རོ་སོགས་ལན་གསུམ་གྱིས་འབུལ། ཕུད་ཐ་མ་ཕུལ་ཏེ། ཨོ་ཨཱཧཱུྃ སྲིད་ཞིར་མི་གནས་ཡེ་ཤེས་སྒྱུ་མའི་གར། །བརྟན་གཡོ་ཀུན་ཁྱབ་དགྱེས་མཛད་རྡོ་རྗེ་དང༌། །གསང་
འདུས་འཇིགས་བྱེད་འཁོར་ལོ་སྡོམ་པ་ཆེ། །དང་པོའི་སངས་རྒྱས་དུས་ཀྱི་འཁོར་ལོ་སོགས། །ཐབས་ཤེས་གཉིས་མེད་རྒྱུད་སྡེའི་ལྷ་ཚོགས་ལ། །ཟག་མེད་བདུད་རྩིའི་
ཚོགས་ཀྱི་མཆོད་པ་འབུལ། །བཞེས་ནས་རྣལ་འབྱོར་བདག་ཅག་འཁོར་བཅས་ཀྱི། །ཕུང་ཁམས་སྐྱེ་མཆེད་རྩ་རླུང་ཐིག་ལེ་རྣམས། །དག་པ་གདན་གསུམ་ཚང་བའི་
དཀྱིལ་འཁོར་གྱི། །རང་བཞིན་མངོན་དུ་འགྱུར་བར་བྱིན་གྱིས་རློབས། །ཨོཾ་གུ་རུ་སཾ་གྲ་ཧ་བྷེ་ར་ཝ་ཧེ་བཛྲ་ཀཱ་ལ་ཙཀྲ་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་བརྗོད་དེ་ཕུལ།
ཨོཾ་ཨཱབྷྲཱུྃ། རྡོ་རྗེའི་ཡེ་ཤེས་འབར་བའི་མེ་བོ་ཆེས། །ལོག་འདྲེན་བགེགས་ཀྱི་བུད་ཤིང་ཀུན་བསྲེགས་ནས། །གྲུབ་གཉིས་སྣང་བ་རྟག་ཏུ་རྒྱས་མཛད་པའི། །ཆོས་སྐྱོང་
སྲུང་མའི་ཚོགས་རྣམས་ཐམས་ཅད་དང་། །གནས་ཡུལ་དུར་ཁྲོད་ཀུན་ན་བཞུགས་པ་ཡི། །སྤྲུལ་པའི་གར་མཛད་དཔའ་བོ་རྣལ་འབྱོར་མ། །སྲིད་ཞིའི་འབྱོར་པ་མཐའ་

༄༅། །དག་སྦྱིན་མཛད་པའི། །གནོད་སྦྱིན་ནོར་ལྷ་རྒྱ་མཚོའི་ཚོགས་བཅས་དང་། །གཞན་ཡང་ཡུལ་ལྷ་གཞི་བདག་རིགས་དྲུག་མགྲོན། །ཐམས་ཅད་ཡེ་ཤེས་
གཅིག་གིས་བྱིན་བརླབས་པར། །ཞལ་ཟས་བདུད་རྩིའི་ཚོགས་ཀྱི་མཆོད་པ་འབུལ། །འགལ་རྐྱེན་ཞི་ཞིང་མཐུན་རྐྱེན་ཡིད་བཞིན་སྒྲུབ། །མཆོག་ཐུན་དངོས་གྲུབ་ཐོབ་
པའི་ཕྲིན་ལས་མཛོད། །ཆོས་སྐྱོང་སོ་སོའི་གཏོར་སྔགས་དང་མཁའ་འགྲོ་སྤྱི་གཏོར་སྔགས་ཀྱིས་ཕུལ། ལས་རྡོར་གྱིས་ཚོགས་ཞུ་འབུལ་བྱས་ནས་དྲངས་ཏེ་ཚིམ་པར་རོལ། མཐར་ལྷག་མ་ཆུ་ཆང་གི་བྲན། ཨོཾ་ཨཱབྷྲཱུྃ། ལྷག་
མའི་གཏོར་མ་ཞལ་ཟས་བདུད་རྩིའི་སྤྲིན། །འདོད་པའི་ཡོན་ཏན་རྣམ་པ་ཐམས་ཅད་པ། །ཟད་པ་མེད་པ་ནམ་མཁའི་མཛོད་ལྟ་བུ། །དཔག་ཡས་སྲིད་ཞིའི་ཁམས་ཀུན་
ཁྱབ་པར་གྱུར། །ཨོཾ་ཨཱཿཧཱུྃ། ལན་གསུམ་གྱིས་བརླབ། ཕཻཾ། ཞེས་པས་མགྲོན་བཀུག །ཨོཾ་ཁ་ཁ་ཁཱ་ཧི་ཨུཥྩི་ཊ་བ་ལིཾ་ཏ་བྷཀྵ་སཱི་སྭཱ་ཧཱ། ཞེས་དང་། འབྱུང་པོ་ལྷག་ལ་དབང་བའི་ཚོགས་
རྣམས་ལ། །འདོད་ཡོན་ཚོགས་ཀྱི་ལྷག་མ་འདི་སྦྱིན་ནོ། །ཟག་མེད་བདེ་བ་མཆོག་གིས་ལུས་དང་སེམས། །ངོམས་ཤིང་ཚིམ་པའི་སྐལ་བ་ལྡན་གྱུར་ཅིག །ཅེས་བསྔོས་ལ་།

ཕྱི་རོལ་གཙང་སར་ཕུལ། རྡོར་གླུ་ཤིས་བརྗོད་སྨོན་ལམ་རྣམས་ཀྱེ་རྡོར་ལྟར་བྱའོ། །ཚོགས་ཞིང་ཐམས་ཅད་རིམ་གྱིས་འོད་དུ་ཞུ་ནས་ཆོས་ཀྱི་རྗེ་ཉིད་ལ་ཐིམ་པར་གྱུར། ཅེས་བརྗོད་ལ། རྗེས་གསོལ་བཏབ་
དབང་བླང་བ་ཡན་བླ་མཆོད་གཞུང་ལྟར་བྱའོ། །ཚོགས་པ་མང་སྐབས་ལས་རྡོར་གྱི་ཕྱག་སྔོན་འགྲོས། ༈ ཚོགས་ཀྱི་ཡོ་བྱད་ལ་བྱིན་རླབས་གནང་བར་ཞུ། ཞེས་དང་། བླ་མ་དང་དཀོན་མཆོག་གི་དྲུང་དུ་
སྨན་ཕུད་འབུལ་བར་ཞུ། ཞེས་དང་། ༈ བླ་མ་དང་དཀོན་མཆོག་གི་དྲུང་དུ་ཚོགས་ཕུད་འབུལ་བར་ཞུ། ཞེས་དང་། ༈ མཁའ་འགྲོ་དང་ཆོས་སྐྱོང་གི་དྲུང་དུ་ཚོགས་ཕུད་འབུལ་
བར་ཞུ། ཞེས་པ་སོ་སོའི་ཐད་ཀྱི་སྐབས་དང་སྦྱར། དྲངས་པའི་སྐབས་ལས་རྡོར་གྱིས་བཟའ་བ་གཡས་དང་བཏུང་བ་གཡོན་དུ་ཐོགས་ཏེ། ཧོ༔ གཟིགས་ཤིག་མཛེས་ལྡན་དམ་པའི་ཆོས། །འདི་ལ་ཐེ་ཚོམ་
བྱར་མི་རུང་། །བྲམ་ཟེ་གདོལ་པ་ཁྱི་དང་ཕག །རང་བཞིན་གཅིག་ཏུ་དགོངས་ཏེ་རོལ། །ཅེས་ལག་གཉིས་ཀྱིས་སྟོབས། ལེན་པ་པོས་པད་ཀོར་དང་བཅས། བདེ་གཤེགས་ཆོས་ལ་རིན་
ཐང་མེད། །འདོད་ཆགས་ལ་སོགས་དྲི་མ་བྲལ། །གཟུང་དང་འཛིན་པ་རྣམ་པར་སྤངས། །དེ་བཞིན་ཉིད་ལ་བདག་ཕྱག་འཚལ། །ཞེས་པདྨའི་ཕྱག་རྒྱས་བླངས། ཨ་ཧོ་མ་ཧཱ་

༄༅། །སུ་ཁ། ཞེས་བརྗོད་ཐམས་ཅད་ལ་བྲིམ་ཚར་བ་དང་། ཐམས་ཅད་ཚོགས་ལ་རོལ་བར་ཞུ། །ཞེས་བསྐུལ་ཏེ། མགྲིན་པར་བླ་མ། སྙིང་གར་ཡི་དམ་གྱི་ངོ་བོ་ཧཱུྃ་སྔོན་པོ། ལྟེ་བར་མཁའ་འགྲོ་ཆོས་
སྐྱོང་རྣམས་གསལ་བཏབ་ལ་རོལ་བར་བྱའོ། །ཡང་ལས་རྡོར་ནས་ཕྱག་སྔོན་འགྲོས། ༈ ལྷག་མའི་གཏོར་མ་ལ་བྱིན་བརླབས་གནང་བར་ཞུ། ཞེས་བསྐུལ་ནས་ལྷག་ཆོག་བཏང་བར་བྱ་བ་ནི་སྤྲོས་བཅས་ཀྱི་ལུགས་སོ། །
ཚོགས་འཁོར་གྱི་བཤད་པ་ཞིབ་མོ་ནི་གཞུང་གཞན་དུ་ཤེས་དགོས་པ་ཁོ་ནའོ། །ཞེས་པའང་དགེ་སློང་འཚོ་བྱེད་ཚེ་རིང་ཕུན་ཚོགས་ཀྱིས་ནན་ཏན་དུ་བསྐུལ་བ་དོན་ཡོད་པའི་ཕྱིར་དུ་༧འཇམ་དབྱངས་ཆོས་ཀྱི་བློ་གྲོས་པས་བླ་མ་གོང་མའི་གསུང་ལས་བཏུས་
ཏེ་བཀོད་པ་འདིས་ཀྱང་ཚོགས་གཉིས་རྒྱ་ཆེན་པོ་འཕེལ་བའི་རྒྱུར་གྱུར་ཅིག། །།སརྦ་ཛ་ག་ཏཾ། །།རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་
དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག

༄༅། །ཚོགས་ཀྱི་འཁོར་ལོའི་གླུ་ཌཱ་ཀི་བཞད་པའི་དབྱངས་སྙན་ཅེས་བྱ་བ་བཞུགས་སོ། །ཨ་ཧོ། རང་སྣང་རྣམ་དག་སྤྱི་གཙུག་བདེ་ཆེན་གྱི་གུར་ཁང་། །དཔལ་ལྡན་བླ་མ་སྐུ་ཡི་རྡོ་རྗེ་དེ་།
བཞུགས་ཡོད། །སྣང་སྟོང་ལྷ་སྐུར་འཆར་བས་གསོལ་བ་ཤིག་འདེབས་ན། །འཁོར་འདས་དབྱེར་མེད་རྟོགས་པར་བྱིན་གྱིས་རང་རློབས་ཤིག །གྲགས་སྟོང་མགྲིན་པ་རོ་
རྣམས་འདུས་པ་ཡི་ཀློང་ན། །དཔལ་ལྡན་བླ་མ་གསུང་གི་རྡོ་རྗེ་དེ་བཞུགས་ཡོད། །གསལ་སྟོང་དབྱེར་མེད་ངང་ནས་གསོལ་བ་ཞིག་འདེབས་ན། །རང་བྱུང་ཡེ་ཤེས་
རྟོགས་པར་བྱིན་གྱིས་རང་རློབས་ཤིག །སྙིང་ག་ཆོས་ཀྱི་འཁོར་ལོའི་གཏེར་མཛོད་ཀྱི་ཀློང་ན། །དཔལ་ལྡན་བླ་མ་ཐུགས་ཀྱི་རྡོ་རྗེ་དེ་བཞུགས་ཡོད། །བདེ་སྟོང་དབྱེར་
མེད་ངང་ནས་གསོལ་བ་ཞིག་འདེབས་ན། །མྱང་འདས་བདེ་ཆེན་འཆར་བར་བྱིན་གྱིས་རང་རློབས་ཤིག །ལྟེ་བ་སྤྲུལ་པའི་འཁོར་ལོའི་གཞལ་ཡས་ཀྱི་དབུས་ན། །དཔལ་
ལྡན་བླ་མ་ཡོན་ཏན་རྡོ་རྗེ་དེ་བཞུགས་ཡོད། །རིག་སྟོང་དབྱེར་མེད་ངང་ནས་གསོལ་བ་ཞིག་འདེབས་ན། །འཁོར་འདས་བདེ་ཆེན་འཆར་བར་བྱིན་གྱིས་རང་རློབས་ཤིག །

གསང་གནས་བདེ་སྐྱོང་འཁོར་ལོའི་གཞལ་མེད་ཀྱི་དབུས་ན། །དཔལ་ལྡན་བླ་མ་ཕྲིན་ལས་རྡོ་རྗེ་དེ་བཞུགས་ཡོད། །འཕོ་འགྱུར་བྲལ་བའི་ངང་ནས་གསོལ་བ་ཞིག་
འདེབས་ན། །ཤིན་ཏུ་རྣམ་དག་རྟོགས་པར་བྱིན་གྱིས་རང་རློབས་ཤིག །རང་སྣང་འཆར་བ་ཐམས་ཅད་གདན་གསུམ་གྱི་དཀྱིལ་འཁོར། །ཕྱི་ནང་གསང་བའི་མཆོད་པས་
མཉེས་ཤིང་ནི་ཚིམ་ནས། །གདོད་ནས་རྣམ་པར་དག་པ་རྡོ་རྗེ་ཡི་ལུས་ལ། །རང་བྱུང་ལྷུན་གྲུབ་ཆེན་པོར་བཞུགས་པ་འདི་ཨ་ཧོ། །སྙིང་དབུས་རང་བྱུང་བླ་མ་དགྱེས་
མཛད་ཀྱི་རྡོ་རྗེར། །ཟག་མེད་ཡེ་ཤེས་བདུད་རྩིའི་མཆོད་པ་ཡི་ཚིམ་ནས། །མཆོག་ཏུ་མི་འགྱུར་བདེ་ཆེན་ཡེ་ཤེས་ཀྱི་ཉམས་འབར། །བརྟན་གཡོ་ཀུན་གྱི་སྲོག་ཏུ་གྱུར་པ་
འདི་ཨ་ཧོ། །རང་སྣང་དག་པའི་རླུང་གིས་ཕྱི་རོལ་ཏུ་བསྐྱོད་པའི། །སྲིད་གསུམ་འབྱུང་པོའི་ཚོགས་རྣམས་གཏོར་མ་ཡི་ཚིམ་ཞིང༌། །རྒྱུད་གསུམ་དྲེགས་པའི་ཚོགས་
རྣམས་རང་དབང་དུ་འདུས་པས། །མ་འབད་ཕྲིན་ལས་རྣམ་བཞི་གྲུབ་པ་འདི་ཨ་ཧོ། །དམ་ཚིག་ལྡན་པའི་རྣལ་འབྱོར་མཆེད་ལྕམ་གྱི་ཚོགས་རྣམས། །རྨད་བྱུང་ག་ཎ་

༄༅། །ཙཀྲའི་ལོངས་སྤྱོད་ཀྱིས་ཚིམ་པས། །སྲེད་ལེན་མེད་པའི་ཐབས་མཁས་ཚོགས་ཆེན་ནི་རྫོགས་ནས། །ལོངས་སྤྱོད་ཡོངས་རྫོགས་དགའ་སྟོན་ཆེན་པོ་འདི་ཨ་།
ཧོ༑ །རྩ་ཐིག་རླུང་གསུམ་དཔའ་བོ་མཁའ་འགྲོ་ཡི་གྲོང་ཁྱེར། །ཕྱིར་སྣང་གནས་གསུམ་ཌཱ་ཀིའི་སྤྲིན་ཕུང་དུ་ཤར་བར། །གྲགས་སྟོང་རྡོ་རྗེའི་གླུ་དང་གར་སྟབས་ཀྱིས་
ཚིམ་པས། །ཕྱི་ནང་རྟེན་འབྲེལ་ཐམས་ཅད་རང་འགྲིགས་འདི་ཨ་ཧོ། །རང་ལུས་དཀྱིལ་འཁོར་རྣམ་བཞི་ལྷན་སྐྱེས་ཀྱི་ལྷ་སྐུར། །ཨ་ཧཾ་འབར་འཛགས་དགའ་བཞིའི་
དགྱེས་མཆོད་ཀྱིས་ཚིམ་པས། །བདེ་སྟོང་ཡེ་ཤེས་དགའ་བཞིའི་རོལ་རྩེད་ཀྱི་འབྲས་བུ། །འཇའ་ལུས་ཆོས་སྐུའི་གྲུབ་མཐའ་སྙོགས་པ་འདི་ཨ་ཧོ། །ཐབས་ཤེས་དཔའ་
བོ་མཁའ་འགྲོའི་ཚོགས་ཆེན་གྱི་དཀྱིལ་འཁོར། །ཟག་མེད་ཚོགས་ཀྱི་འདུ་བའི་དགའ་སྟོན་ལ་སྐྱོང་པས། །ངེད་ཅག་ཚོམ་བུ་གཅིག་ཏུ་མངོན་འཚང་ནི་རྒྱ་སྟེ། །ཧེ་རུ་ཀ་
དང་དགོངས་སྤྱོད་མཉམ་པ་རུ་ཤོག་ཅིག །ཅེས་པའང་ས་སྟག་དབོ་ཟླའི་དམར་ཕྱོགས་ཀྱི་ཚེས་བཅུའི་མཆོད་པར་གསུང་ངག་རིན་པོ་ཆེའི་ཚོགས་ཀྱི་དགའ་སྟོན་ལ་སྤྱོད་པའི་ཚོགས་གྲལ་དུ་རིག་འཛིན་གྱི་བཙུན་པ་དྷརྨ་མ་ཏིས་གླུར་

གླངས་པའོ།། །།སྭསྟི། རིས་མེད་བསྟན་པ་ཀུན་ལ་མངའ་དབང་བསྒྱུར། །རིགས་དྲུག་འགྲོ་བའི་སྐྱབས་མགོན་འཇམ་པའི་དབྱངས། །རིགས་བརྒྱའི་ཁྱབ་བདག་ཆོས་ཀྱི་བློ་
གྲོས་ཀྱིས། །རིན་ཆེན་ཚོགས་ཀྱི་འཁོར་ལོའི་མན་ངག་མཆོག །གཟུར་གནས་བློ་ལྡན་ཁྱེད་ཀྱི་གསུང་མཇལ་བས། །བྱིས་པས་རང་གི་ཨ་མ་མཐོང་བ་བཞིན། །
གཞུང་ལུགས་ངན་དང་བླ་མ་ངན་རྣམས་ལ། །ཡིད་འཆོལ་འབྱུང་བ་ནམ་ཡང་སྲིད་དམ་ཅི། །དམ་ཆོས་འཇིག་པའི་ཚེ་ན་དམ་པའི་ཆོས། །འཛིན་པའི་སྐྱེས་བུ་ཆེས་རབ་
བཟང་བར་གསུང་། །འདི་ལྟར་བསྒྲུབ་ན་སངས་རྒྱས་བསྟན་པ་ལ། །ད་དུང་ཅུང་ཟད་ཕན་པའི་གོ་སྐབས་སྲིད། །ལས་དཀར་རྣམ་སྨིན་དཀར་བའི་ཆོས་སྦྱིན་པར། །
བྱེད་པོ་འཇམ་དབྱངས་ཉི་མ་རིན་བཟང་གཙོས། །ཨེ་ཝཾ་འདུས་སྡེའི་འཕེན་རྫོགས་དགེ་བ་ཡིས། །འགྲོ་རྣམས་བླ་མའི་གོ་འཕང་ཐོབ་པར་ཤོག །ཅེས་པའང་བློ་གྲོས་བཟང་པོས་
པར་བྱང་སྨོན་པའོ།། །།སརྦ་མངྒ་ལཾ།།

༄༅། །ངོར་ཆེན་རྡོ་རྗེ་འཆང་ཀུན་དགའ་བཟང་པོའི་བླ་མ་མཆོད་པ་ཐུབ་བསྟན་
གསལ་བྱེད་བཞུགས་སོ།།

༄༅། །ན་མོ་གུ་རུ་བཛྲ་དྷ་ར་ཨ་ནནྡ་བྷ་དྲ་བྷ༔ འདིར་རྒྱལ་བས་ལུང་བསྟན་ངོར་ཆེན་རྡོ་རྗེ་འཆང་ཀུན་དགའ་བཟང་པོའི་བླ་མའི་རྣལ་འབྱོར་དང་
འབྲེལ་བའི་བླ་མཆོད་བྱེད་པར་འདོད་པས། ངོར་ཆེན་རྡོ་རྗེ་འཆང་ཉིད་ཀྱི་ཞལ་ཐང་ངམ། འབུར་སྐུའི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད་ལྔ་སྦྲེང་ཚར་དུ་བཤམ། རང་
ཉིད་སྟན་བདེ་བ་ལ་འདུག་སྟེ། མདུན་དུ་ཏིང་ཤག་གམ་རྡོར་དྲིལ་གང་རིགས། མཎྜལ་ནས་དང་བཅས་པ་བཤམ། མཆོད་པ་བྱིན་རླབས་ནི། སྟོང་པའི་ངང་ལས་ཨོཾ་
ལས་བྱུང་བ་ཡི། །རིན་ཆེན་སྣོད་དུ་མཆོད་ཡོན་ཞབས་བསིལ་དང་། །མེ་ཏོག་བདུག་སྤོས་མར་མེ་དྲི་ཞལ་ཟས། །

༄༅། །རོལ་མོ་ལ་སོགས་ནམ་མཁའ་གང་བར་གྱུར། ཨོཾ་བཛྲ་ཨརྒྷཾ་ནས་ཤབྡའི་བར་དང་། དྷརྨཱ་ར་ཎི་ལན་གསུམ། སྐྱབས་སེམས་ནི། བླ་མ་སངས་
རྒྱས་ཆོས་དང་དགེ་འདུན་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་ལམ་ཟབ་བསྒོམས་པའི་བསོད་ནམས་ཀྱིས། །འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག །ལན་གསུམ། ཨོཾ་སྭ་བྷ་ཝ་སོགས་ཆོས་ཐམས་ཅད་སྟོང་པར་སྦྱངས། སྟོང་པའི་ངང་ལས་རང་གིས་མདུན་གྱི་ནམ་
མཁའ་སེང་གེ་ཆེན་པོ་བརྒྱད་ཀྱི་བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ། རྒྱལ་བ་རྡོ་རྗེ་འཆང་ཀུན་དགའ་

བཟང་པོ་སྐུ་མདོག་དཀར་ལ་དམར་བའི་མདངས་ཆགས་པ། ཕྱག་གཉིས་ཆོས་འཆད་ཀྱི་ཕྱག་རྒྱས་འཛིན་པའི་ཨུཏྤལའི་རྩེར་རྡོ་རྗེ་དང་དྲིལ་བུ་འཆང་བ། ཞབས་རྡོ་རྗེའི་སྐྱིལ་
ཀྲུང་གིས་བཞུགས་ཤིང་ན་བཟའ་ངུར་སྨྲིག་ཆོས་གོས་རྣམ་གསུམ་དང་། དབུ་ལ་པཎ་ཞྭ་གསོལ་བ། མཚན་དང་དཔེ་བྱད་ཀྱིས་སྤྲས་ཤིང་འོད་ཟེར་གྱི་ཚོགས་བསམ་གྱིས་མི་ཁྱབ་
པ་སྤྲོ་བ། དེའི་མཐར་བརྒྱུད་པའི་བླ་མ། ཡི་དམ་དཀྱིལ་འཁོར་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཆོས་སྲུང་ནོར་ལྷའི་ཚོགས་རྣམས་ཀྱིས་བསྐོར་བ་མངོན་
སུམ་བཞིན་དུ་བཞུགས་པར་གྱུར་པར་བསམ་ལ། རང་གིས་ཐུགས་ཀའི་བྷྲཱུྃ་ལས་འོད་ཟེར་འཕྲོས་པས་ཕྱོགས་བཅུའི་རྒྱལ་བ་རྒྱ་མཚོ་མ་ལུས་པ་སྐད་ཅིག་གིས། ཨོཾ་བཛྲ་ས་མཱ་ཛ་ཞེས་
པས་སྤྱན་དྲངས། ཛཿཧཱུྃ་བཾ་ཧོ༔ དམ་ཚིག་པ་རང་ལ་ཐིམ་པར་བསམ་ལ། ཐལ་མོ་སྦྱར་ཞིང་། གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་
ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །རྡོ་རྗེ་འཆང་དང་བདག་མེད་བི་རཱུ་པ། །ནག་པོ་ཌ་མ་རུ་དང་གཉིས་སྤངས་ཞབས། །ག་ཡ་དྷ་ར་འབྲོག་མི་སེ་སྟོན་

༄༅། །དང་། །དགོན་པ་བ་དང་ས་ཆེན་བསོད་ནམས་རྩེ། །གྲགས་རྒྱལ་ས་པཎ་འཕགས་པ་དཀོན་མཆོག་དཔལ། །བསོད་ནམས་དཔལ་དང་བསོད་ནམས་རྒྱལ་མཚན་
དང་༑ །དཔལ་ལྡན་ཚུལ་ཁྲིམས་བུདྡྷ་ཤྲཱི་དང་། །ཀུན་དགའ་བཟང་པོ་མུས་ཆེན་རྒྱལ་ཚབ་རྗེ། །བསོད་ནམས་སེང་གེ་རཏྣ་ཝརྡྷ་དང་། །དཀོན་མཆོག་ལྷུན་གྲུབ་དཀོན་
མཆོག་དཔལ་ལྡན་ཞབས། །བསོད་ནམས་ལྷུན་གྲུབ་ཤེས་རབ་དབང་ཕྱུག་མཚན། །ཀུན་དགའ་ལེགས་པ་སངས་རྒྱས་ཕུན་ཚོགས་དང་། །ཚུལ་ཁྲིམས་དཔལ་བཟང་བསོད་
ནམས་དཔལ་ལྡན་ཞབས། །བསོད་ནམས་བཟང་པོ་ཆོས་སྐྱོང་བཟང་པོ་དང་། །ནམ་མཁའ་འཆི་མེད་ཀུན་དགའ་བསྟན་འཛིན་མཚན། །ངག་དབང་དམ་ཆོས་དཔལ་ལྡན་
ཆོས་རྒྱལ་མཚན། །རྩ་བརྒྱུད་དཔལ་ལྡན་བླ་མའི་ཚོགས་རྣམས་ལ། །གུས་པས་ཕྱག་འཚལ་བརྩེ་བས་བྱིན་གྱིས་རློབས། །དེ་ནས་མདོ་རྒྱུད་ཅི་ནུས་གྲངས་བསགས། སྤྲོ་ན། རབ་
དཀར་མ་འང་ལན་གསུམ་མམ་གཅིག །དཔལ་ལྡན་བླ་མ་ཁྱེད་སྐུ་ཅི་འདྲ་དང་སོགས། ཕྱི་མཆོད་ནི། ཡན་ལག་བརྒྱད་དང་ལྡན་པའི་མཆོད་ཡོན་དང་། །གང་ལ་སོགས་ཆུ་བོ་བཞིའི་ཞབས་

བསིལ༑ །ཨུཏྤལ་པུཎྜ་རི་ཀའི་མེ་ཏོག་ཚོགས། །སྤོས་དཀར་གུ་གུལ་སི་ཧལ་སོགས་བདུག་སྤོས། །ཉི་ཟླ་ནོར་བུ་མེ་ཤེལ་སྣང་གསལ་དང་། །ག་པུར་ཙན་དན་དཀར་དམར་དྲི་
ཡི་ཆབ། །འབྲུ་སྨན་བཟའ་བཅའ་ལ་སོགས་ཞལ་ཟས་དང་། །པི་ཝང་གླིང་བུ་རྔ་དང་སིལ་སྙན་ཚོགས། །ཞིང་ཁམས་འདི་དང་རབ་འབྱམས་ཞིང་གཞན་རྣམས། །བཀང་སྟེ་
དཔལ་ལྡན་བླ་མའི་ཚོགས་ལ་འབུལ། །ༀ་གུ་རུ་བུདྡྷ་བོ་དྷི་ས་ཏྭ་ས་པ་རི་ཝ་ར་ཨརྒྷཾ་པྲ་ཏིཙྪ་ཡེ་སྭཱ་ཧཱ། དེ་བཞིན་དུ་མཚན་སྔགས་རེ་རེ་བཞིན་སྦྱར་བའི་པདྱཾ་ནས་ཤབྡའི་བར་གྱིས་མཆོད། དྲིལ་བུའམ་
ཏིང་ཤག་གང་རིགས་དཀྲོལ་ལ། དྷརྨ་ར་ཎི་སོགས་བརྗོད། སྒེག་ཕྲེང་གླུ་གར་པི་ཝང་གླིང་བུ་མ། །རྫ་རྔ་པ་ཊ་ཧ་དང་ན་བཟའ་དང་། །བླ་བྲེ་དྲིལ་བུ་རྔ་ཡབ་བྲན་གྱི་ཚོགས། །འདོད་འཇོའི་
བ་དང་རྟ་མཆོག་གླང་ཆེན་གྱིས། །ཞིང་ཁམས་འདི་དང་སོགས། ༀ་གུ་རུ་སོགས། བཛྲ་ཤསྟྲ་ད་ཤ་པུ་ཛི་ཏེ་ཨཱབྷྲཱུྃ། རིན་ཆེན་བདུན་ནི། ཨོཾ་སརྦ་བིཏྤུ་ར་སོགས། འཁོར་ལོ་ནོར་བུ་བཙུན་
མོ་བློན་པོ་དང་། །གླང་ཆེན་ཅང་ཤེས་ཁྱིམ་བདག་རིན་ཆེན་གྱིས། །ཞིང་ཁམས་འདི་སོགས། ༀ་གུ་རུ་སོགས། སབྟ་རཏྣ་པཱུ་ཛི་ཏེ་ཨཱབྷྲཱུྃ། ཉེ་བའི་རིན་ཆེན་བདུན་ནི། རལ་གྲི་ལྤགས་པ་།

༄༅། །མལ་ཆ་ཡིད་འོང་ཚལ། །ཉལ་བའི་ཁྱིམ་དང་གོས་བཟང་ལྷམ་སོགས་ཀྱིས། །ཞིང་ཁམས་འདི་སོགས། ཨོ་གུ་རུ་སོགས། སབྟ་ཨུ་པ་རཏྣ་པཱུ་ཛི་ཏེ་ཨཱཧཱུྃ། འདོད་ཡོན་ལྔ་
ནི༑ ཡིད་འོང་གཟུགས་དང་སྒྲ་སྙན་ཞིམ་པའི་དྲི། །རོ་མཆོག་བརྒྱ་ལྡན་རེག་བྱ་འཇམ་གོས་ཀྱིས། །ཞིང་ཁམས་སོགས། ཨོ་གུ་རུ་སོགས། པཉྩ་ཀ་མ་གུ་ཎ་པཱུ་ཛི་ཏེ་ཨཱཧཱུྃ། བཀྲ་ཤིས་
རྟགས་བརྒྱད་ནི། དཔའ་བེ་འཁོར་ལོ་པདྨ་རྒྱལ་མཚན་དང་། །གདུགས་དང་བུམ་པ་དུང་དཀར་གསེར་ཉ་ཡིས། །ཞིང་ཁམས་འདི་སོགས། ཨོ་གུ་རུ་སོགས། ཨཥྚ་མངྒ་ལ་ཧེ་རུ་པཱུ་
ཛི་ཏེ་ཨཱཧཱུྃ། འདི་ཐམས་ཅད་ལ་ནམ་མཁའ་མཛོད་ཀྱི་ཕྱག་རྒྱ་བྱའོ། །དེ་ནས་མཎྜལ་འབུལ་བ་ནི། སྤྲོ་ན། སོ་བདུན་མ། བདུན་མ། ས་གཞི་སྤོས་བྱུགས་སོགས་དང་། ཞིང་འདིར་རིན་ཆེན་སྣ་བདུན་གྱིས། །
ཡོངས་སུ་བསྐངས་བའི་མཎྜལ་འདི། །བླ་མ་མཆོག་ལ་བདག་འབུལ་གྱིས། །བཞེས་ནས་བྱིན་གྱིས་རླབས་ཏུ་གསོལ། །ཞེས་གྲངས་ཅི་ནུས་སུ་བཟླ་མཐར། གང་གི་མཆོད་རྫས་སོགས་
དང་། དེང་ནས་བྱང་ཆུབ་སྙིང་པོའི་སོགས་བརྗོད། དེ་ནས་ཡན་ལག་བདུན་པ་ནི། ཇི་སྙེད་སུ་དག་སོགས་བརྗོད། འདོད་དོན་གསོལ་བཏབ་ནི། རྒྱལ་བས་ལུང་བསྟན་ངོར་ཆེན་རྡོ་རྗེ་འཆང་། །ཆོས་

ཀྱི་རྒྱལ་པོ་ཀུན་དགའ་བཟང་པོ་ལ། །དངོས་འབྱོར་ཡིད་ཀྱིས་སྤྲུལ་པས་ལེགས་མཆོད་ཅིང་། །གུས་པས་ཕྱག་འཚལ་གསོལ་བ་བཏབ་པ་ཡིས། །བསྟན་པ་དར་ཞིང་རྒྱས་པར་བྱིན་
གྱིས་བརློབས། །བསྟན་འཛིན་འདུས་ཚོགས་རྒྱས་པར་བྱིན་གྱིས་བརློབས། །མདོ་བརྒྱུད་བཤད་བསྒྲུབ་རྒྱས་པར་བྱིན་གྱིས་བརློབས། །ཐོས་བསམ་བསྒོམས་བསྒྲུབས་འཕེལ་
བར་བྱིན་གྱིས་བརློབས། །ཅེས་དང་། སྤྲོ་ན། ཕྱོགས་དུས་རྒྱལ་བའི་སྐུ་གསུང་ཐུགས་ཡོན་ཕྲིན། །གཅིག་ཏུ་འདུས་པའི་ངོར་ཆེན་རྡོ་རྗེ་འཆང་། །གུས་པས་ཕྱག་འཚལ་སྐུ་
གསུང་ཐུགས་བྱིན་རློབས། །བདག་ཅག་སྔོན་ལས་འཕྲལ་རྐྱེན་བྱུར་རྐྱེན་གེགས། །ཕྱི་ནང་བར་གཅོད་ཉེ་བར་འཚེ་ཀུན་ཞི། །ཚེ་དཔལ་སྟོབས་འབྱོར་དབང་ཕྱུག་ཕུན་སུམ་
ཚོགས༑ །འཇིག་རྟེན་ཆོས་བརྒྱད་གཡེང་བས་མ་འཁྱམས་པར། །བླ་མ་མཉེས་པའི་སྤྱོད་པས་འདའ་བར་ཤོག །དེ་ཁོ་ན་ཉིད་ཀྱི་ངང་ལ་ཅུང་ཟད་མཉམ་པར་བཞག་ལ། རྡོ་རྗེ་འཆང་
ཆེན་ཀུན་དགའ་བཟང་པོ་ཡི། །མཐའ་བསྐོར་བཞུགས་པའི་བླ་མ་ཡི་དམ་དང་། །སངས་རྒྱས་བྱང་སེམས་ཉན་རང་ཆོས་སྲུང་དང་། །ནོར་ལྷའི་ཚོགས་རྣམས་བླ་མའི་ཐུགས་

༄༅། །ཀར་ཐིམ། དབང་དང་དངོས་གྲུབ་བླང་བ་ནི། བླ་མའི་སྐུ་གསུང་ཐུགས་ལས་ༀ་ཨཱཿབྷྲཱུྃ། །དཀར་དམར་མཐིང་གསུམ་འོད་འཕྲོས་རང་ཉིད་ཀྱི། །སྒོ་གསུམ་ཐིམ་པས་
སྒྲིབ་པའི་དྲི་མ་དག །ཀུན་གྱིས་བྱིན་རླབས་སྐུ་བཞི་མངོན་དུ་གྱུར། །སྨོན་ལམ་ནི། བླ་མེད་བླ་མའི་ཐུགས་རྗེ་དང་། །རྒྱལ་དང་རྒྱལ་སྲས་རང་རྒྱལ་དང་། །ཉན་ཐོས་དགྲ་
བཅོམ་ཚོགས་རྣམས་ཀྱིས། །ཇི་ལྟར་བསྔོས་བཞིན་འགྲུབ་པར་ཤོག །ཐུན་ལས་ལྡང་བ་ན། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་གདན་བཞུགས་
སོགས་དང་། ཐོས་པ་རྒྱ་མཚོ་སོགས་དང་། སྐྱེ་བ་ཀུན་ཏུ་ཡང་དག་སོགས་དང་། སྐྱེ་ཞིང་སྐྱེ་བ་སོགས་དང་། བདག་སོགས་གདུལ་བྱ་སོགས། རྒྱལ་མཚན་རྩེ་མོ་སོགས་བརྗོད། ཅེས་པ་འདི་ཡང་
མཁས་གྲུབ་དཔལ་ལྡན་ཆོས་ཀྱི་རྒྱལ་མཚན་གྱིས་མཛད་པའི་རྒྱལ་བས་ལུང་བསྟན་པའི་ངོར་ཆེན་རྡོ་རྗེ་འཆང་ཀུན་དགའ་བཟང་པོ་ལ་བརྟེན་པའི་བླ་མའི་རྣལ་འབྱོར་བསྟན་པ་རྒྱས་བྱེད་ཅེས་བྱ་བ་ལ་མཆོད་ཕྲེང་མཐའ་བསྡུ་སོགས་བསྟན་པའི་གསལ་བྱེད་
རབ་བརྟན་བླ་མ་དཔལ་ལྡན་ཡེ་ཤེས་ནས་ནན་གྱིས་བསྐུལ་ངོར། ཨེ་ཝཾ་པའི་རྗེས་འཇུག་ལྷ་བཙུན་མངྒ་ལའི་མིང་པས་འཕྲལ་དུ་བྲིས་ཀྱང་མཁས་པ་རྣམས་ཐུགས་ཁྲེལ་མི་གནང་བར་སྐྱོན་དུ་མཆིས་ན་འཆོས་པར་ཞུ། །མངྒ་ལཾ།། །།

༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་བླ་མ་མཆོད་པའི་ཆོ་ག་བསོད་ནམས་
སྤྲིན་གྱི་རོལ་མོ་ཞེས་བྱ་བ་བཞུགས་སོ།།

༄༅། །ན་མོ་གུ་རུ་བྷུ རྒྱལ་ཀུན་ཡུམ་གྱུར་རྡོ་རྗེ་བཙུན་མོ་དང་། །དབྱེར་མེད་དཔལ་ལྡན་བླ་མར་གུས་བཏུད་ནས། །གང་དེ་
མཆོད་པའི་ཐབས་ཚུལ་རྨད་བྱུང་བ། །བསོད་ནམས་སྤྲིན་གྱི་རོལ་མོ་འདིར་འཁྲོལ་ལོ། །དེ་ཡང་འཁོར་ལོ་བདེ་མཆོག་གི་དཀྱིལ་འཁོར་དུ་དབང་བསྐུར་བ་དང་།
རྣལ་འབྱོར་མའི་བྱིན་རླབས་ཀྱིས་རྒྱུད་སྨིན་ཅིང་དམ་ཚིག་ལ་གནས་པའི་གང་ཟག་གིས་དཔལ་ལྡན་བླ་མ་རིགས་ཐམས་ཅད་ཀྱི་བདག་པོར་བལྟས་ནས་ཚོགས་གཉིས་རླབས་པོ་ཆེ་མྱུར་དུ་འདུམ་པར་འདོད་པས་
མཆོད་པའི་ཆོ་ག་འདི་བརྩམས་པར་བྱ་སྟེ། དེ་ལའང་སྦྱོར་དངོས་རྗེས་གསུམ་ལས། དང་པོ་ནི། གནས་དབེན་ཞིང་ཡིད་དང་མཐུན་པར་དཀོན་མཆོག་གི་རྟེན་སྤྱི་དང་། ཁྱད་པར་རྩ་བརྒྱུད་བླ་མའི་

༄༅། །སྣང་བརྙན་བྲིས་འབུར་ཇི་ལྟར་རིགས་པའི་མདུན། ཆུ་གཉིས་སྔོན་འགྲོའི་ཉེར་སྤྱོད་སོགས་ཅི་འབྱོར་པའི་མཆོད་པའི་བྱེ་བྲག་གཙང་ཞིང་བཀོད་པས་མཛེས་པ་ཕྱག་ལེན་ལྟར་བཤམས།
རང་གི་མདུན་དུ་གོས་ཟུང་། མཎྜལ་དྲི་བཟང་གི་ཆུ་དང་བཅས་པ། མེ་ཏོག་གི་སྣོད། ནང་མཆོད། རྡོར་དྲིལ་སོགས་རོལ་མོའི་བྱེ་བྲག་ཇི་ལྟར་རིགས་མཚོན་དགོས་པའི་ཡོ་བྱད་རྣམས་འདུ་བྱ།
རང་ཉིད་སྟན་བདེ་བ་ལ་འཁོད་ནས་ངེས་འབྱུང་དང་བྱང་ཆུབ་སེམས་གཉིས་ཀྱི་བློ་ཁྱད་པར་ཅན་གྱི་ངང་། གནས་དང་མཆོད་པའི་ཡོ་བྱད་བྱིན་གྱིས་བརླབས་པ་ནི། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ།
ཨོ་གྲྀ༔་གྲྀཧྞ་ཧཱུྃ་ཧཱུྃ་ཕཊ། ༀ་གྲྀཉྫཱ་པ་ཡ་གྲྀ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝན་བཛྲ་རཱ་ཛ་ཧཱུྃ་ཧཱུྃ་ཕཊ་ཀྱིས་བསང་། ཨོཾ་སྭ་བྷ་ཝ་ཤུདྡྷསརྦ་

དྷརྨཱཿསྭ་བྷ་ཝ་ཤུདྡྷོཉ་ཧཾ་གིས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་སྒོ་བཞི། རྟ་བབ་བཞིས་མཛེས་པ། རྒྱན་
ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཨཱ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུྃ་ཞུ་བ་ལས་བྱུང་བའི་
ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་བཟང་ཞིང་རྒྱ་ཆེ་བ་དྭངས་ཤིང་
ཐོགས་པ་མེད་པ་ས་དང་བར་སྣང་ནམ་མཁའ་གང་བ། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ།
རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་། རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་
ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་བཛྲ་ཨརྒྷཾ་ཨཱཧཱུྃ་ནས། ཤབྡ་ཨཱཿཧཱུྃ་གི་བར་ཕྱག་རྒྱ་དང་བཅས་པས་བྱིན་གྱིས་བརླབས། ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཅས་ལ། ཨོཾ་བཛྲ་སྤ་ར་ཎ་ཁཾ། །

༄༅། །ཞེས་པས་མང་པོར་སྤེལ། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ཏེ། པྲཛྙཱ་པཱ་ར་མི་ཏ། ནཱ་ད་སཾ་བྷ་ཝ་ཏ། བཛྲ་དྷརྨ་
ཧྲྀ་ད་ཡ་ནི། སནྟོ་ཥ་ཎི་བྷྲཱུྃ་བྷྲཱུྃ་བྷྲཱུྃ་ཧོ་ཧོ་ཧོ་ཨཱ་ཁཾ་སྭཱ་ཧཱ། ལན་གསུམ་གྱིས་བྱིན་དབབ། སྐྱབས་ཡུལ་གསལ་བཏབ་ལ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་
ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་
ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག །རྗེ་བཙུན་རྩ་བ་དང་
བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་
རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་སྐྱབས་འགྲོ་ཅི་ནུས་ཀྱི་མཐར། ཐལ་མོ་སྦྱར་ལ། བླ་མ་དང་དཀོན་མཆོག་རིན་པོ་ཆེ་རྣམ་པ་

གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ། སེམས་ཅན་ཐམས་ཅད་ཀྱི་དོན་དུ་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་ལམ་ཟབ་མོ་ཉམས་སུ་བླང་བར་བགྱིའོ། །ཞེས་ལན་གསུམ་གྱིས་སེམས་བསྐྱེད། སེམས་ཅན་ཐམས་ཅད་
བདེ་བ་དང་སོགས་ཚད་མེད་བཞི་བསྒོམ་པ་རྣམས་བྱའོ། །གཉིས་པ་དངོས་གཞིའི་ཆོ་ག་ལ་དྲུག་ལས། དང་པོ་ཚོགས་ཞིང་བསྐྱེད་པ་ནི། རང་སེམས་ལྷན་སྐྱེས་ཡེ་ཤེས་གཅིག་པུའི་འཕྲུལ། །སྲིད་ཞིའི་ཉམས་
འགྱུར་དུ་མར་འཆར་བ་ལས། །མ་དག་སྣང་བ་རྟེན་དང་བརྟེན་པར་བཅས། །བརྗོད་བྲལ་བདེ་ཆེན་དབྱིངས་སུ་ཐིམ་པའི་རྩལ། །ཕྱི་སྣོད་མཁའ་སྤྱོད་རྡོ་རྗེ་བཙུན་མོའི་
ཞིང་༑ །མེ་ཏོག་ཆར་འབེབས་རོལ་མོ་སྣ་ཚོགས་སྒྲོགས། །རྣམ་བཀྲའི་འཇའ་འོད་འཁྲིགས་པའི་བར་བར་ན། །ངོ་མཚར་མཆོད་སྤྲིན་རྒྱ་མཚོས་རབ་མཛེས་པའི། །
མདུན་གྱི་ནམ་མཁར་ཡིད་འཕྲོག་རིན་ཆེན་ཁྲིར། །མི་འཇིགས་སེངྒེ་བརྒྱད་ཀྱིས་བཏེགས་པའི་སྟེང་། །སྣ་ཚོགས་ཆུ་སྐྱེས་ཉི་ཟླའི་གདན་གྱི་དབུས། །དུས་གསུམ་སངས་

༄༅། །རྒྱས་ཀུན་གྱི་ངོ་བོ་ཉིད། །མཐའ་ཀླས་དཀྱིལ་འཁོར་སྤྲོ་དང་བསྡུ་བའི་བདག །སྨིན་གྲོལ་ལམ་གྱི་སྟོན་པ་རྡོ་རྗེ་འཆང་། །བཀའ་དྲིན་མཉམ་མེད་རྩ་བའི་བླ་
མ་ནི། །ཚུར་མཐོང་མོས་ངོར་དཔའ་བོ་རྡོ་རྗེ་ཆོས། །སྐུ་མདོག་པདྨ་རཱ་གའི་ལྷུན་པོ་ལ། །ཉིན་བྱེད་བྱེ་བས་འཁྱུད་པའི་གཟི་འབར་ཞིང་། །བརྒྱད་གཉིས་ལང་ཚོར་
མཚན་དཔེའི་མཚར་སྡུག་རྫོགས། །ཕྱག་གཡས་བདེ་སྟོང་སྒྲ་སྒྲོགས་ཌཱ་མ་རུ། །གཅིག་ཤོས་བདུད་རྩིས་གང་བའི་ཐོད་པ་དང་། །གཡོན་པའི་གྲུ་མོར་རྡོ་རྗེའི་ཁ་ཊྭཱཾ་
བསྣམས༑ །ཕྱིན་དྲུག་རྣམ་དག་རུས་པའི་ཕྱག་རྒྱས་མཛེས། །ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་རོལ། །མཐའ་བསྐོར་རྩ་བརྒྱུད་བླ་མ་ཡི་དམ་ལྷ། །མཆོག་
གསུམ་ཆོས་སྲུང་ནོར་ལྷའི་ཚོགས་བཅས་རྣམས། །བདག་ལ་དགྱེས་ཤིང་འཛུམ་པས་བཞུགས་པ་ཡི། །སོ་སོའི་ཐུགས་ལས་འཕྲོས་པའི་འོད་ཟེར་གྱིས། །ཡེ་ཤེས་སྤྱན་
དྲངས་གཉིས་སུ་མེད་པར་གྱུར། །ཞེས་པས་གསལ་བཏབ། གཉིས་པ་ཕྱག་འཚལ་བ་ནི། རྒྱས་པར་བརྒྱུད་པའི་ཕྱག་འཚལ་ལོགས་ནས་འབྱུང་བ་ལྟར་བྱ་ཞིང་། བསྡུ་ན། གང་གི་དྲིན་གྱིས་ལྷན་སྐྱེས་བདེ་ཆེན་

ཉིད༑ །སྐད་ཅིག་ཉིད་ལ་འཆར་བའི་བཀའ་དྲིན་ཅན། །རྗེ་བཙུན་བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པདྨོར་ཕྱག་འཚལ་ལོ། །རྒྱལ་བ་རྒྱ་མཚོའི་རིགས་
བདག་རྡོ་རྗེ་ཆོས། །མཁའ་སྤྱོད་དབང་མོ་རྡོ་རྗེ་རྣལ་འབྱོར་མ། །གྲུབ་པའི་སར་བཞུགས་པཎ་ཆེན་ནཱ་རོ་པ། །ཕམ་མཐིང་སྐུ་མཆེད་རྣམས་ལ་ཕྱག་འཚལ་ལོ། །ཟབ་
ཡངས་ཆོས་ཀྱི་གཏེར་གྱུར་ཤེས་རབ་བརྩེགས། །གསང་སྔགས་རྒྱ་མཚོའི་མངའ་བདག་མལ་ལོའི་ཞབས། །རྡོ་རྗེ་འཆང་དངོས་བླ་ཆེན་ས་སྐྱ་པ། །རྗེ་བཙུན་སྐུ་མཆེད་
རྣམས་ལ་ཕྱག་འཚལ་ལོ། །གནས་ལྔ་རིག་པ་ས་སྐྱ་པཎ་ཆེན་དང་། །འཛམ་གླིང་བསྟན་པའི་མངའ་བདག་འཕགས་པའི་ཞབས། །རིམ་གཉིས་ཐུགས་གཞོལ་དཀོན་
མཆོག་དཔལ་བ་དང་། །བྲག་ཕུག་ཆོས་རྗེ་རྣམས་ལ་ཕྱག་འཚལ་ལོ། །འགྲོ་བའི་མགོན་པོ་བསོད་ནམས་རྒྱལ་མཚན་ཞབས། །གདམས་པ་རྒྱ་མཚོའི་མངའ་བདག་
དཔལ་ལྡན་པ། །ཤར་ཆེན་ཡེ་རྒྱལ་ངོར་ཆེན་རྡོ་རྗེ་འཆང་། །ཀུན་དགའ་བཟང་པོ་རྣམས་ལ་ཕྱག་འཚལ་ལོ། །རྒྱལ་བ་གཉིས་པ་དཀོན་མཆོག་རྒྱལ་མཚན་དང་། །

༄༅། །ཀུན་མཁྱེན་མཁས་པའི་དབང་པོ་སེངྒེའི་མཚན། །ས་བཅུའི་དབང་ཕྱུག་སངས་རྒྱས་རིན་ཆེན་དང་། །ས་སྐྱ་ལོ་ཙཱ་རྣམས་ལ་ཕྱག་འཚལ་ལོ། །ཤེས་བྱ་ཀུན་
མཁྱེན་དཀོན་མཆོག་ལྷུན་གྲུབ་དང་། །པཎ་ཆེན་མཁས་པའི་དབང་པོ་ནམ་མཁའི་མཚན། །འཇམ་དཔལ་དབྱངས་དངོས་ཀུན་དགའ་བསོད་ནམས་དང་། །དཔལ་
མཆོག་རྒྱལ་མཚན་རྣམས་ལ་ཕྱག་འཚལ་ལོ། །མཁས་ཤིང་གྲུབ་བརྙེས་སངས་རྒྱས་ཕུན་ཚོགས་དང་། །རྡོ་རྗེ་འཆང་དབང་བསོད་ནམས་དཔལ་ལྡན་ཞབས། །བསྟན་
པའི་ཉི་མ་ནམ་མཁའ་བསམ་འགྲུབ་དང༌། །ཀུན་དགའ་བློ་གྲོས་རྣམས་ལ་ཕྱག་འཚལ་ལོ། །རིགས་ཀུན་ཁྱབ་བདག་ནམ་མཁའ་འཆི་མེད་དང་། །སྐྱབས་གནས་ཀུན་
འདུས་རྣལ་འབྱོར་འཇམ་དཔལ་བཟང་། །བཀའ་དྲིན་མཉམ་མེད་རྩ་བའི་བླ་མ་སོགས། །དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །གསུམ་པ་མཆོད་པ་ལ་བརྒྱད་ལས། དང༌
པོ་ཉེར་སྤྱོད་ཀྱི་མཆོད་པ་ནི། སྟོང་གསུམ་འདི་འམ་སྟོང་གསུམ་གཞན་དག་ན། །ལྷ་རྫས་མཆོད་ཡོན་ཇི་སྙེད་ཡོད་པ་རྣམས། །དཔལ་ལྡན་བླ་མ་རྡོ་རྗེ་འཆང་ལ་འབུལ། །ཐུགས་

རྗེས་འགྲོ་བའི་དོན་དུ་བཞེས་སུ་གསོལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭ་ཧཱ། དེ་བཞིན་དུ་མཆོད་ཡོན་གྱི་ཚབ་ཏུ། ཞབས་བསིལ། མེ་ཏོག །བདུག་
སྤོས༑ སྣང་གསལ། དྲི་མཆོག །ཞལ་ཟས། རོལ་མོ་རྣམས་དང༌། སྔགས་ཀྱི་ཨརྒྷཾ་ཚབ་ཏུ། པཱ་ཏྱཾ་ནས། ཤབྡའི་བར་རྣམས་སྦྱར། གཉིས་པ་གོས་ཟུང་གི་མཆོད་པ་ནི། གོས་ཟུང་།
སུམྦྷས་བསང་། སྭ་བྷ་ཝས་སྦྱང་། སྟོང་པའི་ངང་ལས་ལྷ་རྫས་ལས་གྲུབ་པའི་ན་བཟའ་སྲབ་ལ་འཇམ་པ་ཡང་བ་ཟུང་དུ་སྦྱར་བ་དང་ལྡན་པར་བསམས་ལ། ཁ་དོག་འཇམ་ཞིང་དྲི་
ཞིམ་རེག་ན་བདེ། །སྲབ་འཇམ་ཡངས་མཛེས་ལྷ་ལས་བྱུང་བ་ཡི། །ན་བཟའི་མཆོག་འདི་རྡོ་རྗེའི་སྐུ་ལ་འབུལ། །བགྲེས་པ་མེད་པ་རྡོ་རྗེའི་སྐུ་ཐོབ་ཤོག །ཨོཾ་གུ་རུ་
བུདྡྷ་བོ་དྷི་སཏྭ་ས་པ་རི་ཝཱ་ར་བཛྲ་ཝསྟྲ་ཨཱབྷྲཱུྃ། གསུམ་པ་རིགས་མ་བཅུ་དྲུག་གི་མཆོད་པ་ནི། རང་གི་སྙིང་ཁ་ནས་མཆོད་པའི་ལྷ་མོ་དཔག་ཏུ་མེད་པ་སྤྲོས་ནས་མཆོད་པར་བསམས་ལ། དབང་སྔོན་མདོག་
མཚུངས་རྡོ་རྗེ་པི་ཝཾ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བ་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་པི་ཝཾ་སྒྲ་ཡིས་མཆོད། ། །

༄༅། །ཨོ་གུ་རུ་བུདྡྷ་བོ་དྷི་ས་ཏྭ་ས་པ་རི་ཝཱ་ར་ཨོཾ་བཛྲ་ཝཱི་ཎི་ཧུཾ་ཧཱུྃ་ཕཊ། གསེར་བཟང་མདོག་མཚུངས་རྡོ་རྗེ་གླིང་བུ་མ། །སྣ་ཚོགས་གོས་དང་རྒྱན་གྱིས་རབ་མཛེས་
མ༑ །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་གླིང་བུའི་སྒྲ་ཡིས་མཆོད། །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་ཝཾ་སེ་ཧཱུྃ་ཧཱུྃ་ཕཊ།
པདྨ་རཱ་གའི་མདོག་མཚུངས་རྫ་རྔ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་རྫ་རྔའི་སྒྲ་
ཡིས་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་མྲྀ་ཏཾ་གེ་ཧུཾ་ཧཱུྃ་ཕཊ། མརྒད་མདོག་མཚུངས་རྡོ་རྗེ་རྔ་ཟླུམ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །
ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་རྔ་ཟླུམ་སྒྲ་ཡིས་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་མུ་རྫི་ཧཱུྃ་ཧཱུྃ་ཕཊ། ལི་ཁྲིའི་
མདོག་མཚུངས་རྡོ་རྗེ་བཞད་པ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་བཞེད་པའི་

བདེ་བས་མཆོད། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་ཧཱ་སྱེ་ཧུཾ་ཧཱུྃ་ཕཊ། ནམ་མཁའི་མདོག་མཚུངས་རྡོ་རྗེ་སྒེག་མོ་མ། །སྣ་ཚོགས་གོས་དང་རྒྱན་གྱིས་རབ་།
མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་སྒེག་མཛེས་བདེ་བས་མཆོད། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་ལཱ་སྱེ་ཧུཾ་
ཧཱུྃ་ཕཊ། གུར་གུམ་མདོག་མཚུངས་རྡོ་རྗེ་གླུ་ལེན་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་
ལྡན་བླ་མ་སྙན་པའི་གླུ་ཡིས་མཆོད། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་གཱི་ཏཱི་ཧུཾ་ཧཱུྃ་ཕཊ། པྲི་ཡང་ཀུ་མཚུངས་རྡོ་རྗེ་གར་མཁན་མ། །སྣ་ཚོགས་གོས་དང་རྒྱན་
གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་མཛེས་མའི་གར་གྱིས་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོ་
བཛྲ་ནྲྀ་ཏེ་ཧཱུྃ་ཧཱུྃ་ཕཊ། ཟླ་བའི་མདོག་མཚུངས་རྡོ་རྗེ་མེ་ཏོག་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། ། །

༄༅། །དཔལ་ལྡན་བླ་མ་མེ་ཏོག་སིལ་མས་མཆོད། །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་བཛྲ་པུཥྤེ་ཧཱུྃ་ཧཱུྃ་ཕཊ། ཨིནྡྲ་ནཱི་ལིའི་མདོག་མཚུངས་བདུག་སྤོས་མ། །
སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་བདུག་སྤོས་སྤྲིན་གྱིས་མཆོད། །ཨོཾ་གུ་རུ་བུདྡྷ་བོ་དྷི་
སཏཱ་ས་པ་རི་ཝཱ་ར་ཨོཾ་བཛྲ་དྷུཔྤེ་ཧཱུྃ་ཧཱུྃ་ཕཊ། ཉི་མའི་མདོག་མཚུངས་རྡོ་རྗེ་མར་མེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་
རབ་སྤྲུལ་ནས།   དཔལ་ལྡན་བླ་མ་མར་མེའི་ཕྲེང་བས་མཆོད། །ༀ་གུ་རུ་བུདྡྷ་བོ་དྷི་སཏ་ས་པ་རི་ཝཱ་ར་ཨོཾ་བཛྲ་དཱི་པེ་ཧུཾ་བྷྲཱུྃ་ཕཊ། སིནྡྷུའི་མདོག་མཚུངས་རྡོ་རྗེ་དྲི་ཆབ་མ། །
སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་དྲི་བཟང་བྱུགས་པས་མཆོད། །ༀ་གུ་རུ་བུདྡྷ་བོ་དྷི་
སཏྭ་ས་པ་རི་ཝཱ་ར་ཨོཾ་བཛྲ་གནྡྷེ་ཧཱུྃ་ཧཱུྃ་ཕཊ། ཆུ་ཤེལ་མདོག་མཚུངས་གཟུགས་ཀྱི་རྡོ་རྗེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་

ཀྱིས་རབ་སྤྲུལ་ནས། །དཔལ་ལྡན་བླ་མ་གཟུགས་ཀྱི་བདེ་བས་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོ་རཱུ་པ་བཛྲ་ཧུཾ་བྷྲཱུྃ་ཕཊ། བཙོད་ཀྱི་མདོག་མཚུངས་རོ་ཡི་
རྡོ་རྗེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་རོ་ཡི་བདེ་བས་མཆོད། །ༀ་གུ་རུ་
བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་རྭ་ས་བཛྲཱི་བྷྲཱུྃ་བྷྲཱུྃ་ཕཊ། སྣ་ཚོགས་མདོག་མཚུངས་རེག་བྱ་རྡོ་རྗེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་
སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་རེག་བྱའི་བདེ་བས་མཆོད། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོ་སྤརེ་བཛཱི་ཧུྃ་ཧཱུྃ་ཕཊ། སྟོན་ཟླའི་མདོག་མཚུངས་
ཆོས་དབྱིངས་རྡོ་རྗེ་མ། །སྣ་ཚོགས་གོས་དང་རྒྱན་གྱིས་རབ་མཛེས་མ། །ནམ་མཁའ་གང་བར་སེམས་ཀྱིས་རབ་སྤྲུལ་ནས། །དཔལ་ལྡན་བླ་མ་ཆོས་ཁམས་བདེ་བས་
མཆོད༑ །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨོཾ་དྷ་རྨདྷ་ཏུ་བཛཱི་ཧུྃ་ཧཱུྃ་ཕཊ། བཞི་པ་རིན་ཆེན་སྣ་བདུན་གྱི་མཆོད་པ་ནི། ཨོཾ་སརྦ་བིད་པཱུ་ར་པུ་ར། སུ་ར་སུ་ར། ཨཱ་ཝརྟ་ཡ་ཨཱ་

༄༅། །ཝརྟ་ཡ་ཧོ༔ བླ་མ་རྒྱལ་བ་སྲས་བཅས་ལ། །འཁོར་ལོ་རིན་ཆེན་འདི་ཕུལ་བས། །སྲིད་པའི་འཁོར་ལོ་རྒྱུན་བཅད་དེ། །ཆོས་ཀྱི་འཁོར་ལོ་བསྐོར་བར་།
ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཙཀྲ་རཏྣ་པཱུ་ཛི་ཏེ་ཨཱཿཧཱུྃ། བླ་མ་རྒྱལ་བ་སྲས་བཅས་ལ། །ནོར་བུ་རིན་ཆེན་འདི་ཕུལ་བས། །བཀྲེན་ཅིང་ཕོངས་པ་རྒྱུན་
བཅད་དེ། །འབྱོར་པ་ཕུན་སུམ་ཚོགས་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་མ་ཎི་རཏྣ་པཱུ་ཛི་ཏེ་ཨཱཧཱུྃ། བཙུན་མོ་རིན་ཆེན་འདི་ཕུལ་བས། །མ་རིག་མུན་
པ་རྒྱུན་བཅད་དེ། །ཤེས་རབ་དབྱིངས་ཀྱི་དོན་རྟོགས་ནས། །ཐབས་དང་ཤེས་རབ་འབྲེལ་བར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཝསྟི་རཏྣ་པཱུ་ཛི་ཏེ་ཨཱཿཧཱུྃ།
བློན་པོ་རིན་ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་པར་ཤོག །ཨོཾ་གུ་རུ་
བུདྡྷ་བོ་དྷི་སཏྭ་ས་པ་རི་ཝཱ་ར་མ་ཧཱ་ཏ་རཏྣ་པཱུ་ཛི་ཏེ་ཨཱཿཧཱུྃ། གླང་པོ་རིན་ཆེན་འདི་ཕུལ་བས། །ལྟ་ངན་རྣམས་ནི་རབ་བསལ་ནས། །བླ་མེད་ཐེག་པ་རབ་བཞོན་ཏེ། །

ཐམས་ཅད་མཁྱེན་གྲོང་བགྲོད་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཧསྟི་རཏྣ་པཱུ་ཛི་ཏེ་ཨཱཿཧཱུྃ། རྟ་མཆོག་རིན་ཆེན་འདི་ཕུལ་བས། །སྲིད་པའི་གཟེབ་ལས་
ངེས་གྲོལ་ནས། །རྫུ་འཕྲུལ་མཆོག་གི་ཤུགས་ཐོབ་སྟེ། །སངས་རྒྱས་ཞིང་དུ་བགྲོད་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨ་ཤྭ་རཏྣ་པཱུ་ཛི་ཏེ་ཨཱཿཧཱུྃ། དམག་
དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་དེ། །བསྙེངས་གྲལ་མཆོག་ནི་ཐོབ་པར་ཤོག །ཨོཾ་གུ་རུ་བུདྡྷ་བོ་
དྷི་སཏྭ་ས་པ་རི་ཝཱ་ར་ཁདྒ་རཏྣ་པཱུ་ཛི་ཏེ་ཨཱཧཱུྃ། ལྔ་པ་འདོད་ཡོན་གྱི་མཆོད་པ་ནི། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་
རྣམས༑ །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རཱུ་པ་ཀཱ་མ་གུ་ཎ་པཱུ་ཛི་
ཏེ་ཧཱུྃ། ཕྱོགས་དུས་ཀུན་ན་ཟིན་དང་མ་ཟིན་དང་། །ཡོན་ཏན་ཚིག་མཆོག་སྒྲ་སྙན་ཅི་མཆིས་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་

༄༅། །མེད་གྲུབ་མཆོག་སྩལ་དུ་གསོལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཤབྡ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་ཙནྡན་སྤྲུལ་སྙིང་དང་། །ཨ་
གར་ནག་སོགས་དབང་པོ་ཚིམ་བྱེད་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ༀ་གུ་རུ་བུདྡྷ་བོ་དྷི་སཏྭཱ་
ས་པ་རི་ཝཱ་ར་གནྡྷེ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་བརྟས་བྱེད་རོ་མཆོག་ཅི་མཆིས་རྣམས། །མོས་བློས་བླ་མ་མཆོག་
ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ས་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་འཇམ་
མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་
གསོལ༑ །ༀ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་སྤརྴེ་ཀཱ་མ་གུ་ཎ་པཱུ་ཛི་ཏེ་བྷྲཱུྃ། དྲུག་པ་མཎྜལ་གྱི་མཆོད་པ་ནི། ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་།

ས་གཞི། ཨོཾ་བཛྲ་རེ་ཁེ་ཨཱཿབྷྲཱུྃ། ཕྱི་ལྕགས་རིའི་འཁོར་ཡུག་གིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། །
ནུབ་བ་ལང་སྤྱོད། བྱང་སྒྲ་མི་སྙན། ལུས་དང་ལུས་འཕགས། རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ། སྒྲ་མི་སྙན་དང་སྒྲ་མི་སྙན་གྱི་ཟླ།
རིན་པོ་ཆེའི་རི་བོ། དཔག་བསམ་གྱི་ཤིང་། འདོད་འཇོའི་བ། མ་རྨོས་པའི་ལོ་ཐོག །འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་
རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ། དམག་དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་པ་མ། ཕྲེང་བ་མ། གླུ་མ། གར་མ།
བདུག་སྤོས་མ། མེ་ཏོག་མ། མར་མེ་མ། དྲི་ཆབ་མ། ཉི་མ། ཟླ་བ། རིན་པོ་ཆེའི་གདུགས། ཕྱོགས་ལས་རྣམ་པར་རྒྱལ་བའི་རྒྱལ་མཚན། ལྷ་དང་མིའི་
དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས། །

༄༅། །སངས་རྒྱས་དང་བྱང་ཆུབ་སེམས་དཔའ། དམ་པ་ཆོས་སྐྱོང་བའི་སྲུང་མ། གནོད་སྦྱིན་ནོར་ལྷའི་ཚོགས་དང་བཅས་པ་རྣམས་ལ་དབུལ་བར་བགྱིའོ། །
ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བདག་གི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་པར་བྱིན་གྱིས་བརླབ་ཏུ་གསོལ།
སྒྲིབ་གཉིས་བག་ཆགས་དང་བཅས་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ། རིམ་པ་གཉིས་ཀྱི་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་
བརླབ་ཏུ་གསོལ། སྐུ་གཉིས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། སྐྱབས་གནས་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །
མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །འདྲེན་པ་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་
གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ཡི་དམ་ཀུན་འདུས་བླ་མ་རིན་པོ་ཆེ། །དྲིན་

ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །སངས་རྒྱས་ཀུན་འདུས་བླ་མ་།
རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །དམ་
ཆོས་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱིས་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་
གྱིས་རློབས། །དགེ་འདུན་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་
ཕྱི་བར་དོ་ཀུན་ཏུ་བྱིན་གྱིས་རློབས། །བྱང་སེམས་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་
རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ཉན་རང་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་

༄༅། །དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ཆོས་སྐྱོང་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་།
འདེབས༑ །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ནོར་ལྷ་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་
ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །དེ་ནས་རྩ་བའི་བླ་མའི་གསོལ་འདེབས་བརྒྱ་རྩ་སོགས་
ཅི་ནུས་དང་། མཎྜལ་ཚོམ་བུ་བདུན་མ་བརྒྱ་རྩ་དང་། སོ་བདུན་མ་གསོལ་གདབ་བཅས་སྤེལ་མར་ཅི་ནུས་ཕུལ་བའི་མཐར། གང་གི་མཆོད་རྫས་ཞིང་ཁམས་རྒྱ་མཚོ་རྒྱ་མཚོའི་རྡུལ་སྙེད་སྣ་ཚོགས་མཆོད་པའི་
སྤྲིན་ཕུང་གིས། །རྣམ་པར་བརྒྱན་པའི་རྒྱན་གྱི་འོད་ཟེར་ཕྱོགས་བཅུར་འཕྲོ་བའི་འོད་ཀྱི་རྩེ་མོར་རྒྱ་མཚོ་ཡི། །རྡུལ་གྱི་གྲངས་སྙེད་རིན་ཆེན་པདྨོ་རིན་ཆེན་འོད་འབྱིན་ཀུན་
ནས་རྒྱས་པའི་སྙིང་པོ་ལ། །ལྷ་དང་མི་ཡི་འདོད་ཡོན་རྨད་འདི་འདོད་དགུའི་དཔལ་འབྱུང་བྱེ་བ་ཕྲག་བརྒྱར་ལེགས་གནས་པ། །ཀུན་ཏུ་བཟང་པོའི་རྣམ་འཕྲུལ་ཇི་བཞིན་

ཀུན་ནས་དགེ་བའི་སེམས་ཀྱིས་སྤྲུལ་པའི་མཆོད་སྤྲིན་འདི། །ཆོས་དབྱིངས་ཇི་བཞིན་ནམ་མཁའི་ཁམས་ཀུན་ཀུན་ལ་ཁྱབ་ཅིང་སེམས་ཅན་དབྱིངས་མཐའ་ཇི་སྲིད་བར། ། །
རྣམ་པར་གནས་ནས་ཆོས་ཀྱི་རྒྱལ་པོ་རྒྱལ་བ་རྒྱལ་སྲས་རང་རྒྱལ་དགྲ་ལས་རྣམ་རྒྱལ་བས། །ཀུན་ནས་བསྐོར་བའི་དཀྱིལ་འཁོར་ཀུན་ཏུ་རྣམ་པར་མཆོད་པའི་མཆོད་པ་ཀུན་
གྱིས་མཉེས་གྱུར་ཅིག །དེང་ནས་བྱང་ཆུབ་སྙིང་པོའི་བར། །བདག་གི་ལུས་དང་ལོངས་སྤྱོད་དང་། །དུས་གསུམ་དགེ་བའི་དངོས་པོ་རྣམས། །སེམས་ཅན་ཀུན་གྱི་
དོན་བགྱིད་ཕྱིར། །གུས་པས་ཁྱེད་ལ་འབུལ་བར་བགྱི། །ཀུན་ནས་གཟིགས་པའི་སྤྱན་ལྡན་པའི། །ཡོན་གནས་དམ་པ་ཁྱེད་རྣམས་ཀྱིས། །བདག་ལ་བརྩེ་བར་ཉེར་
དགོངས་ཏེ། །བདག་གི་འདི་དག་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རཏྣ་མཎྜལ་པཱུ་ཛ་མེ་གྷ་ས་མུ་དྲ་སྥ་
ར་ཎ་ས་མ་ཡེ་ཧཱུྃ། ཞེས་བརྗོད། བདུན་པ་ནང་མཆོད་ནི། ཨོཾ་ཨཱབྷྲཱུྃ། བར་མ་དབུགས་དབྱུང་མཆོག་དག་དང༌། །དྲི་ཡི་ཆུ་དང་དག་པ་ཡི། །ཟག་མེད་བདུད་རྩིའི་རྒྱ་མཚོ་

༄༅། །ཆེས༑ །ཧེ་རུ་ཀ་དཔལ་བླ་མ་མཆོད། །ཨོཾ་སརྦ་བཛྲ་ཀཱ་པ་ལི་ནི། སརྦ་བྷཀྟ་ཤོ་དྷ་ཡ། གུ་ཧྱ་བཛི་ཎི་ཧཱུྃ། ཞེས་དང་། སྤྲོ་ན། རྡོ་རྗེ་འཆང་ཆེན་རྡོ་རྗེ་རྣལ་
འབྱོར་མ། །གྲུབ་ཆེན་ནཱ་རོ་ཏ་པ་ཕམ་མཐིང་པ། །ཤེས་རབ་བརྩེགས་དང་མལ་གྱོ་ས་སྐྱ་པ། །རྗེ་བཙུན་སྐུ་མཆེད་ཞལ་དུ་ཨོཾ་ཨཱབྷྲཱུྃ། །ས་སྐྱ་པཎ་ཆེན་འཕགས་པ་རིན་
པོ་ཆེ། །དཀོན་མཆོག་དཔལ་དང་ཆོས་རྗེ་བསོད་ནམས་དཔལ། །བསོད་ནམས་རྒྱལ་མཚན་དཔལ་ལྡན་ཚུལ་ཁྲིམས་དང་། །ཡེ་ཤེས་རྒྱལ་མཚན་ཞལ་དུ་ཨོཾ་ཨཱབྷྲཱུྃ། །
ཀུན་དགའ་བཟང་པོ་དཀོན་མཆོག་རྒྱལ་མཚན་ཞབས། །གཞན་ཡང་དཔལ་ལྡན་བླ་མའི་ཐུགས་ཀྱི་སྲས། །སེངྒེ་རྒྱལ་མཚན་རྒྱལ་བ་མཆོག་དབྱངས་དང་། །ནམ་མཁའ་
རྒྱལ་མཚན་ཞལ་དུ་ཨོ་ཨཱབྷྲཱུྃ། །བརྒྱུད་སྲོལ་ཀུན་འདུས་བདག་ཆེན་རྡོ་རྗེ་འཆང་། །ཀུན་སྤང་ཆོས་རྗེ་ཚར་ཆེན་མཁྱེན་བརྩེའི་དབང་། །བསླབ་གསུམ་རྒྱལ་མཚན་དབང་
ཕྱུག་རབ་བརྟན་དཔལ། །བསོད་ནམས་མཆོག་ལྡན་ཞལ་དུ་ཨོཾ་ཨཱབྷྲཱུྃ། །བསོད་ནམས་མཆོག་གྲུབ་མཁྱེན་རབ་བྱམས་པའི་དཔལ། །རྨོར་ཆེན་རྗེ་དང་ཁྱབ་བདག་གནས་

གསར་བ། །ཀུན་དགའ་བློ་གྲོས་ནམ་མཁའ་འཆི་མེད་དང་། །རྩ་བའི་བླ་མའི་ཞལ་དུ་ཨོ་ཨཱབྷྲཱུྃ། །གཞན་ཡང་རྩ་བརྒྱུད་བླ་མ་ཡི་དམ་ལྷ། །སངས་རྒྱས་བྱང་སེམས་
དཔའ་བོ་རྣལ་འབྱོར་མ། །རྡོ་རྗེའི་ཆོས་སྲུང་ནོར་ལྷའི་ཚོགས་དང་བཅས། །མཆོད་འོས་རྒྱ་མཚོའི་ཞལ་དུ་ཨོཾ་ཨཱཿཧཱུྃ། །ཞེས་འབུལ། བརྒྱད་པ་ཡིད་བྱུང་གི་མཆོད་པ་ནི། ནམ་མཁའ་མཛོད་
ཀྱི་ཕྱག་རྒྱ་དཔྲལ་བར་བཅས་ཏེ། ན་མོ། ཆོས་ཀྱི་དབྱིངས་ཀྱི་བྱིན་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་རླབས་
དང་༑ སྔགས་དང་ཕྱག་རྒྱའི་མཐུ་དང་། བདག་གི་མོས་པ་དང་། ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་
བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་
བསམ་གྱིས་མི་ཁྱབ་པ་ཞིག །བླ་མ་དང་རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་

༄༅། །པར་གྱུར་ཅིག །ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་བཅས་ལ། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོ༔ ན་མས་མན་བུདྡྷ་ནཱཾ། ཨ་བྷི་སྨ་ར་ཡེ་སྤ་
ར་ཎ་ཨི་མཾ་ག་ག་ན་ཁཾ། དྷརྨ་དྷ་ཏུ་ཨཱ་ཀཱ་ཤ་ས་མནྟ་ནཱཾ། སརྦ་ཏ་ཐཱ་ག་ཏ་ཨ་པ་རི་ཤོ་དྷ་ཡེ། མཎྜ་ལ་མ་མ་པྲ་ཎི ཥྷི། པུཎྱ་ཛྙཱ་ན་བ་ལེ་ན། སརྦ་ཏ་ཐཱ་ག་ཏ་བ་ལེནྡཱ། བནྡྷ་སྭསྠཱ་ན་
བ་ལེ་ན་ཙ་ཡ་སྭཱ་ཧཱ། ཞེས་བརྗོད་དེ་སེ་གོལ་བརྡབ། ཡང་ཕྱག་རྒྱ་བཅས་ཏེ་སེ་གོལ་བརྡབ་པའི་མཐར་རོལ་མོའི་སྒྲ་དང་བཅས་པས། ལྷ་མིའི་ལོངས་སྤྱོད་ཕུན་ཚོགས་ཐམས་ཅད་དང་། །ཀུན་ཏུ་བཟང་པོའི་མཆོད་
སྤྲིན་ཆེན་པོ་དང་། །གསང་དང་རབ་གསང་གསང་ཆེན་བླ་མེད་ཀྱི། །མཆོད་པའི་སྤྲིན་ཆེན་རྒྱ་མཚོ་དག་གིས་མཆོད། །ཅེས་བརྗོད་ལ་ཅི་ནུས་པའི་མཆོད་པ་དབུལ་བར་བྱའོ། །བཞི་པ་སྡིག་པ་བཤགས་
པ་ལ་སོགས་པའི་ཡན་ལག་ལྷག་མ་རྣམས་བྱ་བ་ནི། བདག་གི་ལུས་དང་ངག་དང་ཡིད་ཀྱིས་ཀྱང་། །ཆགས་དང་ཞེ་སྡང་རྣམ་པར་རྨོངས་སེམས་ཀྱིས། །སྲིད་པ་ཉམ་ངར་སྡིག་པ་ཅི་བགྱིས་པ། །
དེ་རྣམས་བསྡོམས་ཏེ་ཐམས་ཅད་སོ་སོར་བཤགས། །རྫོགས་སངས་རྒྱས་མགོན་བྱང་ཆུབ་སེམས་དཔའ་དང་། །འཕགས་པ་གཞན་གྱི་དགེ་བ་གང་བགྱིས་པ། །དེ་ཡང་བླ་མེད་

བྱང་ཆུབ་འབྲས་ཐོབ་པར། །མ་ལུས་པ་ལ་རྟག་ཏུ་རྗེས་ཡི་རང་། །རྫོགས་སངས་རིན་ཆེན་རང་གི་སེམས་གནས་དང་། །རྟོག་པའི་དྲྭ་བ་རབ་དྲལ་དམ་པའི་ཆོས། །ས་དབང་།
ཚོགས་དང་བརྟུལ་ཞུགས་དབང་དགེ་འདུན། །རབ་ཏུ་དད་པས་རྟག་ཏུ་སྐྱབས་སུ་མཆི། །རྒྱལ་དང་བདག་ཉིད་ལེགས་སྐྱོབ་དེ་དག་ལ། །ཀུན་ནས་ཀུན་ཏུ་བདག་གིས་ལུས་འདི་འབུལ། །
སེམས་དཔའ་མཆོག་གིས་བདག་ཉིད་ཡོངས་བཞེས་ཤིག །དད་པས་ཁྱེད་ཀྱི་འབངས་སུ་མཆི་བར་བགྱི། །གློ་བུར་ཉོན་མོངས་ཚད་པས་གདུང་བ་ཡི། །སྐྱོབ་པ་སྐྱེ་བོ་མཐའ་དག་གྲོལ་
བའི་ཕྱིར། །དམ་ཆོས་བདུད་རྩིའི་ཆོས་རྣམས་བཤད་པ་རུ། །སྨན་མཆོག་མགོན་པོ་ལ་ནི་བདག་བསྐུལ་ལོ། །མཆོག་ཏུ་མི་དགེ་ལ་སོགས་རབ་བཅོམ་པའི། །བདུད་རྩི་སྐྱེ་རྒ་ན་
དང་འཆི་བ་ལས། །མྱ་ངན་འདའ་བཞེད་གྱུར་པ་སྤང་བར་ནི། །སྨན་མཆོག་མགོན་པོ་ལ་ནི་བདག་གསོལ་འདེབས། །ལུས་ངག་ཡིད་ཀྱིས་བསོད་ནམས་ནི། །བགྱིས་སམ་བགྱིད་
དུ་སྩལ་བ་འམ། །རྗེས་སུ་ཡི་རང་གང་ཅིའང་རུང་། །དེས་ནི་འཇིག་རྟེན་ཀུན་མཁྱེན་ཤོག །སངས་རྒྱས་སྔོན་བྱུང་རྒྱལ་བ་ལ། །སྐལ་ལྡན་བྱང་ཆུབ་སེམས་དཔའ་ཡིས། །

༄༅། །བྱང་ཆུབ་ཏུ་ནི་སེམས་བསྐྱེད་ལྟར། །དེ་རིང་ཉིད་དུ་སེམས་བསྐྱེད་དོ། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་
བྱེད་ཚུལ་ཁྲིམས་གསུམ། །དེ་བཞིན་བརྟན་པོར་བཟུང་བར་བགྱི། །ཇི་ལྟར་ཕྱོགས་བཅུའི་རྒྱལ་བ་ཡིས། །སྔོན་གྱི་བདེ་གཤེགས་གྲངས་མེད་ལ། །ཐུགས་བསྐྱེད་དམ་ཚིག་
དཔག་མེད་དག །འཚང་རྒྱའི་བར་མི་བཏང་བ་ལྟར། །བདག་ནི་དེང་ནས་བྱང་ཆུབ་བར། །ལུས་སྲོག་ལྟོས་པ་མེད་པར་ཡང་། །བསླབ་འདི་མིག་བཞིན་བསྲུང་ལ་གནས། །
ཡེ་ཤེས་ཐུགས་ཀྱིས་དགོངས་སུ་གསོལ། །རྣམ་དག་ཡེ་ཤེས་ལྔར་གྱུར་ལྔ། །རྟག་ཏུ་བསྟེན་ཅིང་སྤྱད་པར་བགྱི། །རྒྱལ་བ་རིགས་ལྔའི་བརྟུལ་ཞུགས་དག །སྲོག་གི་ཕྱིར་
ཡང་མི་གཏོང་ངོ་། །སྐུ་གསུང་ཐུགས་ཀྱི་རྡོ་རྗེ་དག །རྟག་ཏུ་མི་ཕྱེད་བརྟུལ་ཞུགས་གཟུང་། །རྒྱལ་བས་དགོངས་ཏེ་གསུངས་པ་ཡི། །དམ་ཚིག་བཞི་པོ་སྲུང་བར་བགྱི། །
རྩ་བའི་ལྟུང་བ་བཅུ་བཞི་སོགས། །རིགས་སྔགས་འཆང་ཀུན་མི་འདའ་ལྟར། །དེང་ནས་བླ་མེད་བྱང་ཆུབ་བར། །བདག་གིས་ཚུལ་བཞིན་བསྲུང་བར་བགྱི། །ཉིན་དང་།

མཚན་མོ་ལན་གསུམ་བཟླ། །ཟླ་རེ་བཅུ་ཕྲག་གཉིས་པ་དང་། །བཅོ་ལྔ་ལ་ནི་རབ་ཏུ་མཆོད། །ཐེག་པ་དམན་ལ་འདོད་མི་བྱ། །འཁོར་བ་དག་ཀྱང་མི་སྤང་ཞིང་། །
མྱ་ངན་འདས་པ་དགར་མི་འགྲོ། །དཔའ་བོ་རྣལ་འབྱོར་མ་ཀུན་ལ། །གུས་པས་བསྙེན་བཀུར་མཆོད་པར་བྱ། །བདག་གིས་སེམས་ཅན་ཐམས་ཅད་ལ། །བརྙས་པ་
དུ་མི་བྱའོ། །ཕྱག་རྒྱ་བཞོན་པ་མཚོན་ཆ་དང༌། །མཚན་མ་འགོམས་པར་མི་བྱའོ། །ཞེས་དམ་བཅས་པ་ལ་བརྟེན་ནས་ལྔ་པ་གནང་བ་ནོད་པ་ནི། བླ་མ་ལ་སོགས་པའི་ཚོགས་ཞིང་རྣམས་ཐུགས་
དགྱེས་པ་ཆེན་པོས་ཞལ་འཛུམ་མདངས་སུ་བཞད་ཅིང་། རིགས་ཀྱི་བུ་ཁྱོད་གནས་པ་འདི་ལ་གནས་ན་ལེགས་པ་ཡིན་གྱི། གནས་པ་འདིས་གནས་ན་མཆོག་གི་དངོས་གྲུབ་འགྲུབ་པར་འགྱུར་རོ། །ཞེས་གསུང་གིས་དངོས་སུ་གནང་བ་བྱིན་པར་
བསམ༑ དྲུག་པ་སྨོན་ལམ་གདབ་པ་ནི། དེ་ལྟར་བསགས་པའི་དགེ་བའི་རྩ་བ་ལ་བརྟེན་ནས་སྨོན་པའི་གནས་འདི་དག་མྱུར་དུ་འགྲུབ་པར་གྱུར་ཅིག་སྙམ་དུ་བསམ་པ་རྩེ་གཅིག་པས། སྐྱབས་གནས་ཀུན་འདུས་གདན་གསུམ་
ཚང་བའི་སྐུ། །ཉོན་མོངས་གདུང་སེལ་ཆོས་སྒྲ་སྒྲོགས་པའི་གསུང་། །ཡེ་ཤེས་ལྔ་ལྡན་བདེ་གསལ་མི་རྟོག་ཐུགས། །དཔལ་ལྡན་བླ་མ་དྲན་ཅིང་གསོལ་བ་འདེབས། །

༄༅། །མཐའ་ཡས་རྒྱལ་བའི་བདེ་སྟོང་ཟློས་གར་ནི་སོགས་མཁའ་སྤྱོད་ཞལ་བཟང་བལྟ་བའི་སྨོན་ལམ་གདབ། གསུམ་པ་རྗེས་ཀྱི་ཆོ་ག་ལ་དྲུག་ལས། དང་པོ་འདོད་པའི་དོན་ལ་གསོལ་བ་གདབ་པ་ནི། གོང་ལྟར་
མཆོད་པ་བསངས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀཱ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་བྷྲཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་སོགས་ནས།
རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་ཨཱཨཱཿཧཱུྃ་ནས། ཤབྡ་ཧཱུྃ་གི་བར་གྱིས་བྱིན་བརླབས། ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་
ར་ཨརྒྷཾ་པྲ་ཏཱིཙྪ་སྭཱ་ཧཱ་ཞེས་སོགས་ཆུ་གཉིས་སྔོན་དུ་འགྲོ་བའི་ཉེར་སྤྱོད་རོལ་མོ་དང་བཅས་པས་མཆོད། ཐལ་མོ་སྦྱར་ནས། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་
ཡོན་ཏན་ཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་རྗེ། ཆོས་ཀྱི་རྒྱལ་པོ། ཆོས་ཀྱི་དབང་ཕྱུག །ཆོས་དམ་པའི་འབྱོར་བ་ཐམས་ཅད་ཀྱིས་ཕུན་སུམ་ཚོགས་
ཤིང་༑ འཁོར་བ་དང་མྱ་ངན་ལས་འདས་པའི་དཔལ་དམ་པར་གྱུར་པ་བླ་མ་དམ་པའི་ཞབས་ཀྱི་པདྨོ་དྲི་མ་མེད་པ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །སྐུ་

གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། བདག་གི་སྔོན་གྱི་ལས་ལས་གྱུར་པ་དང་། གནས་
སྐབས་ཀྱི་རྐྱེན་ལས་གྱུར་པའི་མི་དང་མི་མ་ཡིན་པ་དང་། འབྱུང་པོའི་གནོད་པ་དང་། ཉེ་བར་འཚེ་བ་དང་། བྱུར་དང་སྐལ་བ་ངན་པ་དང་། ཕྱི་དང་ནང་གི་བར་དུ་
གཅོད་པ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཚེ་དང་དཔལ་དང་འབྱོར་པ་དང་དབང་ཕྱུག་ཕུན་སུམ་ཚོགས་པར་བྱིན་གྱིས་བརླབ་ཏུ་གསོལ། འཇིག་
རྟེན་གྱི་ཆོས་བརྒྱད་དང་མཚན་མའི་རྣམ་པར་གཡེང་བ་ལ་སོགས་པ་སྲིད་པར་འཁོར་བར་འགྱུར་བའི་རྣམ་པར་རྟོག་པ་དང་། གཞན་གྱི་དོན་ལ་སྐྱོ་བ་དང་། རང་ཉིད་ཞི་
བར་འདུན་པ་ལ་སོགས་པ་མྱ་ངན་ལས་འདའ་བར་གྱུར་པའི་རྣམ་པར་རྟོག་པ་གང་ལགས་པ་ཐམས་ཅད་མི་འབྱུང་བར་བྱིན་གྱིས་བརླབ་ཏུ་གསོལ། བདག་གིས་སེམས་ལས་
སུ་རུང་བ་དང་། བག་ཡོད་པ་དང་། དྲན་པ་དང་ཤེས་བཞིན་ཡང་དག་པ་དང་ལྡན་པར་བྱིན་གྱིས་བརླབ་ཏུ་གསོལ། བདག་གི་ཚུལ་ཁྲིམས་ཀྱི་ཕུང་པོ་དང་། དམ་ཚིག་

༄༅། །དང་སྡོམ་པའི་ཚོགས་རྣམ་པར་དག་ཅིང་། སྡིག་པ་དང་། སྒྲིབ་པ་དང་། ལྟུང་བ་དང་། ཉེས་པའི་དྲི་མས་མ་གོས་པར་བྱིན་གྱིས་བརླབ་ཏུ་གསོལ། །
དད་པ་དང་། སྙིང་རྗེ་དང་། ཤེས་རབ་ཕུན་སུམ་ཚོགས་པ་དང་ལྡན་ཞིང་བྱང་ཆུབ་ཀྱི་སེམས་གཉིས་ཟུང་དུ་ཆུད་ནས་ལུང་དང་མངོན་པར་རྟོགས་པས་བསྡུས་པའི་ཆོས་ཀྱི་
སྣང་བ་དམ་པ་དང་། རྟོགས་པ་དགེ་བར་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། གང་གི་ཚེ་བདག་འཆི་བར་གྱུར་པ་དེའི་ཚེ་ཚེ་འདི་དང་འཇིག་རྟེན་འདི་
ལ་མངོན་པར་ཞེན་པ་དང་བྲལ་ཞིང་། ལུས་དང་སེམས་ལ་ཟུག་རྔུ་དང་སྡུག་བསྔལ་ཅུང་ཟད་ཙམ་ཡང་མི་འབྱུང་བར་དགའ་བ་དང་སྤྲོ་བ་དང་ཡིད་གསལ་བ་མཆོག་དང་ལྡན་
ཞིང་༑ ཏིང་ངེ་འཛིན་དམ་པ་རྒྱུད་ལ་སྐྱེས་ནས། བླ་མ་དང་དཀྱིལ་འཁོར་གྱི་ལྷ་ཚོགས་རྣམས་དང་། དཔའ་བོ་དང་རྣལ་འབྱོར་མའི་ཚོགས་ཡང་དག་པར་མཐོང་ཞིང་།
དེ་དག་གི་རྣམ་པར་འཕྲུལ་པ་བསམ་གྱིས་མི་ཁྱབ་པ་དང་བཅས་པས་མདུན་བསུས་ཏེ། བར་དོའི་འཇིགས་པ་ཐམས་ཅད་དང་བྲལ་ཞིང་། བདུད་དང་གཤིན་རྗེའི་སྤྱོད་ཡུལ་

ཐམས་ཅད་ལས་ཤིན་ཏུ་འདས་ནས་རིག་པ་འཛིན་པ་དང་མཁའ་ལ་སྤྱོད་པ་ལ་སོགས་པའི་གོ་འཕང་མཆོག་ཏུ་སྐྱེ་བར་བྱིན་གྱིས་བརླབ་ཏུ་གསོལ། སྐྱེ་བ་དང་སྲིད་པ་ཐམས་
ཅད་དུ་འཇིག་རྟེན་དང་འཇིག་རྟེན་ལས་འདས་པའི་རྒུད་པ་ཐམས་ཅད་དང་བྲལ་ཞིང་། སྲིད་པ་དང་ཞི་བའི་འབྱོར་བ་ཕུན་སུམ་ཚོགས་པ་ཐོབ་སྟེ། ཕྱོགས་བཅུའི་དེ་བཞིན་
གཤེགས་པ་ཐམས་ཅད་ཀྱི་གསུང་རབ་རྒྱ་མཚོའི་ཚོགས་ཡང་དག་པར་བཟུང་ནས། ཆོས་ཀྱིས་ཕོངས་པའི་སེམས་ཅན་ཐམས་ཅད་ལ་ཆོས་ཀྱི་སྦྱིན་པ་རྒྱ་ཆེན་པོ་གཏོང་ཞིང་།
སངས་རྒྱས་ཀྱི་ཞིང་ཡོངས་སུ་དག་པ་དང་། སེམས་ཅན་ཡོངས་སུ་སྨིན་པར་བྱས་ནས། དངོས་པོ་ཐམས་ཅད་ཀྱིས་བླ་མ་དམ་པ་མཉེས་པར་བྱས་ཏེ་ས་དང་ལམ་ཐམས་ཅད་
བདེ་བླག་ཏུ་བགྲོད་ནས་སྐུ་བཞི་ཡེ་ཤེས་ལྔ་དང་ལྡན་པའི་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པར་བྱིན་གྱིས་བརླབ་ཏུ་གསོལ། ཞེས་མོས་གུས་ཤུགས་དྲག་པོས་གསོལ་བ་གདབ།
གཉིས་པ་ཚོགས་ཞིང་བསྡུ་བ་ནི། དེ་ལྟར་གུས་པས་མཆོད་ཅིང་གསོལ་བཏབ་མཐུས། །མཆོད་ཡུལ་མགྲོན་རྣམས་མཐའ་ནས་རིམ་པ་བཞིན། །འོད་དུ་ཞུ་སྟེ་རྩ་བའི་བླ་མར་ཐིམ། ། 

༄༅། །དེ་ཡང་རང་གི་ཚངས་པའི་བུ་ག་ནས། །ཞུགས་ཏེ་སྙིང་དབུས་པད་དཀར་བཞད་པའི་རྩེར། །བདེ་སྟོང་ཉི་ཟླའི་དཀྱིལ་འཁོར་རྒྱས་པའི་དབུས། །དགྱེས་
པ་ཆེན་པོའི་ངོ་བོར་རྟག་བཞུགས་ནས། །དབང་དང་དངོས་གྲུབ་ཐམས་ཅད་སྩོལ་བར་གྱུར། །ཞེས་བརྗོད་ཅིང་བསམས་ལ། དད་མོས་རྩེ་གཅིག་པའི་ངང་ནས། བླ་མའི་མཚན་དཔེའི་སྣང་ཆ་གསལ་
ལམ་མེ་བ་ལ་སེམས་ཞུགས་པ་བཞིན་ཆེར་གྱིས་གཏད་དེ་ཅུང་ཟད་མཉམ་པར་བཞག་གོ །གསུམ་པ་ཐུན་ལས་ལྡང་བ་ནི། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་གདན་བཞུགས་
ནས༑ །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་
མེ་ཏོག་ཚུལ་ཁྲིམས་བདུག་སྤོས་སྤྲིན། །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་རྩིའི་ཞལ་ཟས་དམ་པ་དང་། །བསྟོད་དབྱངས་སྙན་པའི་སིལ་སྙན་
སྒྲ་འབྱིན་ཅིང་། །ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་དན་བསྒྲེངས་བ་ཡིས། །བདག་ལུས་གཞལ་མེད་ཁང་བརྩེགས་རབ་བརྒྱན་

ནས༑ །སྙིང་གའི་ཆུ་སྐྱེས་ཐིག་ལེ་ཟླ་རྒྱས་ལ། །བརྟན་པར་བཞུགས་པའི་ཆོས་རྗེ་མཆོད་བགྱིད་ཅིང་། །ངེས་པར་འདུན་པའི་ཡིད་ཀྱིས་གསོལ་འདེབས་ན། །འགྲོ་
བའི་བླ་མ་རྟག་ཏུ་མཉེས་གྱུར་ཅིག །བཞི་པ་དགེ་བ་བསྔོ་བ་ནི། འཇམ་དཔལ་དཔའ་བོས་ཇི་ལྟར་མཁྱེན་པ་དང་། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་
རྗེས་སུ་བདག་སློབ་ཅིང་། །དགེ་བ་འདི་དག་ཐམས་ཅད་རབ་ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་
དེས༑ །བདག་གི་དགེ་བའི་རྩ་བ་འདི་ཀུན་ཀྱང་། །བཟང་པོར་སྤྱོད་ཕྱིར་རབ་ཏུ་བསྔོ་བར་བགྱི། །ལྔ་པ་སྨོན་ལམ་གདབ་པ་ནི། སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ཀྱི་དཔལ་ལ་ལོངས་སྤྱོད་དེ། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །
རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་ནས། །དཔལ་ལྡན་བླ་མའི་དམ་ཚིག་ལ་གནས་ཤོག །བདག་སོགས་གདུལ་བྱར་གྱུར་པ་

༄༅། །ཐམས་ཅད་ཀྱང་། །ལས་འབྲས་ལྷུར་ལེན་གསུང་རབ་དོན་ལ་མཁས། །ཚུལ་ཁྲིམས་དག་ཅིང་ཐོས་ལ་མངོན་བརྩོན་ཏེ། །ཐུབ་བསྟན་ཕྱོགས་བཅུར་རྒྱས་
པར་མཛད་དུ་གསོལ། །དྲུག་པ་ཤིས་པ་བརྗོད་པ་ནི། སྤྲོ་ན། རྣལ་འབྱོར་མའི་བླ་མ་བརྒྱུད་པའི་བཀྲ་ཤིས་ལོགས་ནས་འབྱུང་བ་ལྟར་རམ། དེ་ཙམ་མི་ནུས་ན། རྒྱལ་མཚན་རྩེ་མོ་དབང་གི་རྒྱལ་པོ་ལྟར་ཞེས་
སོགས་ཤིས་པ་བརྗོད་པ་ཇི་ལྟར་རིགས་པས་མཐའ་བརྒྱན་ཅིང་མེ་ཏོག་གི་ཆར་སིལ་མར་དགྲམ་པར་བྱའོ།། །།རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་
བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག

༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་སིནྡྷ་རའི་དཀྱིལ་འཁོར་སྒྲུབ་མཆོད་བདག་འཇུག་གི་ཆོ་ག་མཁའ་སྤྱོད་
སྒྲུབ་པའི་ཉེ་ལམ་གྱི་ལྷན་ཐབས་དཀྱུས་སུ་བཅུག་པ་ནག་འགྲོས་བཀླག་ཆོག་གསལ་བའི་མེ་ལོང་ཞེས་བྱ་བ་བཞུགས་སོ། །

༄༅། །ཨོཾ་བདེ་ལེགས་སུ་གྱུར་ཅིག །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་སིནྡྷ་རའི་དཀྱིལ་འཁོར་སྒྲུབ་ཅིང་མཆོད་པ་དང་། བདག་ཉིད་འཇུག་
ཅིང་དབང་བླང་བའི་ཆོ་ག་མཁའ་སྤྱོད་སྒྲུབ་པའི་ཉེ་ལམ་ཞེས་བྱ་བ་ཚར་ཆེན་རྡོ་རྗེ་འཆང་ཆེན་པོའི་གསུང་ཇི་ལྟ་བ་བཞིན་ལ་མཆོད་ཕྲེང་རྒྱས་པ་དང་ཚོགས་མཆོད་ཁ་
བསྐང་བསྣན་པའི་ནག་པོ་འགྲོ་ཤེས་བཀླག་ཆོག་གསལ་བའི་མེ་ལོང་བཀོད་པ་ལ། བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་དབྱེར་མེད་པའི་ཞབས་ལ་གུས་པ་ཆེན་པོས་ཕྱག་
འཚལ་ལོ། །དེ་ལ་འདིར་འཁོར་ལོ་བདེ་མཆོག་རྣལ་འབྱོར་གསང་མཐའི་དཀྱིལ་འཁོར་དུ་དབང་བསྐུལ་བ་ཐོབ་ཅིང་། དམ་ཚིག་དང་སྡོམ་པར་ལྡན་པས། རྗེ་བཙུན་མ་

༄༅། །འདི་ཉིད་ཀྱི་སིནྡྷུ་རའི་དཀྱིལ་འཁོར་དུ་བྱིན་རླབས་ལེགས་པར་ཐོབ་པའི་རྣལ་འབྱོར་པ་དག་གིས་ཚེས་བཅུ་རྣམ་པ་གཉིས་ལ་སོགས་པ་དུས་ཁྱད་པར་ཅན་གྱི་ཚེ། རྗེ་བཙུན་མ་འདི་ཉིད་
ཀྱི་སིནྡྷ་རའི་དཀྱིལ་འཁོར་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འདོད་པས་རང་ཉིད་ཀྱི་སྒྲུབ་ཁང་ལ་སོགས་པ་དབེན་ཞིང་ཡིད་དང་མཐུན་པའི་གནས་སུ་ཆག་ཆག་དང་བྱི་དོར་
ལ་སོགས་པ་ལེགས་པར་བྱས། བླ་མ་དང་རྗེ་བཙུན་མའི་བྲིས་སྐུ་དང་། འབུར་སྐུ་ལ་སོགས་པའི་རྟེན་ཡོད་ན་ཚུལ་བཞིན་བཤམས་པའི་དྲུང་དུ་མཐས་ཤིང་ངོས་སྙམ་པའི་ས་གཞིའམ། སྟེགས་བུ་ལ་
སོགས་པ་བ་བྱུང་ལྔ་དང་དྲི་བཟང་གི་ཆུས་བྱུགས། ཁྲུ་གང་ལ་སོགས་པའི་ཚད་ཀྱིས་ཟླུམ་བསྐོར་བྱ། དེའི་ཕྱི་རོལ་དུ་སོར་ཕྱེད་ཙམ་བསྐྱེད་པའི་ཟླུམ་སྐོར་གཉིས་པ་བྱ། ནང་གི་ཟླུམ་བསྐོར་དང་མཐུན་

པར་ཆོས་འབྱུང་གཉིས་བརྩེགས་ཀྱི་ཐིག་གདབ་དེ་ལ་ཚོན་དཀྱེ་བ་ན། ཆོས་འབྱུང་གཉིས་དམར་པོ་ཐིག་ནས་གཅོད་མཚམས་རེ་ཁཱ་དཀར་ནང་གི་ཐིག་ཟླུམ་སྐོར་དང་ཆོས་འབྱུང་གི་བར་གྱི་ཁྱམས་ལྗང་གུ། མུ་ཁྱུད་སྔོན་པོ། མུ་ཁྱུད་ཀྱི་ཕྱི་ནང་
གཉིས་ཀའི་རེ་ཁཱ་དཀར་པོ། ཆོས་འབྱུང་གཉིས་ཀྱི་དབུས་སུ་ཟླ་གདན་གྱི་སྟེང་དུ་ཚོམ་བུ་དམར་པོ་བཀོད་པ་ནི་སྐུ་ཚོམ་བུའི་དཀྱིལ་འཁོར་ཞེས་བྱ་བ་ཡིན་ལ། འདི་ཉིད་འཇུག་པ་བདེ་བར་འདོད་ན། རས་སམ་དར་དམར་པོ་ལ་བྲིས་ཀྱང་རུང་ཞེས་
ཀྱང་གསུངས། དེའི་སྟེང་དུ་མཉྫི་ལ་སོགས་པར་ཐོད་པ་མཚན་ཉིད་དང་ལྡན་པའི་ནང་དུ། ཆང་ལ་སྦྲང་ངམ་བུ་རམ་ལ་སོགས་པ་སྦྱར། བདུད་རྩི་རིལ་བུའི་ཕྱེ་མ་བཏབ་པ་དཔྲལ་བ་རང་ཉིད་ལ་ཕྱོགས་པར་བཞག །དེ་ནི་གསུང་བདུད་རྩིའི་དཀྱིལ་
འཁོར་ཞེས་བྱ་བ་ཡིན། དེའི་ཁར་ཤིང་བུ་ཕྲ་མོས་རྒྱ་གྲམ་བྱས་ལ་དར་དམར་གྱིས་བཀབ། དེའི་སྟེང་དུ་མེ་ལོང་ངམ་མ་འབྱོར་ན་ཤིང་ལེབ་ལ་སོགས་པའི་ཁར་སིནྡྷཱ་ར་ཚག་ལ་བཙགས་པ་ཁོད་སྙོམས་པར་བཀྲམ། གསེར་གྱི་ཐུར་མའམ། མེད་ན་
རྡོ་རྗེའི་རྩེ་མོས་ཆོས་འབྱུང་གྲུ་གསུམ་གཉིས་བརྩེགས་ཀྱི་དབུས་སུ་རྒྱ་ཡིག་གམ་བོད་ཡིག་གང་རུང་གི་བཾ་ཡིག་བྲིས་པའི་མཐར་མདུན་ནས་གཡོན་སྐོར་གྱིས་ཨོ་གསུམ་མའི་སྔགས་ཕྲེང་མགོ་ཕྱིར་བསྟན་འཁོར་ཡུག་ཏུ་བྲིས། དེ་ཡང་ཨོཾ་གསུམ།
དེའི་རྗེས་སུ། སརྦ་དང་། བུདྡྷ་དང་། ཌཱ་ཀི་དང་། ནཱི་ཡེ་དང་། བཛྲ་དང་། ཝརྞ་དང་། ནཱི་ཡེ་དང་། བཛྲ་དང་། བཻ་རོ་དང་། ཙ་ནཱི་ཡེ་དང་། ཧཱུྃ་གསུམ་དང་། ཕཊ་གསུམ་དང་། སྭཱ་ཧཱ་རྣམས་རིམ་བཞིན་བྲི་བ་མ་གཏོགས་

༄༅། །འབྲུ་རེ་རེ་ནས་བཟློག་པ་ནི་མི་མཛད། དེ་ཡང་ཤར་དྲང་པོར། ཨོ་དང་། བྱང་དུ་ཌཱ་དང་། ལྷོར་ནཱི་བྲིས་ན་ཆ་སྙོམས་པརའགྱུར་རོ། །མདུན་རྒྱབ་གཉིས་སྤངས་པའི་གྲྭ་བཞིར་དགའ་བ་འཁྱིལ་བ་
བྲིའོ༑ །དེ་ནི་ཐུགས་སིནྡྷ་རའི་དཀྱིལ་འཁོར་ཞེས་བྱ་བ་ཡིན་ནོ། །དེ་རྣམས་ཀྱི་སྟེང་དུ་དར་དམར་རམ། ལ་དམར་རམ། རས་དམར་གང་ཡང་རུང་བའི་གུར་ཁང་ལེགས་པ་ཕུབ། ཟན་གཙང་མའི་རིལ་བུ་ཆུང་ངུ་ལ་རས་དཀར་གྱི་སྡོང་བུ་
བཙུགས་པ་འབྲི་མོག་གི་མར་ཁུས་ཁ་དོག་བསྒྱུར་བ་སིནྡྷུ་རའི་མཎྜལ་གྱི་སྟེང་ངམ་མདུན་ཕྱོགས་གང་རུང་དུ་བཞག །སྒྲུབ་མཆོད་རྐྱང་པའི་དུས་མ་བཤམས་ཀྱང་རུང་། དེའི་མཐའ་སྐོར་དུ་ཆུ་གཉིས་སྔོན་དུ་འགྲོ་བའི་ཉེར་སྤྱོད་ལྔ་ཕྱོགས་མཚམས་རེ་
རེར་བཀོད་པ་གཡོན་སྐོར་དུ་བཤམ། དཀུ་བག་ཅན་གྱི་གཏོར་མ་ལྔ་ཚར་རམ། བསྡུ་ན་གསུམ་དུ་བྱས་པ་མཎྜལ་གྱི་མདུན་ནམ། རྒྱབ་ཕྱོགས་གང་བདེར་བཤམ། སློབ་དཔོན་གྱི་མདུན་དུ་བུམ་པ་བཅུད་དང་ལྡན་པ་མགུལ་ཆིངས་དམར་པོ་
རྒྱན་དུང་ཆོས་རྡོར་གཟུངས་རྣམས་ཚང་བ། རྡོ་རྗེ་དྲིལ་བུ་ནང་མཆོད་མེ་ཏོག་དང་བཅས་པ། ཚོགས་ཀྱི་འཁོར་ལོའི་ཡོ་བྱད་རྣམས་ཀྱང་མ་ཚང་བ་མེད་པ་བཤམ། དེ་དག་ནི་ཆོ་གར་མ་གཏོགས་པའི་སྦྱོར་བའོ། །ཆོ་གར་གཏོགས་པའི་སྦྱོར་བ་ལ་
ཐོག་མར་བརྒྱུད་པའི་གསོལ་འདེབས་ནི། རྒྱལ་བ་རྒྱ་མཚོའི་རིགས་བདག་རྡོ་རྗེ་ཆོས། །རྒྱལ་བའི་ཡུམ་མཆོག་རྡོ་རྗེ་རྣལ་འབྱོར་མ། །རྒྱལ་སྲས་ཐུ་བོ་ནཱ་རོ་ཏ་པའི་ཞབས། །གསོལ་

བ་འདེབས་སོ་ལྷན་སྐྱེས་ཡེ་ཤེས་སྩོལ། །གསང་ཆེན་སློབ་བཤད་འཛིན་པའི་ཕམ་མཐིང་བ། །གསང་མཛོད་ཀུན་གྱི་གཏེར་གྱུར་ཤེས་རབ་བརྩེགས། །གསང་སྔགས་རྒྱ་
མཚོའི་མངའ་བདག་མལ་ལོའི་ཞབས། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །རྡོ་རྗེ་འཆང་དབང་བླ་ཆེན་ས་སྐྱ་པ། །རྡོ་རྗེའི་སྲས་མཆོག་རྗེ་བཙུན་བསོད་
ནམས་རྩེ། །རྡོ་རྗེ་འཛིན་པའི་གཙུག་རྒྱན་གྲགས་པའི་ཞབས། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །ས་སྐྱ་པཎ་ཆེན་གངས་ཅན་མཁས་པའི་རྗེ། །ས་
གསུམ་སྐྱེ་དགུའི་གཙུག་རྒྱན་འཕགས་པའི་མཆོག །ས་སྐྱའི་བསྟན་འཛིན་ཞང་སྟོན་ཆོས་རྗེའི་ཞབས། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །གྲུབ་པའི་དབང་
པོ་ན་བཟའ་བྲག་ཕུག་པ། །གྲུབ་མཆོག་མཁས་པའི་དེད་དཔོན་ཆོས་ཀྱི་རྗེ། །གྲུབ་རིགས་སྙན་བརྒྱུད་མངའ་བདག་ཡར་ཀླུང་པ། །གསོལ་བ་འདེབས་སོ་ལྷན་སྐྱེས་ཡེ་
ཤེས་སྩོལ། །བདག་གཞན་འགྲོ་བའི་སྐྱབས་མགོན་རྒྱལ་བ་མཆོག །བདག་ཉིད་ཆེན་པོ་འཇམ་དབྱངས་ནམ་མཁའི་མཚན། །བདག་ཆེན་ཆོས་རྗེ་བློ་གྲོས་རྒྱལ་མཚན་

༄༅། །ཞབས༑ །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །བཀའ་དྲིན་མཉམ་མེད་རྗེ་བཙུན་རྡོ་རིངས་པ། །བཀའ་བཞིན་སྒྲུབ་པའི་བསྟན་འཛིན་བློ་
གསལ་དབང་། །བཀའ་བརྒྱུད་གསང་ཆེན་སྨྲ་བ་མཁྱེན་བརྩེའི་ཞབས། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །སྐུ་གསུམ་རྒྱལ་བའི་ངོ་བོ་རྡོ་རྗེ་འཆང་། །
སྐུ་བཞིའི་འབྲས་སྩོལ་གཉན་སྟོན་སྤྲུལ་པའི་གར། །སྐུ་དྲིན་མཚུངས་མེད་གཞོན་ནུ་བློ་གྲོས་ཞབས། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །རིག་སྔགས་འཆང་
བ་བསླབ་གསུམ་རྒྱལ་མཚན་དང་། །རིགས་བརྒྱའི་ཁྱབ་བདག་དབང་ཕྱུག་རབ་བརྟན་དཔལ། །རིགས་ཀྱི་གཙོ་བོ་རྗེ་བཙུན་བཀའ་འགྱུར་བ། །གསོལ་བ་འདེབས་སོ་
ལྷན་སྐྱེས་ཡེ་ཤེས་སྩོལ། །དཀྱིལ་འཁོར་རྒྱ་མཚོའི་ཁྱབ་བདག་ཞྭ་ལུ་པ། །དཀྱིལ་འཁོར་ཀུན་གྱི་གཙོ་བོ་མཁྱེན་རབ་རྗེ། །དཀྱིལ་འཁོར་འཁོར་ལོའི་བདག་པོ་རྣམ་
གཉིས་ལ། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །སྙན་བརྒྱུད་རྒྱ་མཚོའི་དེད་དཔོན་རྡོ་རྗེ་འཛིན། །སྙན་བརྒྱུད་མངའ་བདག་རྨོར་ཆེན་རྡོ་རྗེ་འཆང་། །སྙན་

བརྒྱུད་མངའ་བདག་ཀུན་དགའ་ལེགས་འབྱུང་ཞབས། །སྙན་བརྒྱུད་སྤེལ་མཁས་རྩ་བའི་བླ་མ་ལ། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །ཁ་སྐོངས་ནི། ས་
གསུམ་སྐྱེ་དགུའི་གཉེན་གཅིག་ཐར་རྩེ་རྗེ། །ས་བསྟན་ཉིན་མོར་བྱེད་པའི་ནམ་མཁའ་ལེགས། །ས་བཅུའི་དབང་ཕྱུག་བསྟན་པའི་ཉི་མ་ལ། །གསོལ་བ་འདེབས་སོ་ལྷན་
སྐྱེས་ཡེ་ཤེས་སྩོལ། །གྲུབ་པའི་སར་བཞུགས་ངག་དབང་རིན་ཆེན་དང༌། །གྲུབ་པ་མཆོག་བརྙེས་ཀུན་དགའ་བསྟན་འཛིན་ཞབས། །གྲུབ་གཉིས་དཔལ་གཏེར་བསྟན་
པའི་རྒྱལ་མཚན་ལ། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །དོན་གཉིས་འཕགས་མཆོག་བསྟན་པའི་རྒྱལ་མཚན་འཛིན། །དོན་ཀུན་གྲུབ་པ་རྒྱ་མཚོའི་མཚན་
ཅན་མཆོག །དོན་ཆེན་འཇིག་མེད་ཆོས་ཀྱི་དབང་ཕྱུག་ལ། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །རིགས་དང་དཀྱིལ་འཁོར་རྒྱ་མཚོའི་ཁྱབ་བདག་མཆོག །
དྲན་པས་སྲིད་བཞིའི་གདུང་བ་སེལ་མཛད་པ། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་ལྷན་སྐྱེས་ཡེ་ཤེས་སྩོལ། །དལ་འབྱོར་གྲུ་ཆེན་མི་རྟག་

༄༅། །དྲན་པ་ཡི། །བ་དན་དཀར་པོས་བསྐྱོད་པའི་ལས་འབྲས་ཀྱི། །བླང་དོར་མཐུན་པའི་རླུང་གིས་རབ་བསྐུལ་ནས། །འཇིགས་རུང་འཁོར་བའི་མཚོ་ལས་
སྒྲོལ་བར་ཤོག །བསླུ་མེད་སྐྱབས་གནས་གཙུག་གི་ནོར་བུ་བསྟེན། །མར་གྱུར་འགྲོ་བའི་དོན་ཆེན་སྙིང་ལ་ཞུགས། །རྡོར་སེམས་བདུད་རྩིས་ཉེས་པའི་དྲི་མ་འཁྲུད། །
རྗེ་བཙུན་བླ་མའི་ཐུགས་རྗེས་སྐྱོང་བར་ཤོག །ཡིད་འོང་རྒྱལ་ཡུམ་ཕྱི་ཡི་རྣལ་འབྱོར་མ། །བཾ་ཡིག་ནང་གི་རྡོ་རྗེ་བཙུན་མོ་མཆོག །སེམས་ཉིད་སྟོང་གསལ་གསང་བའི་
མཁའ་སྤྱོད་ཡུམ། །རང་ཞལ་མཐོང་བའི་རྩེ་དགས་རོལ་པར་ཤོག །སྣོད་ཀྱི་འཇིག་རྟེན་ཨེ་ཡིག་གཞལ་མེད་ཁང་། །བཅུད་ཀྱི་སེམས་ཅན་བཾ་ཡིག་རྣལ་འབྱོར་མ། །
ཟུང་འཇུག་བདེ་བ་ཆེན་པོའི་ཏིང་འཛིན་གྱིས། །ཅིར་སྣང་དག་པའི་སྣང་བར་འཆར་བར་ཤོག །དེ་ལྟར་ཕྱོགས་དང་ཟླ་བའི་རྣལ་འབྱོར་གྱིས། །ནམ་ཞིག་དུས་ན་དགའ་
མ་བྱུ་རུའི་མདོག །ལི་ཁྲིའི་སྐྲ་གྲོལ་དམར་སེར་མིག་གཡོ་མས། །མངོན་སུམ་རིག་འཛིན་གྲོང་དུ་འཁྲིད་པར་ཤོག །སིནྡྷཱར་ལངྐ་ལི་ཡི་སྡོང་བུར་བཅས། །རོ་ལྡན་

གནས་སུ་བསྒྲུབས་ཤིང་ཡུལ་ཀུན་ཏུ། །ཉུལ་བས་གང་གི་མཛོད་སྤུར་འཁྱིལ་རིས་ཅན། །འཕོས་པའི་མཛེས་མས་མཁའ་སྤྱོད་འཁྲིད་པར་ཤོག །ནང་གི་ཕག་མོས་གཟུང་
འཛིན་འཁྲི་ཤིང་བཅོམ། །མཆོག་གི་དྷ་ཏཱིར་བཞུགས་པའི་གར་མཁན་མ། །ཚངས་པའི་སྒོ་ནས་སྤྲིན་ལམ་དབྱིངས་སུ་འཐོན། །ཁྲག་འཐུང་དཔའ་བོར་འཁྱུད་ཅིང་རོལ་པར་
ཤོག ༑ལྟེ་བའི་པདྨོར་རླུང་ལྔའི་ཏི་ལ་ཀ །རྩེ་གཅིག་བསྒོམས་པའི་ཁ་སྦྱོར་རྣལ་འབྱོར་གྱིས། །ལུས་སེམས་རྩ་ལ་དྲི་བཞོན་ཞུགས་པ་ཡིས། །བདེ་བ་མཆོག་གིས་བདག་
རྒྱུད་ཚིམ་པར་ཤོག །ཐ་མལ་འོད་ཀྱི་གཏུམ་མོ་མཛེས་ལྡན་མ། །དྷ་ཏཱིར་འཛུམ་དཀར་བཞད་པའི་རོལ་རྩེད་ཀྱིས། །ཧཾ་ཡིག་གཞོན་ནུ་ཡོངས་སུ་མཉེས་བྱས་ནས། །ཟུང་
འཇུག་བདེ་བ་ཆེན་པོའི་ས་ཐོབ་ཤོག །སྐྱེ་འགག་གནས་གསུམ་བྲལཾ་བ་གདོད་མའི་གཤིས། །སྟོང་གསལ་བརྗོད་དུ་མེད་པ་གཉུག་མའི་ངང་། །ཟུང་འཇུག་བློ་འདས་རང་
སེམས་རྣལ་འབྱོར་མར། །རང་ངོ་ཤེས་ནས་རྟག་ཏུ་སྐྱོང་བར་ཤོག །རྩ་རླུང་ཐིག་ལེ་ཨེ་ཝཾ་དབྱིངས་སུ་ཐིམ། །སེམས་ཉིད་བདེ་ཆེན་ཆོས་སྐུའི་དཔལ་ཐོབ་ནས། །བགྲང་ཡས་

༄༅། །གཟུགས་སྐུའི་རྣམ་རོལ་དཔག་མེད་ཀྱིས། །ནམ་མཁའི་མཐའ་ཀླས་འགྲོ་འདི་སྐྱོང་བར་ཤོག །སྔོན་འགྲོ་གཏོར་མ་ཆུ་ཆང་གིས་སྦྱངས་ལ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ།
ཨོ་གྲྀཧྣ་གྲྀཧྣ་ཧཱུཾ་ཧཱུཾ་ཕཊ། ཨོ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝཱན་བི་ཛྲ་རཱ་ཛ་ཧཱུྃ་ཧཱུྃ་ཕཊ་ཀྱིས་བསང་། ཨོཾ་སྭ་བྷཱ་ཝ་ཤུདྡྷསརྦ་དྷརྨཱཿ སྭ་བྷཱ་ཝ་ཤུདྡྷོཉཧཾ་
གིས་སྦྱངས། ཨོཾ་ཨཱཿཧཱུྃ་ཧ་ཧོ་ཧྲཱི༔ དང་ལག་པ་གཡས་གཡོན་དབུས་གསུམ་བསྟན་པ་དང་བྱ་ཁྱུང་གི་ཕྱག་རྒྱས་བྱིན་གྱིས་བརླབས། སླར་ཡང་། ཨོཾ་ཨཱ༔ཧཱུྃ་ལན་གསུམ། དེ་ནས་མཁའ་འགྲོ་སྤྱི་གཏོར་ནི། ཕོ་ཞེས་
དང་༑ ཨོཾ་བཛྲ་ཨཱ་ར་ལི་ཧོ༔ ཛཧཱུྃ་བཾ་ཧོ༔ བཛྲ་ཌཱ་ཀི་ནཱི་ས་མ་ཡ་སྟྭཾ། དྲི་ཤྱ་ཧོ༔ ཞེས་བརྗོད་དེ། རང་གི་སྙིང་གའི་ས་བོན་གྱི་འོད་ཟེར་གྱིས་འཛམ་བུའི་གླིང་ན་གདོད་
ནས་གྲུབ་པའི་དུར་ཁྲོད་བརྒྱད་མདུན་གྱི་ནམ་མཁར་བྱོན་པར་བསམས་ལ། དེ་རྣམས་ལ་གཏོར་མ་ཕུལ་བར་བསམས་ཏེ། ཐལ་མོ་ཁ་གྱེན་དུ་ཕྱེ་ལ། ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡཀྵ།
རཀྵ་ས། བྷུ་ཏ། པྲེ་ཏ། པི་ཤཱ་ཙ། ཨུན་ད། ཨ་པསྨ་ར། ཌཱ་ཀ་ཌཱ་ཀི་ནྱཱ་ད་ཡ། ཨི་མཾ་བ་ལིཾ་གྲྀཧྣནྟུ། ས་མ་ཡ་རཀྵནྟུ། མ་མ་སརྦ་སིདྡྷཾ། མེ་པྲ་ཡ་ཙྪནྟུ།

ཡ་ཐཻ་ཐཾ། ཡ་ཐཻཥྚཾ། བྷུཉྫ་ཐ། ཛི་གྷ་ཐ། པི་བ་ཐ། མཱ་ཏི་ཀྲ་མ་ཐ། མ་མ་སརྦ་ཀཱརྻ། སཧཱུ་ཁཾ་བི་ཤུདྡྷ་ཡེ། ས་ཧཱ་ཡི་ཀཱ་བྷ་ཝནྟུ། ཧཱུཾ་ཧཱུྃ་ཕཊ་ཕཊ་སྭཱ་ཧཱ། 
ཞེས་ལན་གསུམ་གྱིས་ཕུལ། ཨོཾ་ཨཱརྒྷཾ་སྭཱ་ཧཱ། ཨོཾ་པདྱཾ་སྭཱ་ཧཱ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཿཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུྃ། ཨོཾ་བཛྲ་གནྡྷེ་ཨཱཿཧཱུཾ། ཨོཾ་བཛྲ་ནེ་ཝི་དྱེ་
ཨཱཿཧཱུཾ། ཨོཾ་བཛྲ་ཤཔྟ་ཨཱཿཧཱུཾ། གིས་མཆོད། ནང་མཆོད་ཕུལ་ཏེ། ཨོཾ་ཨཱཿཧཱུྃ། སངས་རྒྱས་མཁའ་འགྲོ། རྡོ་རྗེ་མཁའ་འགྲོ། རིན་ཆེན་མཁའ་འགྲོ། པདྨ་མཁའ་འགྲོ།
སྣ་ཚོགས་མཁའ་འགྲོ་ལ་སོགས་པ་གནས་གསུམ་གྱི་དཔའ་བོ་དང་མཁའ་འགྲོ་མ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་བརྗོད། དྲིལ་བུ་ཆིག་བརྡུང་བྱ་ཞིང་། ལྷ་ཡི་
ཚོགས་རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི་ཚོགས་རྣམས་མ་ལུས་དང་། །འབྱུང་པོའི་
ཚོགས་རྣམས་མ་ལུས་དང་། །ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །སྨྱོ་བྱེད་ཚོགས་རྣམས་མ་ལུས་དང་། །རྗེད་བྱེད་ཚོགས་

༄༅། །རྣམས་མ་ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །དེ་ལ་སོགས་ཏེ་འབྱུང་པོའི་ཚོགས། །མ་ལུས་
པ་ནི་ཐམས་ཅད་དག །འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་བཞེས་པ་
རྣམས༑ །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡིས། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཚོགས་རྣམས་
འཇོམས༑ །རྣལ་འབྱོར་ལས་ལ་འབྲས་བུ་སྟེར་མཛད་ཅིང་། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་
བསྟོད་༑ །སྡེ་བརྒྱད་བཙུན་མོ་སྲས་དང་གཡོག་བཅས་ཀྱིས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་
ཚེ་དང་དབང་ཕྱུག་དང་། །དཔལ་དང་གྲགས་དང་བསྐལ་བ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་

བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་
མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་
དང་༑ །བདེ་ལེགས་ཐམས་ཅད་འབྱུང་བ་ཡི། །ཡིད་ལ་འདོད་པ་ཀུན་འགྲུབ་ཤོག །དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་
དང་མཉམ་པའི་སེམས་ཅན་ཐམས་ཅད་ཀྱི་དོན་དུ། ཕྱག་རྒྱ་ཆེན་པོ་མཆོག་གི་དངོས་གྲུབ་རྗེ་བཙུན་རྡོ་རྗེ་རྣལ་འབྱོར་མའི་གོ་འཕང་ཐོབ་པར་བྱ་བའི་ཕྱིར་དུ། རྗེ་བཙུན་རྡོ་
རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་བསྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན་དཀར་ཕྱོགས་ལ་མངོན་པར་དགའ་བའི་སྲུང་མ་ཁྱད་
པར་ཅན་ཁྱེད་རྣམས་ཀྱིས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་བར་ཆད་ཐམས་ཅད་བསྲུང་བ་དང་།

༄༅། །དེ་ནས་ཀྱང་བདག་ཅག་རྣལ་འབྱོར་པ་འཁོར་དང་བཅས་པ་བྱང་ཆུབ་མ་ཐོབ་ཀྱི་བར་གྱི་བར་ཆད་ཐམས་ཅད་བསྲུང་བ་དང་། བྱང་ཆུབ་སྒྲུབ་པའི་
གྲོགས་མཛད་དུ་གསོལ། གང་དག་ནག་པོའི་ཕྱོགས་སུ་གྱུར་པ་གསང་སྤྱོད་བལྟ་བར་མི་དབང་བའི་བགེགས་དང་ལོག་པར་འདྲེན་པ་ཐམས་ཅད་སའི་ཕྱོགས་འདིར་མ་
གནས་པར་གཞན་དུ་སོང་ཞིག །ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲྀཧྣ་གྲྀཧྣ་ཧཱུྃ་ཧཱུྃ་ཕཊ། ༀ་གྲྀཧྣ་པཱ་ཡ་གྲྀཧྣ་པཱ་ཡ་ཧཱུྃ་ཧཱུྃ་ཕཊ། ཨོཾ་ཨཱཿན་ཡ་ཧོ༔བྷ་ག་ཝཱན་བིཛྲ་རཱ་ཛ་ཧུཾ་
ཧཱུྃ་ཕཊ། ལན་གསུམ་བརྗོད་ཅིང་རྡོ་རྗེ་དྲིལ་བུ་གསོར་དཀྲོལ་དྲག་ཏུ་བྱ། གཏོར་མ་ཕྱིར་ས་གཙང་སར་དོར། གནས་དང་མཆོད་པའི་ཡོ་བྱད་བྱིན་གྱིས་བརླབས་པ་ནི། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོ་གྲྀཧྣ་གྲྀཧྣ་
ཧུཾ་ཧཱུྃ་ཕཊ། ༀ་གྲྀཧྣ་པཱ་ཡ་གྲྀཧྣ་པཱ་ཡ་ཧཱུྃ་ཧཱུྃ་ཕཊ། ཨོཾ་ཨཱན་ཡ་ཧོབྷ་ག་ཝཱན་བིཛྲ་རཱ་ཛ་ཧཱུྃ་ཧཱུྃ་ཕཊ། ཀྱིས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨཱཿ སྭ་བྷ་ཝ་ཤུདྡྷོཉཧཾ་གིས་སྦྱངས།
སྟོང་པའི་ངང་ལས་གནས་ཁང་བྷྲཱུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ། རྟ་བབས་བཞིས་མཛེས་པ། རྒྱན་ཐམས་ཅད་ཀྱིས་བརྒྱན་

པ༑ མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་བཟང་ཤིང་རྒྱ་ཆེ་བ། དྭངས་ཤིང་ཐོགས་པ་མེད་པ།
ས་དང་ནམ་མཁའ་བར་སྣང་ཐམས་ཅད་གང་བ། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་བླ་མ་
དང་རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་ཨརྒྷཾ་ཨཱཧཱུཾ། ཨོཾ་པཱདྱཾ་
ཨཱཿཧཱུཾ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཿཧཱུཾ། ཨོཾ་བཛྲ་ཨཱ་ལོ་ཀེ་ཨཱཿཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝི་དྱེ་ཨཱཧཱུཾ། ཨོཾབཛྲ་ཤབྡ་ཨཱཿཧཱུྃ། ཞེས་ཕྱག་རྒྱ་དང་
བཅས་པས་བྱིན་གྱིས་བརླབས། ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཅས་ལ། ཨོཾ་བཛྲ་སྥ་ར་ཎ་ཁམ་ཞེས་པས་མང་པོར་སྤེལ། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་

༄༅། །ཀཱེ་ཏྲ་པྲ་ཙ་ལི་ཏེ། པྲཛྙཱ་པཱ་ར་མི་ཏ་ན་ད་སཾ་བྷ་ཝེ་ཏ། བཛྲ་དྷརྨཱ་ཧྲི་ད་ཡ་ནི་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨཱ་ཁཾ་སྭཱ་ཧཱ་ཞེས་ལན་གསུམ་བརྗོད་པས། དང་པོས་མཆོད་ཡུལ་རྣམས་
མདུན་གྱི་ནམ་མཁར་སྤྱན་དྲངས། གཉིས་པས་དེ་དག་གིས་གནས་ཁང་བྱིན་གྱིས་བརླབ། གསུམ་པས་མཆོད་པ་བྱིན་གྱིས་བརླབ་པར་བསམ་ལ་རོལ་ཆེན་བྱ། དེ་ནས་མཎྜལ་ཞུ་འབུལ་སྤྱི་ལྟར་བྱས་ལ། སྐྱབས་འགྲོ་སེམས་བསྐྱེད་ཧེ་རུ་ཀའི་
བསྒོམ་བཟླས་བདེ་མཆོག་ལྟར་བྱས་པས་རྒྱུད་སྦྱངས། བདག་བསྐྱེད་རྫོགས་པ་བཟླས་པ་ལ་ཐུག་གི་བར་དུ་སྒྲུབ་ཐབས་ཀྱི་ངག་འདོན་ལྟར་ཉམས་སུ་བླངས། ཞེས་གསུངས་པས་སྐྱབས་ཡུལ་གསལ་བཏབ་ལ། བདག་དང་འགྲོ་བ་ནམ་
མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །
རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་
ལན་བདུན་སོགས་བརྗོད། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་

གསོལ༑ ཞེས་ཚར་གཅིག་བརྗོད། བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་ལ། སེམས་ཅན་ཐམས་ཅད་སྲིད་པའི་སྡུག་བསྔལ་གྱི་རྒྱ་མཚོ་ཆེན་པོ་ལས་
བསྒྲལ་བར་བྱ། དེའི་ཆེད་དུ་རྡོ་རྗེ་རྣལ་འབྱོར་མའི་ལམ་གྱི་རིམ་པ་ཟབ་མོ་ཉམས་སུ་བླང་བར་བྱའོ། །ཞེས་ལན་གསུམ་བརྗོད། རང་གི་སྤྱི་བོར་པདྨ་དང་ཟླ་བའི་སྟེང་དུ་སྐད་ཅིག་
གིས་བཅོམ་ལྡན་འདས་རྡོ་རྗེ་སེམས་དཔའ་དཔལ་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། རུས་པའི་རྒྱན་
དྲུག་གིས་བརྒྱན་ཅིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རང་འདྲའི་རིགས་བདག་གི་དབུ་རྒྱན་ཅན། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་
གུག་དང་ཐོད་པ་འཛིན་པ། ཕྱག་རྒྱ་ལྔས་བརྒྱན་པ་དང་མཉམ་པར་སྦྱོར་བའི་ཡབ་ཀྱི་ཐུགས་ཀར་ཟླ་བའི་སྟེང་དུ་ཧཱུྃ་དཀར་པོ་དེ་ལས་འོད་ཟེར་འཕྲོས་ཕྱོགས་བཅུའི་དེ་བཞིན་
གཤེགས་པ་ཐམས་ཅད་ཀྱི་ཐུགས་ཀྱི་སྙིང་པོ་ཡེ་ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་ཐིམ། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་ཚེ་འཁོར་བ་ཐོག་མ་

༄༅། །མེད་པ་ནས་བསགས་པའི་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་རྩ་བ་ནས་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་ཧཱུྃ་ལས་
བདུད་རྩི་བབས། ཡབ་ཀྱི་སྐུ་གང་། རྡོ་རྗེའི་ལམ་བརྒྱུད། ཡུམ་གྱི་པདྨར་བབས། ཡུམ་གྱི་སྐུ་གང་། ཡབ་ཡུམ་གཉིས་ཀའི་སྐུ་ཐམས་ཅད་ལས་བདུད་རྩིའི་རྒྱུན་
བབས༑ བདག་གི་སྤྱི་གཙུག་ནས་ཞུགས་པས་ལས་ངན་སྡིག་སྒྲིབ་ཐམས་ཅད་དུད་ཁུ་དང་རྣག་ཁྲག་གི་རྣམ་པས་བཤང་གཅི་གཉིས་དང་། རྐང་མཐིལ་གཉིས་ནས་འཐོན་
ཤུལ་ཐམས་ཅད་བདུད་རྩི་དཀར་པོས་ཁེངས་པར་གྱུར་པར་བསམས་ལ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏེ་ནོ་པ། ཏིཥྛ་དྲི་ལྷོ་མེ་བྷ་ཝ། སུ་ཏོཥྱོ་
མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲི་ཡཿ ཀུ་རུ་ཧཱུྃ་ཧ་ཧ་ཧ་ཧ་ཧོ༔ བྷ་ག་ཝཱན་བཛྲ་ཧེ་རུ་ཀ་
མཱ་མེ་མུཧྣ ཧེ་རུ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱ༔ཧཱུྃ་ཕཊ། ཉི་ཤུ་རྩ་གཅིག་བཟླ། བདག་ནི་མི་ཤེས་རྨོངས་པ་སྟེ། །དམ་ཚིག་ལས་ནི་འགལ་ཞིང་ཉམས། །བླ་མ་

མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །སྐུ་གསུང་ཐུགས་རྩ་བ་
དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་རྩ་བ་ནས་བྱང་ཞིང་དག་པར་བྱིན་གྱིས་བརླབ་ཏུ་
གསོལ༑ ཞེས་གསོལ་བ་བཏབ་པས་རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་སྟེ་སྤྱི་བོ་ནས་རང་ལ་ཐིམ་པས་རང་གི་ལུས་ཤེལ་སྒོང་གཡའ་དག་པ་ལྟ་བུར་གྱུར། བླ་མའི་རྣལ་
འབྱོར་ནི། མདུན་གྱི་ནམ་མཁར་སེངྒེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ། རྩ་བའི་བླ་མ་རྗེ་བཙུན་རྡོ་རྗེ་ཆོས་ཀྱི་རྣམ་པ་ཅན། སྐུ་
མདོག་དམར་པོ་ཞལ་གཅིག་ཕྱག་གཉིས་ཀྱི། གཡས་པས་བདེ་སྟོང་གི་སྒྲ་སྒྲོག་པའི་ཌཱ་མ་རུ་འཁྲོལ་བ། གཡོན་པས་ཐོད་པ་བདུད་རྩིས་གང་བ་ཐུགས་ཀར་འཛིན་པ།
གྲུ་མོ་གཡོན་ན་ཁ་ཊཾ་ག་བསྣམས་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རུས་པའི་རྒྱན་དྲུག་གིས་བརྒྱན་ཅིང་། གཞོན་ནུ་ལང་ཚོ་དར་ལ་བབས་པ། 

༄༅། །སྐྱབས་གནས་ཀུན་འདུས་ཀྱི་ངོ་བོར་གྱུར། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་ཕྱག་འཚལ་ཞིང་སྐྱབས་སུ་མཆིའོ། །བདག་གི་
རྒྱུད་བྱིན་གྱིས་བརླབ་ཏུ་གསོལ། ཞེས་ལན་གསུམ་སོགས་གསོལ་བ་བཏབ་པས། བླ་མ་འོད་དུ་ཞུ་ནས་སྤྱི་བོ་ནས་རང་ལ་ཐིམ་པས་རང་གི་སྙིང་གར་ཨེ་ཨེ་ལས་ཆོས་འབྱུང་དམར་པོ་གྲུ་
གསུམ་ཉིས་བརྩེགས་ཀྱི་ནང་དུ་ཨ་ལས་ཟླ་བའི་དཀྱིལ་འཁོར་གྱི་དབུས་སུ་བཾ་ཡིག་དམར་པོའི་མཐར་གཡོན་སྐོར་དུ། ཨོ་ཨོ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་
ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་པའི་སྔགས་ཕྲེང་ཁ་དོག་དམར་པོས་བསྐོར་བ་ལས་འོད་ཟེར་འཕྲོས། ལུས་ཐམས་ཅད་གང་། ལུས་
ངག་ཡིད་གསུམ་གྱི་སྡིག་སྒྲིབ་དག །ལུས་འོད་ཀྱི་གོང་བུར་གྱུར། དེ་ཡོངས་སུ་གྱུར་པ་ལས། རང་ཉིད་རྗེ་བཙུན་རྡོ་རྗེ་རྣལ་འབྱོར་མའི་སྐུར་གྱུར་པ་ནི། སྣ་ཚོགས་
པདྨ་དང་ཉི་མའི་གདན་ལ་ཞབས་གཡས་བརྐྱང་བས་དུས་མཚན་མ་དམར་མོའི་ནུ་མའི་སྟེང་ནས་མནན་པ། གཡོན་བསྐུམ་པས་འཇིགས་བྱེད་ནག་པོའི་མགོ་བོ་རྒྱབ་ཏུ་བལྟབ་

ནས་མནན་པ། སྐུ་མདོག་དམར་མོ་བསྐལ་པའི་མེ་ལྟ་བུའི་གཟི་བརྗིད་ཅན་ཞལ་གཅིག་ཕྱག་གཉིས་སྤྱན་གསུམ་དག་པ་མཁའ་སྤྱོད་དུ་གཟིགས་པ། ཕྱག་གཡས་པས་རྡོ་
རྗེས་མཚན་པའི་གྲྀ་གུག་ཐུར་དུ་བརྐྱངས་ནས་འཛིན་པ། གཡོན་པས་ཐོད་པ་ཁྲག་གིས་གང་བ་སྟེང་ཕྱོགས་སུ་བཟུང་ནས་ཞལ་གྱེན་དུ་ཕྱོགས་པས་གསོལ་པ། ཕྲག་པ་
གཡོན་པར་རྡོ་རྗེས་མཚན་པའི་ཁ་ཊྭཱཾ་ག་ལ་ཌཱ་མ་རུ་དང་། དྲིལ་བུ་དང་། འཕན་རྩེ་གསུམ་པ་འཕྱངས་བཞིན་པ་བསྣམས་པ། དབུ་སྐྲ་ནག་པོ་སིལ་བུར་གྱུར་པས་སྐུ་སྐེད་
ཡན་ཆད་ཁེབས་པ། ལང་ཚོ་དར་ལ་བབས་ཤིང་འདོད་པའི་ནུ་འབུར་རྒྱས་པ། བདེ་བ་བསྐྱེད་པའི་ཉམས་ཅན་མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་
ཅན༑ གཅེར་བུ་ཕྱག་རྒྱ་ལྔས་བརྒྱན་པ། རྣམ་སྣང་གི་ཅོད་པན་ཅན་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །དེའི་གནས་རྣམས་སུ་ཟླ་བའི་དཀྱིལ་འཁོར་གྱི་
སྟེང་དུ། ལྟེ་བར་ཨོཾ་བཾ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོཾ་སྔོན་མོ་གཤིན་རྗེ་མ། ཁར་ཧྲི་མོ་དཀར་མོ་རྨོངས་བྱེད་མ། དཔྲལ་བར་ཧྲི་ཧྲི་སེར་མོ་སྐྱོད་བྱེད་མ། 

༄༅། །སྤྱི་གཙུག་ཏུ་ཧཱུྃ་ཧཱུྃ་ལྗང་ཁུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎཱ་ཀཱའི་ངོ་བོ་གྱུར། སྙིང་གའི་སྔགས་ཕྲེང་ལས་འོད་ཟེར་འཕྲོས་ཏེ། བ་
སྤུའི་བུ་ག་ནས་ཕར་སོང་། རིགས་དྲུག་གི་སེམས་ཅན་ཐམས་ཅད་ལ་ཕོག་པས། སྡིག་སྒྲིབ་བག་ཆགས་དང་བཅས་པ་སྦྱངས། དེ་ཐམས་ཅད་རྡོ་རྗེ་རྣལ་འབྱོར་མའི་སྐུར་
གྱུར་༑ འབར་བའི་ཕྱག་རྒྱ་དཔྲལ་བའི་དབུས་སུ་གཡོན་སྐོར་དུ་ལན་གསུམ་བསྐོར་ཞིང་ངག་ཏུ། ཕོ། རང་གི་སྙིང་གའི་བཾ་ཡིག་ལས་འོད་ཟེར་འཕྲོས་པས། འོག་མིན་ནས་རྗེ་བཙུན་རྡོ་རྗེ་རྣལ་འབྱོར་
མ་ལ་ཕྱོགས་བཅུའི་དཔའ་བོ་དང་རྣལ་འབྱོར་མ་ཐམས་ཅད་ཀྱིས་བསྐོར་བ་དང་འགྲོ་བ་རྣལ་འབྱོར་མར་གྱུར་པ་ཐམས་ཅད་ཀྱང་བདག་ཉིད་ལ་ཐིམ་པར་གྱུར། ཛཧཱུྃ་བཾ་ཧོ༔
ཞེས་པ་དང་། པད་སྐོར་གྱི་མཐར་འཁྱུད་པའི་ཕྱག་རྒྱ་བྱས་ལ། ཨོ་ཡོ་ག་ཤུདྡྷསརྦ་དྷརྨཱཿཡོ་ག་ཤུདྡྷོཉ་ཧཾ། ཞེས་བརྗོད། རང་གི་སྙིང་གར་ཆོས་འབྱུང་གྲུ་གསུམ་དམར་པོ་ཉིས་བརྩེགས་ཀྱི་ནང་
དུ་ཟླ་བའི་དཀྱིལ་འཁོར་གྱི་དབུས་སུ་བཾ་ཡིག་ལ་སྔགས་ཕྲེང་ཁ་དོག་དམར་པོས་གཡོན་དུ་བསྐོར་བ་ལས་འོད་ཟེར་དམར་པོ་དཔག་ཏུ་མེད་པ་འཕྲོས། སེམས་ཅན་ཐམས་

ཅད་ཀྱི་སྡིག་སྒྲིབ་སྦྱངས། སངས་རྒྱས་ཐམས་ཅད་མཆོད། དེ་རྣམས་ཀྱི་བྱིན་རླབས་ནུས་མཐུ་འོད་ཟེར་དམར་པོའི་རྣམ་པར་སྤྱན་དྲངས། སྔགས་ཕྲེང་ལ་ཐིམ་པས་རྒྱུད་
བྱིན་གྱིས་བརླབ་པར་གྱུར། ཨོཾ་ཨོ་ཨོ། སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་སྭཱ་ཧཱ། ཞེས་བརྒྱ་རྩ་ལ་སོགས་པ་བཟླས།
སྙིང་གའི་ཆོས་འབྱུང་ཟླ་བ་ཡིག་འབྲུ་དང་བཅས། བདེ་བ་བསྐྱེད་པར་འདོད་ན་གསང་གནས་དང་། མི་རྟོག་པ་བསྐྱེད་པར་འདོད་ན་ལྟེ་བར་ཕབས་ཏེ། མདུན་རྒྱབ་སྤངས་པའི་གྲྭ་བཞིར་དགའ་བ་འཁྱིལ་རེ་གཡོན་སྐོར་དུ་འཁོར་བ་དང༌།
སྔགས་ཕྲེང་ལན་གསུམ་མམ་བདུན་ལ་སོགས་པ་ཀློག་པའི་ཚུལ་དུ་སེམས་གཏད་ནས། རླུང་ཁ་སྦྱོར་ཅི་ཐུབ་འཛིན། རང་གི་སྨིན་མཚམས་དང་། གསང་གནས་སུ་དགའ་འཁྱིལ་གཡོན་སྐོར་དུ་ཤུགས་དྲག་ཏུ་འཁོར་བ་ལ་སེམས་གཏད་ནས་
རླུང་ཁ་སྦྱར་བཟུང་། དགའ་འཁྱིལ་གཉིས་མཐར་སྙིང་གའི་བཾ་ཡིག་ལ་ཐིམ་པར་བསམ་མོ། །དེ་ནས་མདུན་གྱི་ནང་མཆོད་དང་མཉྫིའི་སྟེང་གི་གསུང་བདུད་རྩིའི་དཀྱིལ་འཁོར་ལ་དམིགས་ཏེ། ཨོཾ་སུམྦྷ་ནི་སུམྦྷ་ཧཱུཾ་ཧཱུཾ་ཕཊ། ཨོཾ་
གྲྀཧྣ་གྲྀཧྣ་ཧཱུཾ་ཧཱུཾ་ཕཊ། ཨོ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝན་བཛྲ་རཱ་ཛ་ཧཱུྃ་ཧཱུྃ་ཕཊ། ཀྱིས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་བྷ་ཝ་ཤུདྡྷོཉ་ཧཾ་

༄༅། །གིས་སྦྱངས། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་
བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱཿཧཱུྃ་ཧ་ཧོ༔ཧྲཱི༔ ཞེས་ཕྱག་རྒྱ་བཅས་པས་ལན་གསུམ་བརྗོད། དེ་ནས་དཀྱིལ་འཁོར་གསུམ་ཆར་དམིགས་ཏེ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོ་
གྲྀཧྣ་གྲྀཧྣ་ཧུཾ་ཧཱུྃ་ཕཊ། ཨོ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝན་བཛྲ་རཱ་ཛ་ཧཱུྃ་ཧཱུྃ་ཕཊ། ཀྱིས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་བྷ་ཝ་
ཤུདྡྷོཉ་ཧཾ་གིས་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར། རཾ་ལས་མེའི་དཀྱིལ་འཁོར། ཝཾ་ལས་ཆུའི་དཀྱིལ་འཁོར། ལོ་ལས་སའི་དཀྱིལ་འཁོར། སུཾ་
ལས་རི་རབ་ཀྱི་སྟེང་དུ། ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་བདུད་རྩིས་ལྔས་ཡོངས་སུ་གང་བའི་སྟེང་དུ། ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པ།
དེ་ལས་འོད་ཟེར་ཕྱོགས་བཅུར་འཕྲོས་པས། འོག་རྡོ་རྗེའི་ས་གཞི། འཁོར་ཡུག་རྡོ་རྗེའི་རྭ་བ་དང་དྲ་བ། སྟེང་རྡོ་རྗེའི་གུར་དང་བླ་བྲེ། ཕྱི་རོལ་ཐམས་ཅད་མདའི་དྲ་བ་

དང་ཡེ་ཤེས་ཀྱི་མེ་རི་རབ་ཏུ་འབར་བ་དང་བཅས་པའི་ནང་དུ། དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་དབུས་སུ་ཨེ་ཨེ་ལས་ཆོས་འབྱུང་དམར་པོ་གྲུ་གསུམ་ཉིས་
བརྩེགས་ཀྱི་ནང་དུ་ཟླ་བའི་དཀྱིལ་འཁོར་གྱི་དབུས་སུ་བཾ་ཡིག་དམར་པོའི་མཐར་གཡོན་སྐོར་དུ། ཨོཾ་ཨོ་ཨོ། སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞཱ་ནཱི་ཡེ། བཛྲ་བེ་རོ་ཙ་ནཱི་
ཡེ༑ ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་སྭཱ་ཧཱ། ཞེས་པའི་སྔགས་ཕྲེང་ཁ་དོག་དམར་པོས་བསྐོར་བ་ལས་འོད་ཟེར་འཕྲོས། འཕགས་པ་མཆོད་སེམས་ཅན་གྱི་དོན་བྱས། ཚུར་
འདུས་ཡིག་འབྲུ་རྣམས་ལ་ཐིམ་པ་ཡོངས་སུ་གྱུར་པ་ལས། རྗེ་བཙུན་རྡོ་རྗེ་རྣལ་འབྱོར་མའི་སྐུར་གྱུར་པ་ནི། སྣ་ཚོགས་པདྨ་དང་ཉི་མའི་གདན་ལ་ཞབས་གཡས་བརྐྱང་བས་
དུས་མཚན་མ་དམར་མོའི་ནུ་མའི་སྟེང་ནས་མནན་པ། གཡོན་བསྐུམ་པས་འཇིགས་བྱེད་ནག་པོའི་མགོ་བོ་རྒྱབ་ཏུ་བལྟབ་ནས་མནན་པ། སྐུ་མདོག་དམར་མོ་བསྐལ་པའི་
མེ་ལྟ་བུའི་གཟི་བརྗིད་ཅན། ཞལ་གཅིག་ཕྱག་གཉིས་སྤྱན་གསུམ་དག་པ་མཁའ་སྤྱོད་དུ་གཟིགས་པ། ཕྱག་གཡས་པས་རྡོ་རྗེས་མཚན་པའི་གྲྀ་གུག་ཐུར་དུ་བརྐྱངས་ནས་

༄༅། །འཛིན་པ། གཡོན་པས་ཐོད་པ་ཁྲག་གིས་གང་བ་སྟེང་ཕྱོགས་སུ་བཟུང་ནས་ཞལ་གྱེན་དུ་ཕྱོགས་པས་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་
ཊྭཾ་ག་ལ་ཌ་མ་རུ་དང་དྲིལ་བུ་དང་འཕན་རྩེ་གསུམ་པ་འཕྱངས་བཞིན་པ་བསྣམས་པ། དབུ་སྐྲ་ནག་པོ་སིལ་བུར་གྱུར་པས་སྐུ་སྐེད་ཡན་ཆད་ཁེབས་པ། ལང་ཚོ་དར་ལ་
བབས་ཅིང་འདོད་པའི་ནུ་འབུར་རྒྱས་པ། བདེ་བ་བསྐྱེད་པའི་ཉམས་ཅན། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་
ལྔས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །དེ་ནས་འབར་བའི་ཕྱག་རྒྱ་སྨིན་མཚམས་སུ་གཡོན་སྐོར་དུ་ལན་གསུམ་བསྐོར་ཞིང་ངག་ཏུ། ཕོ་རང་གི་ཐུགས་ཀའི་ཛཾ་ཡིག་
ལས་འོད་ཟེར་འཕྲོས་པས། འོག་མིན་ནས་རྗེ་བཙུན་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མའི་ཚོགས་དཔག་ཏུ་མེད་
པས་བསྐོར་བ་ཨོཾ་བཛྲ་ས་མཱ་ཛཿ ཞེས་སྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་པར་ཐིམ། པད་སྐོར་གྱི་མཐར་འཁྱུད་པའི་ཕྱག་རྒྱ་བཅས་ལ། ཨོ་ཡོ་ག་ཤུདྡྷསརྦ་དྷརྨཡོ་ག་ཤུདྡྷོཉ་ཧཾ།

དེའི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ། ལྟེ་བར་ཨོ་བཾ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོ་སྔོན་མོ་གཤིན་རྗེ་མ། ཁར་ཧྲི་མོ་དཀར་མོ་རྨོངས་བྱེད་མ།
དཔྲལ་བར་ཧྲི་ཧྲི་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀཱའི་ངོ་བོར་གྱུར། སླར་ཡང་རང་གི་
ཐུགས་ཀ་ནས་འོད་ཟེར་འཕྲོས་པས། དབང་གི་ལྷ་དཔལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་ནམ་མཁར་ཨོཾ་བཛྲ་ས་མཱ་ཛ༔ ཞེས་པས་སྤྱན་
དྲངས༑ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས། ཇི་ལྟར་
བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་
ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་

༄༅། །བརྒྱན༑ སླར་ཡང་ཐུགས་ཀ་ནས་འོད་ཟེར་འཕྲོས་པས། རྩ་བའི་བླ་མ་རྗེ་བཙུན་རྡོ་རྗེ་ཆོས་ཀྱི་རྣམ་པ་ཅན་ལ་བརྒྱུད་པའི་བླ་མ་དཔའ་བོ་དང་རྣལ་འབྱོར་
མའི་ཚོགས་ཀྱིས་བསྐོར་བ་མཆོད་པའི་ཡུལ་དུ་མདུན་གྱི་ནམ་མཁར། ཨོཾ་བཛྲ་ས་མཱ་ཛ༔ ཞེས་པས་ཚོགས་ཞིང་ཁྱད་པར་བ་སྤྱན་དྲངས་མདུན་གྱི་མཆོད་པ་རྣམས། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ།
ཨོ་གྲྀཧྣ་གྲྀཧྣ་ཧཱུྃ་ཧཱུྃ་ཕཊ། ༀ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝན་བཛྲ་རཱ་ཛ་ཧཱུྃ་ཧཱུྃ་ཕཊ། ཀྱིས་བསང་། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷ་ཝ་
ཤུདྡྷོཉ་ཧཾ་གིས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་
བསིལ༑ མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་དང་མཉམ་པར་གྱུར། ཨོཾ་
ཨརྒྷཾ་ཨཱཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝི་དྱེ་ཨཱཧཱུཾ། ཨོཾབཛྲ་ཤབྡ་

ཨཱཧཱུྃ་གིས་བྱིན་གྱིས་བརླབས་ལ། མཆོད་པ་འབུལ་བ་ནི་ཐལ་མོ་སྦྱར་ཏེ། སྟོང་གསུམ་འདི་འམ་སྟོང་གསུམ་གཞན་དག་ན། །ལྷ་རྫས་མཆོད་ཡོན་ཇི་སྙེད་ཡོད་པ་རྣམས། །བླ་མ་རྡོ་རྗེ་རྣལ་
འབྱོར་མ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་
ཡེ་ཨཱཧཱུྃ། སྟོང་གསུམ་འདི་འམ་སྟོང་གསུམ་གཞན་དག་ན། །ལྷ་རྫས་ཞབས་བསིལ་ཇི་སྙེད་ཡོད་པ་རྣམས། །བླ་མ་རྡོ་རྗེ་རྣལ་འབྱོར་མ་ལ་འབུལ། །ཐུགས་རྗེས་
འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་པཱ་དྱཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུྃ། སྟོང་གསུམ་འདི་འམ་
སྟོང་གསུམ་གཞན་དག་ན། །ལྷ་རྫས་མེ་ཏོག་ཇི་སྙེད་ཡོད་པ་རྣམས། །བླ་མ་རྡོ་རྗེ་རྣལ་འབྱོར་མ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོ་
སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནཱི་ས་པ་རི་ཝཱ་ར་པུཥྤེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུྃ། སྟོང་གསུམ་འདི་འམ་སྟོང་གསུམ་གཞན་དག་ན། །ལྷ་རྫས་བདུག་

༄༅། །སྤོས་ཇི་སྙེད་ཡོད་པ་རྣམས། །བླ་མ་རྡོ་རྗེ་རྣལ་འབྱོར་མ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་
གི་ནཱི་ས་པ་རི་ཝཱ་ར་དྷ་པེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུྃ། སྟོང་གསུམ་འདི་འམ་སྟོང་གསུམ་གཞན་དག་ན། །ལྷ་རྫས་མར་མེ་ཇི་སྙེད་ཡོད་པ་རྣམས། །
བླ་མ་རྡོ་རྗེ་རྣལ་འབྱོརཾ་མ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨཱ་ལོ་ཀེ་པྲ་ཏིཙྪ་པཱུ་ཛ་མེ་གྷ་ས་
མུ་དྲ་སྤ་ར་ཎ་ས་མ་ཡེ་ཨཱཧཱུྃ། སྟོང་གསུམ་འདི་འམ་སྟོང་གསུམ་གཞན་དག་ན། །ལྷ་རྫས་དྲི་ཆབ་ཇི་སྙེད་ཡོད་པ་རྣམས། །བླ་མ་རྡོ་རྗེ་རྣལ་འབྱོར་མ་ལ་འབུལ། །
ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་གནྡྷེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཿཧཱུྃ། སྟོང་གསུམ་
འདི་འམ་སྟོང་གསུམ་གཞན་དག་ན། །ལྷ་རྫས་ཞལ་ཟས་ཇི་སྙེད་ཡོད་པ་རྣམས། །བླ་མ་རྡོ་རྗེ་རྣལ་འབྱོར་མ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །

ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ནེ་ཝི་དྱེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུྃ། སྟོང་གསུམ་འདི་འམ་སྟོང་གསུམ་གཞན་དག་ན། །ལྷ་རྫས་
རོལ་མོ་ཇི་སྙེད་ཡོད་པ་རྣམས། །བླ་མ་རྡོ་རྗེ་རྣལ་འབྱོར་མ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་
ཝཱ་ར་ཤབྡ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སམ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ཏེ། པྲཛྙཱ་པཱ་ར་མི་ཏ་ན་
ད་སཾ་བྷ་ཝེ་ཏ་བཛྲ་དྷརྨ་ཧྲི་ད་ཡ་ནི་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། སྔགས་རྣམས་སོ་སོའི་ཕྱག་རྒྱ་དང་རོལ་མོར་བཅས་ཕུལ། གོས་ཟུང་ལ་དམིགས་ཏེ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་
གྲྀཧྣ་གྲྀཧྣ་ཧཱུྃ་ཧཱུྃ་ཕཊ། ༀ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝན་བཛྲ་རཱ་ཛ་ཧཱུྃ་ཧཱུྃ་ཕཊ་ཀྱིས་བསང་། ཨོཾ་སྭ་བྷཱ་ཝ་ཤུདྡྷསརྦ་དྷརྨཱཿསྭ་བྷཱ་ཝ་ཤུདྡྷོཉཧཾ་གིས་
སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ལྷའི་གོས་སྲབ་ལ་འཇམ་པ་ཡང་བ་དྭངས་ཤིང་ཐོགས་པ་མེད་པ་ཟུང་དུ་སྦྱར་བ་དང་ལྡན་པར་གྱུར། ཁ་དོག་བཟང་ཞིང་དྲི་ཞིམ་

༄༅། །རེག་ན་བདེ། །སྲབ་འཇམ་ཡང་མཛེས་ལྷ་ལས་བྱུང་བ་ཡི། །ན་བཟའ་མཆོག་འདི་རྡོ་རྗེའི་སྐུ་ལ་འབུལ། །བགྲེས་པ་མེད་པ་རྡོ་རྗེའི་སྐུ་ཐོབ་ཤོག །ཨོ་
སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་བཛྲ་ཝསྟྲ་ཡ་ཨཱཧཱུཾ། ཞེས་གོས་ཟུང་ཕུལ། དེ་ནས་སྙིང་ག་ནས་རིག་མ་བཅུ་དྲུག་སྤྲོས་ཏེ་དཀྱིལ་འཁོར་པ་རྣམས་མཆོད་པར་བསམ་ཞིང་། རྡོ་རྗེ་ལྷ་མོ་པི་ཝཾ་
མ༑ །སྟོན་ཀའི་མདོག་མཚུངས་པི་ཝཾ་ལག །པི་ཝཾ་སྒྲ་དང་དབྱངས་ལྡན་མ། །ནམ་མཁར་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་
ཝཱ་ར་ཨོཾ་བཛྲ་ཝཱི་ཎི་ཧུཾ་ཧཱུྃ་ཕཊ། རྡོ་རྗེ་ལྷ་མོ་གླིང་བུ་མ། །གསེར་གྱི་མདོག་ཅན་གླིང་བུའི་ལག །གླིང་བུའི་སྒྲ་དང་དབྱངས་ལྡན་མ། །ནམ་མཁའ་ཁྱབ་པས་མཆོད་པར་
བགྱི་༑ །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་ཝཾ་སེ་ཧཱུྃ་ཧཱུྃ་ཕཊ། རྡོ་རྗེ་ལྷ་མོ་རྔ་ཟླུམ་མ། །བིན་དྷུའི་མདོག་ཅན་རྔ་ཟླུམ་ལག །རྔ་ཟླུམ་སྒྲ་དང་
དབྱངས་ལྡན་མ། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་མྲཾ་ཏཾ་གེ་ཧུཾ་ཧཱུྃ་ཕཊ། རྡོ་རྗེ་ལྷ་མོ་རྫ་རྔ་མ། །

མརྒད་མདོག་ཅན་རྫ་རྔའི་ལག །རྫ་རྔའི་སྒྲ་དང་དབྱངས་ལྡན་མ། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་
མུརྫ་ཧུཾ་ཧཱུྃ་ཕཊ། རྡོ་རྗེ་ལྷ་མོ་བཞད་པ་མོ། །ཀེང་ཤུའི་མདོག་མཚུངས་བཞད་པའི་ཞལ། །འཛུམ་པའི་བཞིན་དང་དབྱངས་ལྡན་མ། །ནམ་མཁའ་ཁྱབ་པས་མཆོད་པར་
བགྱི༔ ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནཱི་ས་པ་རི་ཝཱ་ར་ཨོཾ་བཛྲ་ཧཱ་སེ་ཧཱུྃ་ཧཱུྃ་ཕཊ། རྡོ་རྗེ་ལྷ་མོ་སྒེག་པ་མོ། །དབང་སྔོན་མདོག་མཚུངས་སྒེག་པའི་ཚུལ། །སྙེམས་
པའི་ལུས་དང་གླུར་ལྡན་མ། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་ལཱ་སྱེ་ཧུཾ་ཧཱུྃ་ཕཊ། རྡོ་རྗེ་ལྷ་མོ་གླུ་
དབྱངས་མ། །འཆར་ཀའི་མདོག་མཚུངས་གླུ་ལེན་མ། །སྙན་པའི་གླུ་དང་རོལ་མོར་བཅས། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་
ཡོ་གི་ནི་ས་པ་རི་ཝཱ་ར་ཨོཾ་བཛྲ་གི་ཏི་ཧུཾ་ཧཱུྃ་ཕཊ། རྡོ་རྗེ་ལྷ་མོ་གར་མཁན་མ། །མ་རྒད་མདོག་མཚུངས་གར་བསྒྱུར་ཞིང་། །གར་དང་སྙན་པའི་དབྱངས་ལྡན་མ། །ནམ་

༄༅། །མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་ནི་ཏྱེ་ཧུཾ་ཧཱུྃ་ཕཊ། རྡོ་རྗེ་ལྷ་མོ་མེ་ཏོག་མ། །གུར་གུམ་
མདོག་མཚུངས་མེ་ཏོག་ལག །མེ་ཏོག་ཆར་དང་རོལ་མོར་བཅས། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོ་
བཛྲ་པུཥྤེ་ཧཱུྃ་ཧཱུྃ་ཕཊ། རྡོ་རྗེ་ལྷ་མོ་བདུག་སྤོས་མ། །དུ་བའི་མདོག་མཚུངས་བདུག་སྤོས་ལག །བདུག་པའི་སྤྲིན་དང་རོལ་མོར་བཅས། །ནམ་མཁའ་ཁྱབ་པས་མཆོད་
པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་དྷུ་པེ་ཧུཾ་ཧཱུྃ་ཕཊ། རྡོ་རྗེ་ལྷ་མོ་མར་མེ་མ། །གློག་འོད་མདོག་མཚུངས་མར་མེའི་ལག །མར་
མེའི་འོད་དང་རོལ་མོར་བཅས། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་ཨཱ་ལོ་ཀེ་ཧཱུྃ་ཧཱུྃ་ཕཊ། རྡོ་རྗེ་ལྷ་མོ་
དྲི་ཆབ་མ། །པྲི་ཡང་མདོག་མཚུངས་དུང་ཆོས་ལག །དྲི་ཡི་ཆར་དང་རོལ་མོར་བཅས། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་

ནཱི་ས་པ་རི་ཝཱ་ར་ཨོཾ་བཛྲ་གནྡྷེ་ཧཱུྃ་ཧཱུྃ་ཕཊ། རྡོ་རྗེ་ལྷ་མོ་མེ་ལོང་མ། །ཆུ་ཤེལ་མདོག་མཚུངས་མེ་ལོང་ལག །སྣ་ཚོགས་གཟུགས་ཀྱིས་མཉེས་བྱེད་མ། །ནམ་མཁའ་ཁྱབ་
པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་རཱུ་པ་བཛྲ་ཧུཾ་ཧཱུྃ་ཕཊ། རྡོ་རྗེ་ལྷ་མོ་ཞལ་ཟས་མ། །ཛམྦུའི་མདོག་མཚུངས་ཞལ་ཟས་
ལག ༑ཞལ་ཟས་བདུད་རྩིའི་ཆར་འབེབས་མ། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་ར་ས་བཛྲ་ཧུཾ་
ཧཱུྃ་ཕཊ། རྡོ་རྗེ་ལྷ་མོ་ན་བཟའ་མ། །མ་རྒད་མདོག་མཚུངས་ན་བཟའི་ལག །གོས་དང་རེག་དང་འཁྱུད་པར་ལྡན། །ནམ་མཁའ་ཁྱབ་པས་མཆོད་པར་བགྱི། །ཨོཾ་
སརྦ་ག་ནཱ་ས་པ་ར་ཝཱ་ར་ཨོཾ་བཛྲ་སྤརྵེ་བཛྲ་ཧུཾ་ཧཱུྃ་ཕཊ། རྡོ་རྗེ་ལྷ་མོ་ཆོས་དབྱིངས་མ། །ཀུནྡའི་མདོག་མཚུངས་ཆོས་འབྱུང་ལག །ཟག་པ་མེད་པའི་
བདེ་སྟེར་མ། །ནམ་མཁའ་ཁྱབ་པས་མཆོད་པར་བགྱི། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཨོཾ་བཛྲ་དྷརྨ་དྷ་ཏུ་བཛཱི་ཧུཾ་ཧཱུྃ་ཕཊ། ཅེས་མཆོད། ནམ་མཁའ་མཛོད་

༄༅། །རྒྱ་དཔྲལ་བར་བཅའ་ཞིང་། ཨོཾ་སརྦ་བིད་པཱུ་ར་པཱུ་ར་སུ་ར་སུ་ར་ཨཱ་བརྟ་ཡ་ཨཱ་བརྟ་ཡ་ཧོ། ཞེས་བརྗོད་ཅིང་། ཐལ་མོ་སྙིང་གར་སྦྱར་ལ། བདེ་བར་གཤེགས་པ་ཐམས་ཅད་ལ། །
འཁོར་ལོ་རིན་ཆེན་འདི་ཕུལ་བས། །སྲིད་པའི་འཁོར་ལོ་རྒྱུན་བཅད་དེ། །ཆོས་ཀྱི་འཁོར་ལོ་བསྐོར་བར་ཤོག །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཙཀྲ་
རཏྣ་པཱུ་ཛི་ཏེ་ཨཱཿཧཱུཾ། རྒྱལ་བ་སྲས་དང་བཅས་རྣམས་ལ། །ནོར་བུ་རིན་ཆེན་འདི་ཕུལ་བས། །བཀྲེན་ཞིང་ཕོངས་པ་རྒྱུན་བཅད་དེ། །འབྱོར་པ་ཕུན་སུམ་ཚོགས་པར་
ཤོག ༑ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནཱི་ས་པ་རི་ཝཱ་ར་མ་ཎི་རཏྣ་པཱུ་ཛི་ཏེ་ཨཱཧཱུཾ། བཙུན་མོ་རིན་ཆེན་འདི་ཕུལ་བས། །མ་རིག་མུན་པ་རྒྱུན་བཅད་དེ། །ཤེས་རབ་
དབྱིངས་ཀྱི་དོན་རྟོགས་ནས། །ཐབས་དང་ཤེས་རབ་འབྲེལ་བར་ཤོག །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཝས་སྟི་རཏྣ་པཱུ་ཛི་ཏེ་ཨཱཿཧཱུྃ། བློན་པོ་རིན་
ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་པར་ཤོག །ཨོཾ་སརྦ་ཏ་ཐཱ་ག་ཏ་

སརྦ་ཝཱི་ར་ཡོ་གི་ནི་ས་པ་རི་ཝཱ་ར་མ་ཧཱ་སྟ་རཏྣ་པཱུ་ཛི་ཏེ་ཨཱཿཧཱུྃ། གླང་པོ་རིན་ཆེན་འདི་ཕུལ་བས། །ལྟ་ངན་ཐམས་ཅད་རབ་བསལ་ནས། །བླ་མེད་ཐེག་པ་རབ་ཞོན་ཏེ། །
ཐམས་ཅད་མཁྱེན་གྲོང་བགྲོད་པར་ཤོག །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཧསྟི་རཏྣ་པཱུ་ཛི་ཏེ་ཨཱཧཱུྃ། རྟ་མཆོག་རིན་ཆེན་འདི་ཕུལ་བས། །སྲིད་པའི་
གཟེབ་ལས་ངེས་གྲོལ་ཏེ། །རྫུ་འཕྲུལ་མཆོག་གི་ཤུགས་ཐོབ་ནས། །སངས་རྒྱས་ཞིང་དུ་འགྲོ་བར་ཤོག །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཏུ་རངྒ་ཨ་
ཤཱ་རཏྣ་པཱུ་ཛི་ཏེ་ཨཱཧཱུྃ། དམག་དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་དེ། །སྙེམས་བྲལ་མཆོག་ནི་ཐོབ་
པར་ཤོག །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཁདྒ་རཏྣ་པཱུ་ཛི་ཏེ་ཨཱཧཱུྃ། འདོད་ཡོན་ལྔ་ནི། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་
ཀུན་ན་གཟུགས་མཆོག་ཅི་མཆིས་པ། །མོས་བློས་བླ་མ་རྣལ་འབྱོར་མ་ལ་འབུལ། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་

༄༅། །གི་ནཱི་ས་པ་རི་ཝཱ་ར་རཱུ་པ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཧཱུྃ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་མཆོག་སྒྲ་སྙན་ཅི་མཆིས་པ། །མོས་
བློས་བླ་མ་རྣལ་འབྱོར་མ་ལ་འབུལ། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་ཤབྡ་ཀཱ་མ་གུ་ཎ་བཛྲ་པཱུ་ཛི་ཏེ་
ཨཱཿཧཱུྃ། ཕྱོགས་དུས་ཀུན་ན་ཙནྡ་སྦྲུལ་སྙིང་དང་། །ཨ་གར་ནག་སོགས་དབང་པོ་ཚིམ་བྱེད་རྣམས། །མོས་བློས་བླ་མ་རྣལ་འབྱོར་མ་ལ་འབུལ། །བཞེས་ཤིག་བླ་མེད་
གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནི་ས་པ་རི་ཝཱ་ར་གནྡྷེ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་ན་རོ་དང་བཅུད་ལྡན་པའི། །
ལུས་སེམས་བརྟས་བྱེད་རོ་མཆོག་ཅི་མཆིས་རྣམས། །མོས་བློས་བླ་མ་རྣལ་འབྱོར་མ་ལ་འབུལ། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་
ཏ་སརྦ་ཝཱི་ར་ཡོ་གི་ནཱི་ས་པ་རི་ཝཱ་ར་ར་ས་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཧཱུྃ། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་

རྣམས༑ །མོས་བློས་བླ་མ་རྣལ་འབྱོར་མ་ལ་འབུལ། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སརྦ་ཝཱི་ར་ཡོ་གི་ནཱི་ས་པ་རི་ཝཱ་ར་སྤརྵེ་ཀཱ་མ་
གུ་ཎ་བཛྲ་པཱུ་ཛི་ཏེ་ཨཱཿཧཱུྃ་རྣམས་ཕྱིའི་མཆོད་པ་སྟེ། སོ་སོའི་སྔགས་དང་ཕྱག་རྒྱ་ཏིང་ངེ་འཛིན་དང་བཅས་པས་འབུལ་ལོ། །ནང་མཆོད་པ་ནི། ཨོཾ་ཨཱ༔ཧཱུྃ་ཞེས་པས་བྱིན་གྱིས་བརླབས་པ་དྲན་པར་བྱས་ལ། གཡོན་པའི་མཐེབ་སྲིན་གྱིས་
ནང་མཆོད་ཀྱི་དབུས་ནས་བླངས་ཏེ་ཐིག་པ་འཐོར་ཞིང༌། ཨོཾ་མཆོད་དོ། །ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་
ངོ་བོར་གྱུར་པ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ༔ཧཱུྃ།
ཁྱབ་བདག་དང་པོའི་སངས་རྒྱས་རྡོ་རྗེ་ཆོས། །རྒྱལ་བའི་ཡུམ་གྱུར་རྡོ་རྗེ་རྣལ་འབྱོར་མ། །གྲུབ་པའི་དབང་པོ་རྡོ་རྗེ་དྲིལ་བུ་པར། །རྣམ་དག་བདུད་རྩིའི་དམ་རྫས་མཉེས་
མཆོད་འབུལ། །ཨོཾ་ཨཱཿཧཱུྃ། ལྷག་པའི་ལྷ་ཡིས་རྗེས་བཟུང་ཌཱེ་ཀི་པ། །དོན་དམ་མཆོག་བརྙེས་གྲུབ་ཆེན་ཨནྟར་པ། །བརྩོན་པས་གྲུབ་པ་བརྙེས་པའི་ཏེ་ལོ་པ། །

༄༅། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུཾ། པཎ་གྲུབ་འཁོར་ལོས་སྒྱུར་བ་ནཱ་རོ་པ། །སྙན་བརྒྱུད་སློབ་བཤད་འཛིན་པའི་ཕམ་
མཐིང་པ། །ཟབ་ལམ་མཐར་ཕྱིན་ཀློག་སྐྱ་ཤེས་རབ་བརྩེགས། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཿཧཱུྃ། སྐད་གཉིས་སྨྲ་བ་ལོ་ཆེན་བློ་གྲོས་
གྲགས༑ །བསྟན་པའི་མངའ་བདག་བླ་ཆེན་ས་སྐྱ་པ། །དེ་སྲས་ཐུ་བོ་རྗེ་བཙུན་སྐུ་མཆེད་གཉིས། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོྃ་ཨཱ༔ཧཱུྃ།
ཀུན་མཁྱེན་གཉིས་པ་ས་སྐྱ་པཎྜི་ཏ། །སྲིད་ཞིའི་གཙུག་རྒྱན་འཕགས་པ་རིན་པོ་ཆེ། །ཆོས་བརྒྱད་འཆིང་བ་ཀུན་སྤངས་དཀོན་མཆོག་དཔལ། །རྣམ་དག་བདུད་རྩིའི་དམ་
རྫས་མཉེས་མཆོད་འབུལ། །ཨོཾ་ཨཱཧཱུཾ། རྩེ་གཅིག་སྒྲུབ་པ་མཐར་ཕྱིན་བྲག་ཕུག་པ། །འགྲོ་བའི་བླ་མ་བསོད་ནམས་རྒྱལ་མཚན་དཔལ། །བཤད་སྒྲུབ་ཆུ་བོ་ཀུན་
འདུས་དཔལ་ལྡན་པར། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཿཧཱུཾ། འདི་ནས་ཚིག་གསུམ་གསར་བསྒྲིགས། མཐུ་སྟོབས་དབང་ཕྱུག་སེངྒེ་རྒྱལ་མཚན་

ཞབས༑ །མཁན་ཆེན་བསོད་ནམས་རྒྱལ་བ་མཆོག་དབྱངས་དཔལ། །ཡབ་རྗེ་འཇམ་དབྱངས་ནམ་མཁའ་རྒྱལ་མཚན་ལ། །རྣམ་དག་བདུད་རྩིའི་དམ་རྫས་མཉེས་
མཆོད་འབུལ། །ཨོྃ་ཨཱ༔ཧཱུྃ། མཁས་པའི་དབང་པོ་ཡེ་ཤེས་རྒྱལ་མཚན་ཞབས། །རྒྱལ་བས་ལུང་བསྟན་ངོར་ཆེན་རྡོ་རྗེ་འཆང་། །འཁོར་ལོ་སྡོམ་པ་དཀོན་མཆོག་རྒྱལ་
མཚན་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། ཆོས་ཀྱི་རྒྱལ་པོ་བློ་གྲོས་རྒྱལ་མཚན་ཞབས། །གྲུབ་པ་མཆོག་གི་དེད་དཔོན་རྡོ་རིངས་
པ༑ །བསྟན་པའི་སྲོག་ཤིང་ཚར་ཆེན་རྡོ་རྗེ་འཆང་། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། ངེས་པར་ཐམས་ཅད་མཁྱེན་པའི་མཁྱེན་
བརྩེའི་ཞབས། །ཐུགས་སྲས་མཁན་ཆེན་བསླབ་གསུམ་རྒྱལ་མཚན་དཔལ། ཚིག་རྐང་གཉིས་པོ་འདི་གསར་བསྒྲིགས། མཐུ་སྟོབས་དབང་ཕྱུག་བསོད་ནམས་ཆོས་འཕེལ་ལ། །
རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། ཁྱབ་བདག་བླ་མ་དབང་ཕྱུག་རབ་བརྟན་དཔལ། །རིགས་ཀྱི་བདག་པོ་རྗེ་བཙུན་བཀའ་འགྱུར་བ། །

༄༅། །སྙན་བརྒྱུད་མངའ་བདག་མཁན་ཆེན་ཞྭ་ལུ་པར། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། པཎ་ཆེན་ངག་དབང་ཆོས་ཀྱི་
གྲགས་པ་དང་། །སྦས་པའི་རྣལ་འབྱོར་བུདྡྷ་རཏྣའི་ཞབས། །སེམས་དཔའ་ཆེན་པོ་མཁྱེན་རབ་བསྟན་འཛིན་བཟང་། །རྣམ་དག་བདུད་རྩིའི་དམ་རྫ་ས་མཉེས་མཆོད་
འབུལ༑ །ཨོཾ་ཨཱཿཧཱུཾ། སྔགས་འཆང་ཐམས་ཅད་མཁྱེན་པ་ཀུན་དགའི་མཚན། །འཇམ་དཔལ་རྡོ་རྗེ་བསོད་ནམས་དབང་ཕྱུག་ཞབས། །རིགས་ཀུན་ཁྱབ་བདག་མངྒའི་
མཚན་ཅན་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུཾ། དཀྱིལ་འཁོར་རྒྱ་མཚོའི་རིགས་བདག་རྡོ་རྗེ་འཆང་། །ངུར་སྨྲིག་གར་གྱི་རྣམ་རོལ་
ཐམས་ཅད་མཁྱེན། །མཁྱེན་རབ་བྱམས་པ་ངག་དབང་ལྷུན་གྲུབ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཿཧཱུྃ། བླ་མ་གསུམ་གྱི་ཐུགས་
ལས་འཁྲུངས་པའི་སྲས། །སྙན་བརྒྱུད་གདམས་པའི་མངའ་བདག་རྡོ་རྗེ་འཆང་། །ངག་དབང་ཀུན་དགའ་ལྷུན་གྲུབ་རྨོར་ཆེན་ཞབས། །རྣམ་དག་བདུད་རྩིའི་དམ་རྫས་

མཉེས་མཆོད་འབུལ། །ཨོྃ་ཨཱཿཧཱུྃ། སྙན་བརྒྱུད་གདམས་པའི་ཆུ་བོ་ཀུན་འདུས་པ། །གསང་ཆེན་བསྟན་པའི་མངའ་བདག་རྡོ་རྗེ་སེམས། །དྲིན་ཆེན་བླ་མ་ཀུན་དགའི་
མཚན་ཅན་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། ཁྱབ་བདག་བླ་མ་ཀུན་དགའ་བློ་གྲོས་དང་། །གྲུབ་རིགས་གཙུག་རྒྱན་རིགས་
བདག་ཐར་རྩེ་བ། །བཀའ་དྲིན་མཉམ་མེད་ཀུན་དགའ་བསྟན་འཛིན་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། སྙན་བརྒྱུད་མཛོད་
འཛིན་བསྟན་པའི་རྒྱལ་མཚན་དང་། །དོན་ཀུན་གྲུབ་པ་རྒྱ་མཚོའི་མཚན་ཅན་མཆོག །རྩ་བའི་བླ་མ་ཆོས་ཀྱི་དབང་ཕྱུག་ལ། །རྣམ་དག་བདུད་རྩིའི་དམ་རྫས་མཉེས་
མཆོད་འབུལ། །ཨོཾ་ཨཱཿཧཱུྃ། གཞན་ཡང་སྨིན་བྱེད་དབང་དང་གྲོལ་བྱེད་ལམ། །ཟབ་མོའི་ལམ་གྱི་མན་ངག་སྟོན་མཛད་པ། །དངོས་བརྒྱུད་དཔལ་ལྡན་བླ་མའི་ཚོགས་
རྣམས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུཾ། ཨོ་ཨོ་ཨོ། སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ་

༄༅། །ཕཊ་ཕཊ་ཕཊ་སྭཱ་ཧཱ། མཁའ་ཁྱབ་ཆོས་ཀྱི་དབྱིངས་ལས་མ་གཡོས་ཀྱང་། །སྣ་ཚོགས་སྤྲུལ་པས་འགྲོ་བའི་དོན་མཛད་མ། །བདག་གི་ཡི་དམ་རྡོ་རྗེ་རྣལ་འབྱོར་མར། །
རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཿཧཱུྃ། གཞན་ཡང་གསང་སྔགས་བྱ་སྤྱོད་རྣལ་འབྱོར་རྒྱུད། །འདི་ནས་ཡིད་འབྱུང་པ་ཐུག་གི་བར་ཚིགས་བཅད་གསར་བསྒྲིགས། རྣལ་འབྱོར་
བླ་མེད་རྒྱུད་སྡེ་ཆེན་པོ་བཞིའི། །རྗེས་འབྲེལ་ཡི་དམ་དཀྱིལ་འཁོར་ལྷ་ཚོགས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོྃ་ཨཱཿཧཱུྃ་ཞེས་པས་མཆོད། དེ་ནས་མཐེབ་སྲིན་གྱིས་རང་གི་
ལྕེ་རྩེ་སྨིན་མཚམས་སྤྱི་གཙུག་ཏུ་བདུད་རྩིའི་ཐིག་ལེ་རེ་བྱ། ཨོཾ་ཨཱཿཧཱུྃ། ཞེས་བརྗོད་པས་ལུང་ཁམས་སྐྱེ་མཆེད་ལྷའི་ངོ་བོར་གསལ་བ་བདེ་བས་ཚིམ་པར་གྱུར་པར་བསམ་ཞིང་། བདུད་རྩིའི་བར་ཕུད་གཏོར་མར་ཕུལ་ལ། ཨོཾ་ཤྲཱི་མ་ཧཱ་ཀཱ་ལ་ཡ། དཔལ་
མགོན་ལྷ་མཆོག་རྡོ་རྗེ་ནག་པོ་ཆེ། །གུར་གྱི་མགོན་པོ་འདོད་ཁམས་དབང་ཕྱུག་མ། །ལྕམ་དྲལ་བྲན་གཡོག་བཀའ་སྡོད་འཁོར་བཅས་ལ། །རྣམ་དག་བདུད་རྩིའི་དམ་རྫས་མཉེས་མཆོད་
འབུལ༑ །ཨོཾ་ཨཱཧཱུྃ། ཨོཾ་ཤྲཱི་དྷརྨཱ་པཱ་ལ་ཙ་ཏུརྨུ་ཁ་ཡ། མཐུ་སྟོབས་དབང་ཕྱུག་དཔལ་མགོན་ཞལ་བཞི་པ། །ཡུམ་ཆེན་རྣམ་བཞི་ཞིང་སྐྱོང་འབུམ་སྡེ་དང་། །དྲེགས་བྱེད་སྡེ་

བརྒྱད་བཀའ་ཉན་འཁོར་ཚོགས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། ཨོཾ་ཨཱཿཤྲཱི་རེ་མ་ཏི། མི་འགྱུར་ལྷུན་གྲུབ་བདེ་ཆེན་ཆོས་དབྱིངས་
ན༑ །གྲངས་མེད་མཁའ་འགྲོའི་གཙོ་མོ་རབ་བརྟན་མ། །ཆུ་སྲིན་གདོང་སོགས་གྲངས་མེད་འཁོར་བཅས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །
ཨོཾ་ཨཱཧཱུྃ། ཨོཾ་བཻ་ཤྲཱ་ཝཎཱཡ། བྱང་ཕྱོགས་རིན་ཆེན་མང་སྤྲུལ་རྣམ་ཐོས་སྲས། །ཡབ་ཡུམ་བཙུན་མོ་སྲས་ཀྱི་ཚོགས་རྣམས་དང་། །གནོད་སྦྱིན་ནོར་ལྷ་འཁོར་ཚོགས་རྒྱ་མཚོ་ལ། །རྣམ་
དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུཾ། ཨོཾ་གྷྲྀ་རཱ་ཛ་གྷྲྀ་རཱ་ཛ་ཀུ་མ་ཀུ་མ་ཁུམ་ཐིས་སྭཱ་ཧཱ། ཨོ་རྒྱན་ཡུལ་གྱི་ཞིང་སྐྱོང་གསང་ཆེན་གཉེར། །མཐུ་སྟོབས་
དབང་ཕྱུག་ནོར་སྐྱོང་དུར་ཁྲོད་བདག །ཡབ་ཡུམ་བཀའ་ཉན་ཤ་ཟ་འབུམ་སྡེ་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུཾ། ཆོས་འཁོར་སྐྱོང་
ཞིང་བསྟན་པ་སྲུང་བ་དང་། །སྒྲུབ་པོ་འཁོར་བཅས་སྐྱོང་བའི་དམ་ཅན་མཆོག །བཀའ་སྡོད་ཆོས་སྐྱོང་སྲུང་མ་འཁོར་བཅས་ལ། །རྣམ་དག་བདུད་རྩིའི་དམ་རྫས་མཉེས་

༄༅། །མཆོད་འབུལ། །ཨོྃ་ཨཱ༔ཧཱུྃ། གནས་མཆོག་བཞི་དང་ཉེ་བའི་གནས་མཆོག་བཞི། །མཁའ་སྤྱོད་ཐུགས་ཀྱི་འཁོར་ལོའི་བདག་ཉིད་ཅན། །དཔའ་བོ་
མཁའ་འགྲོ་འཁོར་ཚོགས་མ་ལུས་པར། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཿཧཱུྃ། ཞིང་མཆོག་གཉིས་དང་ཉེ་བའི་ཞིང་མཆོག་གཉིས། །
ཚནྡོ་ཧ་ཟུང་ཉེ་བའི་ཚནྡོ་གཉིས། །ས་སྤྱོད་གསུང་གི་འཁོར་ལོའི་རང་བཞིན་གྱི། །དཔའ་བོ་རྣལ་འབྱོར་མ་ཚོགས་ཐམས་ཅད་ལ། །རྣམ་དག་བདུད་རྩིའི་དམ་རྫས་
མཉེས་མཆོད་འབུལ། །ཨོཾ་ཨཱཧཱུཾ། འདུ་བའི་ས་གཉིས་ཉེ་བའི་འདུ་བ་གཉིས། །དུར་ཁྲོད་ཟུང་དང་ཉེ་བའི་དུར་ཁྲོད་གཉིས། །ས་འོག་ལེགས་སྤྱོད་སྐུ་འཁོར་ངོ་བོ་
ཉིད༑ །དཔའ་བོ་རྣལ་འབྱོར་སྤྲུལ་སྐུ་ཐམས་ཅད་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུཾ། འཐུང་གཅོད་ཉེ་བའི་འཐུང་གཅོད་ཞེས་པ་
སོགས༑ །ངོ་མཚར་མཁའ་འགྲོའི་གནས་ན་བཞུགས་པ་ཡི། །འགྲོ་བ་སེམས་ཅན་དོན་མཛད་མ་ཚོགས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །

ཨོཾ་ཨཱཿཧཱུྃ། སོ་གཉིས་ཡུལ་དང་ཉི་ཤུ་རྩ་བཞིའི་གནས། །དུར་ཁྲོད་ཆེན་པོ་བརྒྱད་ན་ལེགས་བཞུགས་པའི། །བསམ་གྱིས་མི་ཁྱབ་དཔའ་བོ་རྣལ་འབྱོར་མར། །རྣམ་
དག་བདུད་རྩིའི་དམ་རྫ་ས་མཉེས་མཆོད་འབུལ། །ཨོཾ་ཨཱ༔ཧཱུྃ། ཞིང་སྐྱོང་བཞི་བཅུ་རྩ་བརྒྱད་ཕོ་ཉའི་ཚོགས། །གནས་རིགས་སྔགས་དང་ལས་ལས་སྐྱེས་པ་ཡི། །གནས་
གསུམ་རྡོ་རྗེ་མཁའ་འགྲོའི་ཚོགས་རྣམས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཧཱུྃ། གནོད་སྦྱིན་སྲིན་པོ་འབྱུང་པོ་ཡི་དྭགས་སོགས། །ཤ་ཟ་
སྨྱོ་བྱེད་རྗེད་བྱེད་ཕོ་ཉའི་དང་། །འཕྲོག་མ་གྲུབ་པའི་རིག་འཛིན་མ་ལུས་ལ། །རྣམ་དག་བདུད་རྩིའི་དམ་རྫས་མཉེས་མཆོད་འབུལ། །ཨོཾ་ཨཱཿཧཱུྃ། བོད་ཁམས་ཉེར་
སྐྱོང་བརྟན་མ་བཅུ་གཉིས་པོ། །བཀའ་ཉན་བྲན་གཡོག་གཞན་ཡང་གནས་ཡུལ་གྲོང་། །གཞི་བདག་གཉུག་མར་གནས་པ་འཁོར་བཅས་ལ། །རྣམ་དག་བདུད་རྩིའི་དམ་
རྫས་མཉེས་མཆོད་འབུལ། །ཨོཾ་ཨཱཧཱུཾ། འགྲོ་བ་རིགས་དྲུག་ལམ་རྒྱུད་རྣམ་པ་ལྔ། །སྐྱེ་གནས་བཞིས་བསྡུས་ཁམས་གསུམ་སེམས་ཅན་རྣམས། །ཚིམ་ཞིང་ཟག་མེད་

༄༅། །བདེ་བས་རྒྱུད་གང་ནས། །མྱུར་དུ་བླ་མེད་བྱང་ཆུབ་ཐོབ་གྱུར་ཅིག །ཨོཾ་ཨཱཿཧཱུྃ། ཞེས་བརྗོད་ཅིང་། དེ་ནས་རང་གི་ལྕེ་རྩེས་བདུད་རྩི་མྱངས་ལ། ཨོཾ་ཨཱཿཧཱུྃ། བརྗོད་པས་
གསུང་རྡོ་རྗེ་མཉེས་པར་བསམ་ལ། ཡིད་འབྱུང་གི་མཆོད་པ་ནི། ན་མོ་ཆོས་ཀྱི་དབྱིངས་ཀྱི་བྱིན་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་
པར་དག་པའི་བྱིན་རླབས་དང་། གསང་སྔགས་དང་ཕྱག་རྒྱའི་ནུས་མཐུ་དང་། བདག་གི་མོས་པ་དང་། ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་
ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་
མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག །བླ་མ་དང་རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་
ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིཏ་པཱུ་ར་པཱུ་ར་སུ་ར་སུ་ར། ཨཱ་བརྟ་ཡ་ཨཱ་བརྟ་ཡ་ཧོན་མས་མནྟ་བུདྡྷ་ནཱཾ། ཨ་བྷི་སྨྲ་ར་ཡེ་སྤ་ར་ཎ་ཨི་མཾ་ག་ག་ཁཾ།

དྷརྨཱ་དྷ་ཏུ་ཨཱ་ཀཱ་ཤ་ས་མནྟ་མཾ། སརྦ་ཏ་ཐཱ་ག་ཏ་ཨཱ་པ་རི་ཤོ་དྷ་ཡེ་མཎྜ་ལེ་མ་མ་པྲ་ཎི་དྷི། པུཎྱེ་ཛྙཱ་ན་བ་ལེ་ན་སརྦ་ཏ་ཐཱ་ག་ཏ་བ་ལེ་ན་དྷེ། བནྡྷ་སྭཱཿསྠ་ན་བ་ལེནྡཱ་ཙཱ་ཡེ་སྭཱ་ཧཱ། 
ཞེས་པས་ཕྱག་རྒྱ་བཅས་བྱ། དེ་ནས་བསྟོད་པ་ནི། རོལ་ཆེན་བྱ་ཞིང་། ཨོཾ་ན་མོ་བྷ་ག་ཝ་ཏེ་བཛྲ་ཝཱ་རཱ་ཧཱི་བཾ་ཧཱུྃ་ཧཱུྃ་ཕཊ། ཨོཾ་ན་མོ་ཨཱརྱ་ཨ་པ་རཱ་ཛི་ཏེ་ཏྲེ་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རི་ཧཱུྃ་ཧཱུྃ་ཕཊ།
ཨོཾ་ན་མོ་སརྦ་བྷཱུ་ཏ་བྷ་ཡཱ་བ་ཧེ་མ་ཧཱ་བཛེ་ཧཱུྃ་ཧཱུཾ་ཕཊ། ཨོཾ་ན་མོ་བཛྲ་ཨཱ་ས་ནེ་ཨ་ཛི་ཏེ་ཨ་པ་རཱ་ཛི་ཏེ་ཝ་ཤྱཾ་ཀ་རི་ནེ་ཏྲ་བྷྲཱ་མ་ཎི་ཡེ་ཧཱུཾ་ཧཱུཾ་ཕཊ། ཨོཾ་ན་མོ་བི་ཥ་ཎི་ཤཱ་ཥ་ཎི་རོ་
ཥ་ཎི་ཀྲོ་དྷ་ཀ་ར་ལི་ནི་ཧུཾ་ཧཱུྃ་ཕཊ། ཨོཾ་ན་མོཏྲ་ས་ནི་མཱ་ར་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧཱུཾ་ཧཱུཾ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུཾ་ཧཱུྃ་ཕཊ། ཨོཾ་ན་མོ་བཛྲ་ཝཱ་རཱ་
ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ་ཧཱུཾ་ཧཱུཾ་ཕཊ། ཞེས་བྱ་བ་དང་། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །
འགྲོ་བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །འཇིག་རྟེན་བྱ་བ་རབ་འཇུག་མ། །དེ་སྙེད་རྣམས་ལ་ཕྱག་

༄༅། །འཚལ་ལོ། །ཞེས་བློ་ཀ་གཉིས་དང་། སྤྲོས་པ་ལ་དགའ་ན། རྡོ་རྗེ་འཆང་ཀུན་དགའ་བཟང་པོས་མཛད་པའི་རྡོ་རྗེ་རྣལ་འབྱོར་མའི་བསྟོད་པ་ནི། རྡོ་རྗེ་དྲིལ་བུ་འཛིན་པས་ཚིགས་བཅད་རྣམས་ལ་གཡས་པས་རྡོ་
རྗེ་ཕྱག་འཚལ་བའི་སྟངས་ཀས་སྙིང་གར་བཟུང་ཞིང་། གཡོན་པས་དྲིལ་བུ་བློ་ཀ་རེ་རེའི་མཚམས་སུ་གསིལ་ལ། ཡེ་ཤེས་ཆེན་པོའི་མཛོད་འཛིན་ཆོས་ཀྱི་རྗེ། །དཔལ་ལྡན་བླ་མའི་ཞབས་ལ་གུས་བཏུད་ནས། །
རྒྱལ་བའི་ཡུམ་གྱུར་རྡོ་རྗེ་རྣལ་འབྱོར་མར། །དྭངས་པའི་སེམས་ཀྱིས་ཅུང་ཟད་བསྟོད་པར་བགྱི། །འདབ་བརྒྱའི་ལྟེ་བར་ཉིན་མོར་བྱེད་པའི་དབུས། །ཞལ་གཅིག་ཕྱག་
གཉིས་འབར་བའི་སྤྱན་གསུམ་གཡོ། །པདྨ་རཱ་ག་ལྟར་དམར་རྗེ་བཙུན་མ། །མཁའ་སྤྱོད་ལོངས་སྤྱོད་རྫོགས་ལ་ཕྱག་འཚལ་ལོ། །ཆགས་ཆེན་སྐྱེས་བུ་གདུལ་བར་བྱ་
བའི་ཕྱིར། །བརྟན་གཡོའི་བདག་པོ་ཧེ་རུ་ཀ་དཔལ་དང་། །གཉིས་མེད་ལྷན་སྐྱེས་གར་གྱིས་རོལ་མཛད་མ། །མཁའ་སྤྱོད་ཁ་སྦྱོར་ཆེ་ལ་ཕྱག་འཚལ་ལོ། །ཉིད་ཐུགས་
ཟག་པ་མེད་པའི་བདེ་བ་ཆེ། །འགྱུར་མེད་དགའ་བ་གྱ་ནོམ་བླ་ན་མེད། །རྒྱུན་མི་འཆད་པའི་བདེ་བས་རོས་གང་མ། །མཁའ་སྤྱོད་བདེ་བ་ཆེ་ལ་ཕྱག་འཚལ་ལོ། །རྣམ་

དག་ཆོས་དབྱིངས་སྤྲོས་བྲལ་ནམ་མཁའི་དབྱིངས། །མཐའ་ཡས་ཡོན་ཏན་མང་པོས་ཉེར་མཛེས་པའི། །རྣམ་པ་ཀུན་གྱི་མཆོག་དང་རབ་ལྡན་མ། །མཁའ་སྤྱོད་རང་
བཞིན་མེད་ལ་ཕྱག་འཚལ་ལོ། །གང་གི་རང་བཞིན་རྣམ་པར་མི་རྟོག་ཀྱང་། །ཐུགས་རྗེ་ཆེན་པོས་སེམས་ཅན་མ་ལུས་པར། །ཡིད་བཞིན་ནོར་ལྟར་དགོས་འདོད་ཀུན་
སྩོལ་མ། །མཁའ་སྤྱོད་སྙིང་རྗེས་ཡོངས་གང་ལ་ཕྱག་འཚལ། །སྲིད་དང་ཞི་བའི་མཐའ་དང་བྲལ་བ་ཡི། །མི་གནས་མྱ་ངན་འདས་པའི་ས་བརྙེས་ནས། །རྒྱུན་ཆད་མེད་
པར་འགྲོ་བའི་དོན་མཛད་མ། །མཁའ་སྤྱོད་རྒྱུན་ཆད་མེད་ལ་ཕྱག་འཚལ་ལོ། །དམིགས་མེད་སྙིང་རྗེས་གཞན་གྱི་དབང་བསྒྱུར་ནས། །འཁོར་བ་ཇི་སྲིད་གནས་པ་དེ་
སྲིད་དུ། །མྱ་ངན་མི་འདའ་རྟག་པར་རབ་བཞུགས་མ། །མཁའ་སྤྱོད་འགོག་པ་མེད་ལ་ཕྱག་འཚལ་ལོ། །དབང་བཞིའི་དོན་ལྡན་བསྐྱེད་རིམ་ཟབ་མོའི་ལམ། །ཐུན་
བཞིར་བསྒོམ་ཞིང་གུས་པས་གསོལ་བཏབ་པས། །སྐུ་བཞི་དབྱེར་མེད་ཟུང་འཇུག་རྡོ་རྗེའི་སྐུ། །མཁའ་སྤྱོད་སྐུ་ཡིས་བྱིན་གྱིས་བརླབ་ཏུ་གསོལ། །ཨོ་གསུམ་ལྡན་པའི་

༄༅། །གསང་སྔགས་ཡི་གེའི་ཚོགས། །དུས་གསུམ་ངག་དང་ཡིད་ཀྱིས་རབ་བཟླས་པས། །སྲིད་གསུམ་སྒྲ་དབྱངས་རྣམ་སྤངས་བརྗོད་བྲལ་གསུང་། །མཁའ་
སྤྱོད་གསུང་གིས་བྱིན་གྱིས་བརླབ་ཏུ་གསོལ། །བདེན་གཉིས་རྣམ་དག་རྫོགས་རིམ་དབུ་མའི་ལམ། །སྒྲིབ་གཉིས་སྦྱང་ཕྱིར་བརྩོན་པས་ལེགས་བསྒོམས་པས། །དོན་
གཉིས་ལྷུན་གྲུབ་འགྱུར་མེད་བདེ་བའི་ཐུགས། །མཁའ་སྤྱོད་ཐུགས་ཀྱིས་བྱིན་གྱིས་བརླབ་ཏུ་གསོལ། །དེ་ལྟར་བསྟོད་ཅིང་གསོལ་བ་བཏབ་པའི་མཐུས། །ཉིད་ཐུགས་
བརྩེ་བ་ཆེན་པོས་རྗེས་བཟུང་ནས། །ཚེ་འདི་ཉིད་དམ་བར་དོ་ལ་སོགས་པར། །མཁའ་སྤྱོད་ཆེན་མོའི་གོ་འཕང་ཐོབ་པར་ཤོག །ཅེས་པས་བསྟོད་ལ། དེ་ནས་བུམ་པ་བསྒྲུབ་པ་ནི།
ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲྀཧྣ་གྲྀཧྣ་ཧཱུྃ་ཧཱུྃ་ཕཊ། ༀ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཀྱིས་བསང་། ཨོཾ་སྭ་བྷཱ་ཝ་
ཤུདྡྷསརྦ་དྷརྨཱཿསྭ་བྷ་ཝ་ཤུདྡྷོཉ་ཧཾ་གིས་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་སྟེང་དུ་བྷྲུཾ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ་ཞབས་ཞུམ་པ། ལྟོ་

བ་ལྡིར་བ་མགྲྀན་པ་ཕྲ་བ་ཁ་གཡེལ་བ་མཆུ་འཕྱང་བ། ལྷའི་གོས་ཀྱིས་མགུལ་པ་དཀྲིས་པ་དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་ཐམས་ཅད་ཀྱིས་
ཡོངས་སུ་གང་བའི་བུམ་པའི་ནང་དུ། ཨེ་ཨེ་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་ཀྱི་ནང་དུ་ཟླ་བའི་དཀྱིལ་འཁོར་གྱི་དབུས་སུ་བཾ་ཡིག་དམར་པོའི་མཐར་
གཡོན་སྐོར་དུ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞཱ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་སྭཱ་ཧཱ། ཞེས་པའི་སྔགས་ཕྲེང་ཁ་དོག་དམར་
པོས་བསྐོར་བ་ལས་འོད་ཟེར་འཕྲོས་འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡིག་འབྲུ་རྣམས་ལ་ཐིམ་པ་ཡོངས་སུ་གྱུར་པ་ལས་རྗེ་བཙུན་རྡོ་རྗེ་རྣལ་
འབྱོར་མའི་སྐུར་གྱུར་པ་ནི། སྣ་ཚོགས་པདྨ་དང་ཉི་མའི་གདན་ལ་ཞབས་གཡས་བརྐྱང་པས་དུས་མཚན་མ་དམར་མོའི་ནུ་མའི་སྟེང་ནས་མནན་པ། གཡོན་བསྐུམ་པས་
འཇིགས་བྱེད་ནག་པོ་མགོ་བོ་རྒྱབ་ཏུ་བལྟབ་ནས་མནན་པ། སྐུ་མདོག་དམར་མོ་བསྐལ་པའི་མེ་ལྟ་བུའི་གཟི་བརྗིད་ཅན། ཞལ་གཅིག་ཕྱག་གཉིས་སྤྱན་གསུམ་དག་པ་

༄༅། །མཁའ་སྤྱོད་དུ་གཟིགས་པ། ཕྱག་གཡས་པས་རྡོ་རྗེས་མཚན་པའི་གྲྀ་གུག་ཐུར་དུ་བརྐྱང་ནས་འཛིན་པ། གཡོན་པས་ཐོད་པ་ཁྲག་གིས་གང་བ་སྟེང་ཕྱོགས་
སུ་བཟུང་ནས་ཞལ་གྱེན་དུ་ཕྱོགས་པས་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་ཊཾ་ག་ལ་ཌ་མ་རུ་དང་། དྲིལ་བུ་དང་འཕན་རྩེ་གསུམ་པ་འཕྱང་བཞིན་པ་
བསྣམས་པ། དབུ་སྐྲ་ནག་པོ་སིལ་བུར་གྱུར་པས་སྐུ་སྐྱེད་ཡན་ཆད་ཁེབས་པ། ལང་ཚོ་དར་ལ་བབ་ཅིང་འདོད་པའི་ནུ་འབུར་རྒྱས་པ། བདེ་བ་བསྐྱེད་པའི་ཉམས་ཅན་མི་
མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུ་དོ་ཤལ་ཅན་གཅེར་བུ་ཕྱག་རྒྱ་ལྔས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །དེ་ནས་འབར་བའི་ཕྱག་རྒྱ་
སྨིན་མཚམས་སུ་གཡོན་སྐོར་དུ་ལན་གསུམ་བསྐོར་ཞིང་ངག་ཏུ། ཕོ། རང་གི་ཐུགས་ཀའི་བཾ་ཡིག་ལས་འོད་ཟེར་འཕྲོས་པས་འོག་མིན་ནས་རྗེ་བཙུན་རྡོ་རྗེ་རྣལ་འབྱོར་མ་ལ་སངས་རྒྱས་དང་
བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛསྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་པར་ཐིམ། པད་སྐོར་གྱི་མཐར་

འཁྱུད་པའི་ཕྱག་རྒྱ་བྱས་ལ། ཨོཾ་ཡོ་ག་ཤུདྡྷསརྦ་དྷརྨཱཿཡོ་ག་ཤུདྡྷོཉ་ཧཾ། དེའི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ་ལྟེ་བར་ཨོཾ་བཾ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོ་སྔོན་མོ་
གཤིན་རྗེ་མ། ཁར་ཧྲཱི་མོ་དཀར་མོ་རྨོངས་བྱེད་མ། །དཔྲལ་བར་ཧྲི་ཧྲི་སེར་མོ་སྐྱོང་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་
དུད་ཁ་ཙཎྜི་ཀཱའི་ངོ་བོར་གྱུར། སླར་ཡང་རང་གི་ཐུགས་ཀ་ནས་འོད་ཟེར་འཕྲོས་པས་དབང་གི་ལྷ་དཔལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་
ནམ་མཁར་ཨོཾ་བཛྲ་ས་མཱ་ཛ༔ ཞེས་པས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས།
དབང་གི་ལྷ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་
རོ༑ །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་

༄༅། །རྣམ་པར་སྣང་མཛད་ཀྱིས་དབུར་བརྒྱན། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་
ཐཱ་ག་ཏ་བཛྲ་ཡོ་གི་ནཱི་ས་པ་རི་ཝཱ་ར་པཱ་དྱཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནཱི་ས་པ་རི་ཝཱ་ར་པུཥྤེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྥ་ར་ཎ་
ས་མ་ཡེ་ཧཱུྃ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་དྷུ་པེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨཱ་ལོ་ཀེ་པྲ་
ཏིཙྪ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནཱི་ས་པ་རི་ཝཱ་ར་གནྡྷེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཨོཾ་སརྦ་ཏ་ཐཱ་ག་ཏ་བཛྲ་ཡོ་
གི་ནི་ས་པ་རི་ཝཱ་ར་ནེ་ཝི་དྱེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཤབྡ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུཾ།
ཞེས་རོལ་མོ་དང་བཅས་པས་མཆོད། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ཏེ། པྲཛྙཱ་པ་ར་མི་ཏཱ་ནཱ་ད་སཾ་བྷ་ཝེ་དྷ་རྨཱ་ཧྲི་ད་ཡ་སནྟོ་ཥ་ཎི་ཧཱུཾ་ཧཱུཾ་

ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨོཾ་ཨཱཧཱུྃ་གིས་ནང་མཆོད་ཕུལ་ལ་རྡོ་རྗེ་དྲིལ་བུ་འཛིན་པས། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་
འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །
འཇིག་རྟེན་བྱ་བ་རབ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། །ཞེས་བསྟོད་ལ། པད་སྐོར་སྔོན་དུ་འགྲོ་བས་གཟུངས་ཐག་བཟུང་ལ། རང་གི་ཐུགས་ཀ་ནས་སྔགས་ཀྱི་ཕྲེང་བ་བྱུང་སྟེ་
གཟུངས་ཐག་ལ་འཁྲིལ་ནས་སོང་། །རྗེ་བཙུན་མའི་སྐུ་ལ་ཕོག་པས་བ་སྤུའི་བུ་ག་ནས་བདུད་རྩིའི་ཆུ་རྒྱུན་བྱུང་བས་བུམ་པ་གང་བར་གྱུར་པར་བསམས་ལ། ཨོཾ་ཨོཾ་ཨོཾ་སརྦ་བུདྡྷ་ཌཱ་
ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། བརྒྱ་རྩ་དང་། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲྀཧྣ་གྲྀཧྣ་ཧཱུཾ་ཧཱུཾ་ཕཊ། ཨོ་གྲྀཧྣ་པ་ཡ་
གྲྀཧྣ་པ་ཡ་ཧཱུྃ་ཧཱུྃ་ཕཊ། ཨོ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཉེར་གཅིག་ལ་སོགས་པ་ཇི་ལྟར་རིགས་པ་བཟླ། མཆོད་བསྟོད་

༄༅། །ནི༑ ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཿཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་པཱ་དྱཾ་
པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་པུཥྤེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་
བཛྲ་ཡོ་གི་ནཱི་ས་པ་རི་ཝཱ་ར་དྷུ་པེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནཱི་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་
ས་མ་ཡེ་ཨཱཿཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་གནྡྷེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ནེ་ཝི་
དྱེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཤབྡ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་བཛྲ་གྷནྡྷེ་ར་
ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ཏེ། པྲཛྙཱ་པ་ར་མི་ཏཱ་ནཱ་ད་སཾ་བྷ་ཝེ་དྷ་རྨཱ་ཧྲི་ད་ཡ་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་རོལ་མོ་དང་བཅས་

པས་མཆོད། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨོཾ་ཨཱཧཱུཾ། གིས་ནང་མཆོད་ཕུལ། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་
ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །འཇིག་རྟེན་བྱ་བ་རབ་འཇུག་མ། །
དེ་སྙེད་རྣམས་ལ་ཕྱག་འཚལ་ལོ། །རྗེ་བཙུན་རྡོ་རྗེ་རྣལ་འབྱོར་མས་བདག་དང་སེམས་ཅན་ཐམས་ཅད་དག་པ་མཁའ་སྤྱོད་དུ་འཁྲིད་པར་མཛད་དུ་གསོལ། །འཇིག་རྟེན་
དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་བཏབ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ་དྲི་ཌྷོ་མེ་བྷ་ཝ།
སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ་སརྦ་ཀརྨ་སུ་ཙ་མེ་ཙིཏྟཾ་ཤྲི་ཡཿ ཀུ་རུ་ཧཱུྃ་ཧ་ཧ་ཧ་ཧ་ཧོ༔ བྷ་ག་ཝཱན་བཛྲ་ཧེ་རུ་ཀ་མཱ་མེ་
མུཧྣ་ཧེ་རུ་ཀོ་བྷ་ཝ་མ་ཧཱ་ས་མ་ཡ་ས་ཏཱ་ཨཱཧཱུྃ་ཕཊ། ཞེས་ལན་གསུམབརྗོད། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་

༄༅། །སྩལ་བ། །དེ་ཀུན་མགོན་པོས་བཟོད་པར་གསོལ། །དུང་ཆོས་ཀྱི་མཆོད་ཡོན་ཕུལ། ཨོཾ་ཨཱཧཱུཾ། བུམ་ནང་གི་ལྷ་ཞུ་བ་ལས་བྱུང་བའི་བུམ་པའི་ཆུ་ནུས་པ་དང་ལྡན་
པར་གྱུར་ཞེས་བརྗོད། དེ་ནས་བདག་འཇུག་ལ་མདུན་བསྐྱེད་ཀྱི་རྡོ་རྗེ་རྣལ་འབྱོར་མ་དང་རྩ་བའི་བླ་མ་གཉིས་སུ་མེད་པ་ལ་དཔའ་བོ་དང་རྣལ་འབྱོར་མའི་ཚོགས་དཔག་ཏུ་མེད་པས་བསྐོར་བ་མངོན་སུམ་ལྟར་དམིགས་ལ། དེ་ཐམས་ཅད་
དགོངས་པ་རྩེ་གཅིག་པས་བདག་ལ་དགོངས་པར་བསམས་ཏེ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ་ཞེས་པས་བུམ་ཆུ་ཅུང་ཟད་མྱོང་། རང་གི་ལུས་ལོངས་སྤྱོད་དུས་གསུམ་གྱི་དགེ་བའི་རྩ་བ་དང་བཅས་པ་ཡོན་དུ་ཕུལ་བར་བསམ་ནས།
ཨོཾ་བཛྲ་བྷུ་མི་ཨཱཎཱཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཧཱུཾ། ཕྱི་ལྕགས་རི་འཁོར་ཡུག་གིས་བསྐོར་བའི་དབུས་སུ་ཧཱུཾ་རིའི་
རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ། ཟླ་བ། དབུས་སུ་ལྷ་དང་མིའི་དཔལ་འབྱོར་ཕུན་

སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་ཐ་མི་དད་པ་ལ་བྱིན་རླབས་ཟབ་མོ་ཞུ་བའི་ཡོན་དུ་འབུལ་བར་བགྱིའོ། །ཐུགས་རྗེས་འགྲོ་
བའི་དོན་དུ་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཞེས་པས་ཡོན་ཕུལ་ནས། གསོལ་བ་བཏབ་པ་ནི། གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་
འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་བདག་སྐྱབས་མཆི། །
དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་ཕྱག་འཚལ་ལོ། །དཔལ་ལྡན་རྡོ་རྗེ་
མཁའ་འགྲོ་མས། །བདག་ལ་བྱིན་གྱིས་བརླབ་ཏུ་གསོལ། །ཞེས་ལན་གསུམ་གྱིས་གསོལ་བ་བཏབ། དེ་ནས་རྡོ་རྗེ་རྣལ་འབྱོར་མས་མཛད་པར་བསམས་ལ། ཨ་ཁཾ་ཝཱི་ར་ཧཱུཾ་གིས་གདོང་རས་བཅིངས། ཨ་
ཁཾ་ཝཱི་ར་ཧཱུཾ་གིས་མེ་ཏོག་གི་ཕྲེང་བ་བླངས། སིནྡྷུ་རའི་དཀྱིལ་འཁོར་ལས་ཁྲོ་མོ་ཁཎྜ་རོ་ཧཱ་དཔག་ཏུ་མེད་པ་སྤྲོས་ཏེ། བྱིན་རླབས་ཟབ་མོ་ཞུ་བ་ལ་བར་དུ་གཅོད་པའི་བགེགས་དང་ལོག་

༄༅། །འདྲེན་ཐམས་ཅད་རྒྱང་རིང་དུ་བསྐྲད་པར་གྱུར་པར་བསམས་ལ། ཀུ་ཤས་བུམ་ཆུ་རང་ལ་འཐོར་ཞིང་། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོ་གྲྀཧྣ་གྲྀཧྣ་ཧཱུཾ་ཧཱུཾ་ཕཊ། ཨོ་གྲྀཧྣ་པ་
ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ཨོཾ་ཨ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཅེས་བརྗོད། ཨོཾ་ཨཱ༔ཧཱུྃ་གིས་ནང་མཆོད་ལྕེ་ལ་མྱངས་པས་ལུས་སེམས་བདེ་བས་གང་། ནང་གི་བར་ཆད་ཐམས་ཅད་དག་པར་མོས།
བུ་ཁྱོད་སུ་ཡིན་ཅི་ལ་དགའ། སྐལ་བཟང་བདག་བདེ་བ་ཆེན་པོ་ལའོ། །དེ་ཡིས་བུ་ལ་ཅི་ཞིག་བྱ། སངས་རྒྱས་མཆོག་གི་དམ་ཚིག་གོ །ཞེས་པས་རིགས་དང་འདུན་པ་ཆེད་དུ་བྱ་བ་
དྲིས་ཤིང་ངེས་པར་བྱས། རང་གི་སྙིང་གའི་ནང་དུ་ཟླ་བ་ལ་གནས་པའི་རྡོ་རྗེ་དཀར་པོ་ཀུན་རྫོབ་དང་། དོན་དམ་པའི་བྱང་ཆུབ་སེམས་ཀྱི་ངོ་བོར་གྱུར་པར་བསམས་ལ། དེ་ཉིད་རྗེ་
བཙུན་མས་རྡོ་རྗེ་སྙིང་གར་བཞག་ནས་བརྟན་པར་བྱིན་གྱིས་བརླབ་པར་བསམ་ཞིང་། ཨོཾ་སརྦ་ཡོ་ག་ཙིཏྟ་ཨུཏྤ་ད་ཡཱ་མི། ཞེས་དང་། སུ་ར་ཏི་ས་མ་ཡ་སྟཾ་ཧོསིདྡྷི་བཛྲ་ཡ་ཐཱ་སུ་ཁཾ།
ཞེས་བརྗོད། རྣལ་འབྱོར་མས་གསང་བར་གདམས་པར་བསམས་ལ་རྡོ་རྗེ་སྤྱི་བོར་བཞག་ལ། དེང་ཁྱོད་རྣལ་འབྱོར་མ་ཐམས་ཅད་ཀྱི་རིགས་སུ་ཞུགས་ཀྱི། རྣལ་འབྱོར་མ་ཐམས་ཅད་ཀྱི་གསང་

ཆེན་དམ་པ་འདི་རྣལ་འབྱོར་མ་ཐམས་ཅད་ཀྱི་དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བར་མི་བྱ་སྟེ། མ་དད་པ་རྣམས་ལ་ཡང་མ་ཡིན་ནོ། །ཞེས་རྣལ་འབྱོར་མའི་ཕྱག་ན་
གནས་པའི་རྡོ་རྗེ་ལ་འཇུས་ཏེ་དཀྱིལ་འཁོར་གྱི་དབུས་ན་རྣལ་འབྱོར་མ་བཞུགས་པའི་དྲུང་དུ་སླེབས་པར་མོས་ལ། ཛཧཱུྃ་བཾ་ཧོ༔ ཞེས་བརྗོད་པ་ནི་ཕྱི་འཇུག་གོ །ནང་འཇུག་གི་དོན་དུ་རྣལ་འབྱོར་མའི་དྲུང་དུ་ཡན་ལག་བདུན་དང་ལྡན་པའི་
སྒོ་ནས་བྱང་ཆུབ་མཆོག་ཏུ་སེམས་བསྐྱེད་པར་མོས་ལ། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །
སངས་རྒྱས་བྱང་ཆུབ་ཡིད་ཀྱིས་བཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་
ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་
འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད། རིགས་ལྔ་སྤྱི་དང་ཁྱད་པར་གྱི་དམ་ཚིག་གོང་འཕེལ་དུ་བཟུང་བར་བསམས་ལ། སྲས་བཅས་སངས་

༄༅། །རྒྱས་ཐམས་ཅད་དང་། །དཔའ་བོ་རྣལ་འབྱོར་མ་རྣམས་ཀུན། །ཐམས་ཅད་བདག་ལ་དགོངས་སུ་གསོལ། །རིག་པ་འཛིན་པ་བདག་གིས་ནི། །དུས་
འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་
མེད༑ །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་རྣམས་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ།།
སོ་སོར་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱལ་རྣལ་འབྱོར་ལས་སྐྱེས་པའི། །སྡོམ་
པ་དེང་ནས་བརྟན་པོར་བཟུང་། །རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུའི་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། སློབ་དཔོན་དག་ཀྱང་གཟུང་
བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་དུ་དུས་དྲུག་ཏུ། །སྤྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་

ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་མ་ལུས་བཟུང་། །ལས་ཀྱི་རིགས་མཆོག་ཆེན་པོ་ལ། །སྡོམ་
པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་མཆོག །དམ་པ་བདག་གིས་
བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་བཟུང་། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་
གིས་དགྲོལ། །དབུགས་མ་ཕྱུང་བ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་འགོད། །ཅེས་ལན་གསུམ་བརྗོད། ཁྱད་པར་དུ་གཡོན་པའི་ཀུན་སྤྱོད་ཀྱི་དམ་ཚིག་སྤྱིར་བུད་མེད་ལ་མི་སྨོད་
པ་དང་། ཁྱད་པར་ཤེས་རབ་མ་ལ་བརྟེན་པའི་དམ་ཚིག་བརྒྱད་པོ་བཟུང་སྙམ་པས། སངས་རྒྱས་ཆོས་དང་དགེ་འདུན་ལ། །རྟག་པར་བདག་ནི་སྐྱབས་སུ་མཆི། །རྣལ་འབྱོར་གསང་སྔགས་
མཁའ་འགྲོ་མ། །འཁོར་ལོ་གསུམ་གྱི་བདག་ཉིད་ཅན། །ཀུན་ལ་རྟག་ཏུ་སྐྱབས་སུ་མཆི། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །

༄༅། །ཁྱད་པར་དུ་ཡང་སློབ་དཔོན་ལ། །རྟག་པར་བདག་ནི་སྐྱབས་སུ་མཆི། །དཔལ་ལྡན་ཁྲག་འཐུང་སོགས་དཔའ་བོ། །རྣལ་འབྱོར་མ་དང་སྣང་མཛད་
སོགས༑ །བྱང་ཆུབ་སེམས་དཔའ་དཔག་མེད་པ། །ཐམས་ཅད་བདག་ལ་དགོངས་སུ་གསོལ། །བདག་གིས་དུས་འདི་ནས་བཟུང་སྟེ། །ཇི་སྲིད་གཉིས་མེད་ལ་གནས་
པར༑ །དེ་ཡི་ཚངས་སྤྱོད་གཉིས་མེད་པ། །ཉི་ཤུ་རྩ་གཉིས་ལེགས་པར་བཟུང་། །ཞེས་ལན་གསུམ་བརྗོད། དེ་ནས་བཅོམ་ལྡན་འདས་མའི་ཐུགས་ཀ་ནས་འོད་ཟེར་དཔག་ཏུ་
མེད་པ་འཕྲོས། རང་གི་ལུས་ལ་ཕོག་པས་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་དང་རྣམ་སྨིན་ཤ་རུས་ཀྱི་བར་དུ་སྦྱངས་ཏེ་མི་དམིགས་པ་
སྟོང་པ་ཉིད་དུ་གྱུར། སྟོང་པའི་ངང་ལ་ཨེ་ཨེ་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་ཀྱི་དབུས་སུ་བཾ་ཡིག་དམར་པོའི་མཐར་ཨོ་ཨོ་ཨོཾ་སརྦ་བུདྡྷ་ཌཱ་ཀི་ནཱི་ཡེ།
བཛྲ་ཝཎྞ་ནཱི་ཡེ། བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་པས་བསྐོར་བ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་

སྒྲིབ་བག་ཆགས་དང་བཅས་པ་སྦྱངས། རྣལ་འབྱོར་མའི་སྐུར་གྱུར། དེ་རྣམས་འོད་དུ་ཞུ་ནས་ཚུར་འདུས་ཡིག་འབྲུ་རྣམས་ལ་ཐིམ་པར་ཡོངས་སུ་གྱུར་པ་ལས་རང་ཉིད་རྗེ་
བཙུན་རྡོ་རྗེ་རྣལ་འབྱོར་མའི་སྐུར་གྱུར་པ་ནི། སྣ་ཚོགས་པདྨ་དང་ཉི་མའི་གདན་ལ་ཞབས་གཡས་བརྐྱང་བས་དུས་མཚན་མ་དམར་མོའི་ནུ་མའི་སྟེང་ནས་མནན་པ། གཡོན་
བསྐུམ་པས་འཇིགས་བྱེད་ནག་པོའི་མགོ་བོ་རྒྱབ་ཏུ་བལྟབ་ནས་མནན་པ། སྐུ་མདོག་དམར་མོ་བསྐལ་པའི་མེ་ལྟ་བུའི་གཟི་བརྗིད་ཅན་ཞལ་གཅིག་ཕྱག་གཉིས་སྤྱན་གསུམ་
དག་པ་མཁའ་སྤྱོད་དུ་གཟིགས་པ། ཕྱག་གཡས་པས་རྡོ་རྗེས་མཚན་པའི་གྲྀ་གུག་ཐུར་དུ་བརྐྱངས་ནས་འཛིན་པ། གཡོན་པས་ཐོད་པ་ཁྲག་གིས་བཀང་བ་སྟེང་ཕྱོགས་སུ་
བཟུང་ནས་ཞལ་གྱེན་དུ་ཕྱོགས་པས་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་ཊཾ་ག་ལ་ཌ་མ་རུ་དང་དྲིལ་བུ་དང་འཕན་རྩེ་གསུམ་པ་འཕྱངས་བཞིན་པ་བསྣམས་
པ༑ དབུ་སྐྲ་ནག་པོ་སིལ་བུར་གྱུར་པས་སྐུ་སྐེད་ཡན་ཆད་ཁེབས་པ། ལང་ཚོ་དར་ལ་བབ་ཅིང་འདོད་པའི་ནུ་འབུར་རྒྱས་པ་བདེ་བ་བསྐྱེད་པའི་ཉམས་ཅན། མི་མགོ་

༄༅། །སྐམ་པོ་ལྔས་དབུ་རྒྱན་དང༌། སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་ལྔས་བརྒྱན་པ་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་ལྟེ་བར་ཨེ་
ཨེ་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་ཀྱི་དབུས་སུ་བཾ་ཡིག་དམར་པོ། མདུན་རྒྱབ་གཉིས་སྤངས་པའི་གྲྭ་བཞིར་དགའ་བ་འཁྱིལ་བ་རེ་ཡོད་པར་གྱུར་པར་བསམ།
བླ་མ་དང་རྡོ་རྗེ་རྣལ་འབྱོར་མ་ཐ་མི་ད་པ་ལ་མོས་གུས་ཆེན་པོས་གསོལ་བ་འདེབས་པ་ནི། སློབ་དཔོན་རིན་པོ་ཆེས། བདག་ལ་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་དང་
ཡོན་ཏན་དང་ཕྲིན་ལས་ཐམས་ཅད་ཀྱི་དངོས་གྲུབ་དང་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་ཞིང་བརྟན་པར་མཛད་དུ་གསོལ། ཞེས་ལན་གསུམ་
གསོལ་བ་བཏབ་པས། སིནྡྷུ་རའི་དཀྱིལ་འཁོར་གྱི་དབུས་ན་བཞུགས་པའི་རྗེ་བཙུན་མའི་ཐུགས་ཀ་ནས་དེ་འདྲ་བའི་རྗེ་བཙུན་མ་མཐེབ་སོར་ཚད་ཙམ་པ་ཞིག་དམར་ཧྲིལ་གྱིས་བྱོན་
ནས་རང་གི་ཁར་ཐོགས་མེད་དུ་ཞུགས་པར་གྱུར་པར་བསམ་ལ། ཏིང་ལོ་མར་མེ་ཡོད་ན་དེ་ཉིད། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བེ་རོ་ཙ་ནཱི་ཡེ། ཧཱུྃ་ཧཱུྃ་ཧཱུྃ་

ཕཊ་ཕཊ་ཕཊ་སྭཱ་ཧཱ། ཞེས་བརྗོད་ཅིང་རང་གི་ཁར་བཅུག་པར་བསམས་ལ། རྣལ་འབྱོར་མ་དེ་ཉིད་རང་གི་སྤྱི་བོ་ནས་རྐང་མཐིལ་གྱི་བར་ལ་གར་སྟབས་མཛད་ཅིང་ཡར་འཁྱུག་མར་འཁྱུག་
མཛད་པའི་མཐར་ལྟེ་བའི་བཾ་ཡིག་ལ་ཐིམ་པས། དེ་ཉིད་རྣལ་འབྱོར་མའི་སྐུར་གྱུར་པ་ནི་སྣ་ཚོགས་པདྨ་དང་ཉི་མའི་གདན་ལ། ཞབས་གཡས་བརྐྱང་པས་དུས་མཚན་མ་
དམར་མོའི་ནུ་མའི་སྟེང་ནས་མནན་པ། གཡོན་བསྐུམ་པས་འཇིགས་བྱེད་ནག་པོའི་མགོ་བོ་རྒྱབ་ཏུ་བལྟབ་ནས་མནན་པ། སྐུ་མདོག་དམར་མོ་བསྐལ་པའི་མེ་ལྟ་བུའི་གཟི་
བརྗིད་ཅན་ཞལ་གཅིག་ཕྱག་གཉིས་སྤྱན་གསུམ་དག་པ་མཁའ་སྤྱོད་དུ་གཟིགས་པ། ཕྱག་གཡས་པས་རྡོ་རྗེས་མཚན་པའི་གྲྀ་གུག་ཐུར་དུ་བརྐྱངས་ནས་འཛིན་པ། གཡོན་
པས་ཐོད་པ་ཁྲག་གིས་གང་བ་སྟེང་ཕྱོགས་སུ་བཟུང་ནས་ཞལ་གྱེན་ལ་ཕྱོགས་པས་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་ཊཾ་ག་ལ་ཌ་མ་རུ་དང་དྲིལ་བུ་དང་
འཕན་རྩེ་གསུམ་པ་འཕྱངས་བཞིན་པ་བསྣམས་པ། དབུ་སྐྲ་ནག་པོ་སིལ་བུར་གྱུར་པས་སྐུ་སྐེད་ཡན་ཆད་ཁེབས་པ། ལང་ཚོ་དར་ལ་བབ་ཅིང་འདོད་པའི་ནུ་འབུར་རྒྱས་པ་

༄༅། །བདེ་བ་བསྐྱེད་པའི་ཉམས་ཅན། མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་ལྔས་བརྒྱན་པ། ཡེ་ཤེས་ཀྱི་
མེ་འབར་བའི་དབུས་ན་བཞུགས་པའོ། །རང་ཉིད་ཕྱིའི་རྣལ་འབྱོར་མར་གསལ་བའི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ་ལྟེ་བར་ཨོ་བཾ་དམར་མོ་རྡོ་རྗེ་ཕག་མོ།
སྙིང་གར་ཧཾ་ཡོཾ་སྔོན་མོ་གཤིན་རྗེ་མ། ཁར་ཧྲི་མོ་དཀར་མོ་རྨོངས་བྱེད་མ། དཔྲལ་བར་ཧྲི་ཧྲི་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་
ཐམས་ཅད་ཕཊ་ཕཊ་དུད་ཁ་ཙཎྜི་ཀའི་ངོ་བོར་གྱུར། ཞེས་བརྗོད་ཅིང་བསམས་ལ། ལྟེ་བའི་བཾ་ཡིག་དེ་ཉིད་གདོད་མ་ནས་ནང་གི་རྡོ་རྗེ་རྣལ་འབྱོར་མ་ཡིན་པ་དེ་ཐབས་འདིས་གསལ་
བཏབ་པ་ཡིན་ནོ། །དེ་ནས་མདུན་བསྐྱེད་ཀྱི་རྡོ་རྗེ་རྣལ་འབྱོར་མ་ལ་དཔའ་བོ་དང་རྣལ་འབྱོར་མའི་ཚོགས་ཀྱིས་བསྐོར་བ་རྣམས་ཀྱིས་དགེས་པའི་གར་མཛད། སྔགས་ཀྱི་སྒྲ་
ཆེན་པོ་སྒྲོག་ཅིང་གཙོ་མོའི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་ཐམས་ཅད་རྗེ་

བཙུན་རྡོ་རྗེ་རྣལ་འབྱོར་མའི་རྣམ་པར་བྱོན་ཏེ་རང་གི་སྤྱི་བོར་ཐིམ་པར་གྱུར་པར་བསམས་ལ། ཨོ་ཨོ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ཝཱི་ཡེ། བཛྲ་བཻ་རོ་ཏ་ནཱི་ཡེ། 
ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། དྲག་ཏུ་བརྗོད་ཅིང་ཌཱ་དྲིལ་དཀྲོལ་གུ་གུལ་གྱི་དུད་པས་བདུག །སླར་ཡང་མདུན་བསྐྱེད་ཀྱི་ཐུགས་ཀ་ནས་ཀྱང་རྗེ་བཙུན་མའི་སྐུ་དཔག་ཏུ་མེད་པ་བྱུང་སྟེ་རང་གི་སྤྱི་བོ་
ནས་ཐིམ་པར་གྱུར་པར་བསམས་ལ། སྔར་བཞིན་སྔགས་དང་སྤྲོས་རོལ་བྱ་བ་ནི་ཕྱིའི་རྣལ་འབྱོར་མ་སྤྱན་དྲངས་པའི་སྒོ་ནས་དབབ་པ་ཡིན། རང་ཉིད་རྡོ་རྗེ་རྣལ་འབྱོར་མར་གསལ་བའི་སྨིན་མཚམས་ནས་
གསང་གནས་ཀྱི་བར་དུ། རྩ་དབུ་མ་ཁ་དོག་དམར་པོ་སྦུབས་སྟོང་སྦོམ་ཕྲ་མདའ་སྨྱུག་འབྲིང་པོ་ཙམ་པའི་མས་སྣར་དགའ་བ་འཁྱིལ་པ་ཁ་དོག་དམར་པོ་གཡོན་བསྐོར་དུ་ཤུགས་
དྲག་ཏུ་འཁོར་བས། དབུ་མའི་ནང་ནས་ཡར་བྱ་འཕུར་བ་བཞིན་སྙིང་གའི་ཐད་དུ་སོང་བས་ལུས་སེམས་ཐམས་ཅད་བདེ་བས་ཁྱབ་པར་གྱུར་། དབུ་མའི་ཡས་སྣར་དགའ་བ་
འཁྱིལ་པ་ཁ་དོག་དཀར་པོ་གཡོན་སྐོར་དུ་ཤུགས་དྲག་ཏུ་འཁོར་བས། དབུ་མའི་ནང་ནས་མར་འཁོར་བཞིན་པས་སྙིང་གའི་ཐད་དུ་བྱུང་བས་སྣང་བ་ཐམས་ཅད་སྟོང་ཉིད་ཀྱི་ངང་

༄༅། །དུ་ཐིམ་ཞིང་། དགའ་འཁྱིལ་དེ་གཉིས་སྙིང་གར་རོ་གཅིག་ཏུ་འདྲེས་པས་བདེ་སྟོང་གཉིས་མེད་ཡེ་ཤེས་ཀྱི་ངོ་བོ་དགའ་འཁྱིལ་དམར་སྐྱ་ཤུགས་དྲག་ཏུ་འཁོར་བ་
དང་༑ མཐར་དེ་ཉིད་ཀྱང་ནམ་མཁའ་ལ་འཇའ་ཡལ་བ་བཞིན་གྱུར་པར་བསམས། བརྗོད་མེད་ཀྱི་ངང་ལ་ཇི་ཙམ་གནས་ཀྱི་བར་དུ་མཉམ་པར་བཞག་ཅིང་སྤོས་རོལ་བྱ་བ་ནི་གསང་བ་བདེ་སྟོང་དབྱེར་མེད་ཀྱི་རྣལ་
འབྱོར་མ་ངོ་སྤྲད་པ་ཡིན། ཞེས་གསུངས་པས། དྷུ་དྷུ་ར་གུ་ཧྱ་ས་མ་ཡ། དེ་ལྟར་བྱིན་རླབས་ཞུགས་པ་དེ་རྣམས་མི་འབྲལ་ཞིང་བརྟན་པར་བསམ་ལ། ལུས་ཀྱི་གོ་ཆའི་ལྷ་རྣམས་དྲན་པས། ཨོཾ་བཾ། ཧཾ་ཡོཾ། ཧྲི་མཾ།
ཕཊ་ཕཊ། ཅེས་ཚར་གཅིག་བརྗོད་ཅིང་སྤྱི་བོར་རྡོ་རྗེ་རྒྱ་གྲམ་དུ་བཞག་ལ་ཏིཥྛ་བཛྲ་ཞེས་བརྗོད་ཅིང་བྱིན་རླབས་ཀྱི་མྱོང་བ་ལ་ཅུང་ཟད་མཉམ་པར་བཞག །མེ་ཏོག་གི་ཕྲེང་བ་རྗེ་བཙུན་མའི་ཐུགས་ཀར་ཕུལ་བར་
ཨོ་པྲ་ཏིཙྪ་བཛྲ་ཧོ༔ ཞེས་པའི་སིནྡྷ་རའི་མཎྜལ་གྱི་དབུས་སུ་ཕུལ་བའི་སྟངས་ཀ་ཙམ་བྱས། མེ་ཏོག་གི་ཕྲེང་བ་དེ་ཉིད་སྔགས་ཀྱི་ཕྲེང་བར་བྱིན་གྱིས་བརླབས་ནས། རྗེ་བཙུན་མས་རང་གི་སྤྱི་བོར་བཞག་པར་མོས་ལ།
ཨོཾ་པྲ་ཏི་གྲྀཧྣ་སྟཾ།  ཨི་མཾ་ས་ཏཱ་མ་ཧཱ་བཱ་ལ། ཞེས་གསུང་བར་བསམས་ཤིང་སྤྱི་བོར་བཞག་དེ་ལྟར་སེམས་དང་བཾ་ལྷན་ཅིག་སྐྱེས་པའི་ཕག་མོར་ཡེ་ནས་གནས་པ་ཆོ་ག་དེ་དག་གིས་གསལ་བར་བྱས་པས། དཀྱིལ་འཁོར་མཐོང་བ་

ལ་སྒྲིབ་བྱེད་བསལ་བའི་མཚོན་བྱེད་དུ། རྣལ་འབྱོར་མས་གདོང་གཡོགས་བཀྲོལ་བར་མོས་ཏེ། རྣལ་འབྱོར་མ་དཔལ་དེང་ཁྱོད་ཀྱིས། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་
མཐོང་གྱུར་པ། །རྡོ་རྗེའི་མིག་ནི་བླ་ན་མེད། །ཨོཾ་བཛྲ་ནཻ་ཏྲ་ཨ་ཕ་ཧཱ་ར་ཕཊ་ལཾ་པ་ཧྲཱིཏྲཾ། ཅེས་དང་། ཁྱེད་རྣམས་རྡོ་རྗེ་རྣལ་འབྱོར་མའི་དཀྱིལ་འཁོར་ལ་ལྟོས་ཞེས་གསུང་
ཤིང་བལྟས་པས་རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་མངོན་སུམ་དུ་མཐོང་བར་གྱུར་པར་བསམས་ལ། དེ་དག་ནི་འཇུག་པའི་ཆོས་འཁོར་དང་བཅས་པའོ། །དངོས་གཞི་དབང་བཞི་
བྱིན་རླབས་ཀྱི་ཚུལ་དུ་བསྐུར་བ་ལ། མཎྜལ་བཤམས་ལ། མཎྜལ་རི་རབ་གླིང་བཞི་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་རྡོ་རྗེ་རྣལ་
འབྱོར་མ་ཐ་མི་དད་པ་ལ་བྱིན་རླབས་ཟབ་མོ་ཞུ་བའི་ཡོན་དུ་འབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ།
ཞེས་པས་ཡོན་འབུལ། རྣལ་འབྱོར་མ་དཔལ་དབང་བསྐུར་བས། །འགྲོ་བ་སྐྱོབ་པའི་གཟི་བརྗིད་ཅན། །ཇི་ལྟར་ཡོན་ཏན་འབྱུང་གནས་གཙོ། །དེ་བཞིན་བདག་ལ་དེང་སྩོལ་

༄༅། །ཅིག །ཅེས་པའམ། ཡང་ན། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་སྐྱོབ་པའི་དོན་གྱི་ཕྱིར། །ནམ་མཁའི་རྡོ་
རྗེ་དེང་བདག་སྩོལ། །ཞེས་ལན་གསུམ་གྱིས་གསོལ་བ་བཏབ། རང་ཉིད་སིནྡྷ་རའི་དཀྱིལ་འཁོར་གྱི་མདུན་དུ་སེངྒེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཉི་མ་འཇིགས་བྱེད་
དུས་མཚན་གྱི་གདན་ལ་སྐད་ཅིག་གིས་རྡོ་རྗེ་རྣལ་འབྱོར་མར་གསལ་བའི་སྟེང་དུ་གདུགས་དཀར་པོ་གསེར་གྱི་ཡུ་བ་ཅན། མཐའ་བསྐོར་དུ་མཆོད་པའི་སྤྲིན་ཕུང་བསམ་གྱིས་
མི་ཁྱབ་པས་བསྐོར་བར་གྱུར། ཐོ། ཞེས་བརྗོད་པས། རྗེ་བཙུན་མའི་ཐུགས་ཀ་ནས་འོད་ཟེར་འཕྲོས་པས་རང་བཞིན་གྱི་གནས་ནས་དབང་གི་ལྷ་དཔལ་འཁོར་ལོ་བདེ་མཆོག་
ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་ནམ་མཁར་བཀྲ་ལམ་གྱིས་བྱོན་པའི་ཧེ་རུ་ཀ་ཡབ་ཡུམ་གྱིས་དབང་བསྐུར་བའི་དགོངས་པ་མཛད། སྙིང་པོའི་རྣལ་འབྱོར་མ་
བཞིས་རྡོ་རྗེའི་གླུ་ལེན། ཁཎྜ་ཀ་པཱ་ལཱི་ལ་སོགས་པའི་དཔའ་བོ་རྣམས་ཀྱིས་ཤིས་པ་བརྗོད། རབ་ཏུ་གཏུམ་མོ་ལ་སོགས་པའི་རྣལ་འབྱོར་མ་རྣམས་ཀྱིས་མཆོད་པའི་ལས་

བརྩམ་༑ སྒོ་མཚམས་མ་བརྒྱད་ཀྱིས་བགེགས་དང་ལོག་པར་འདྲེན་པའི་ཚོགས་ཐམས་ཅད་རྒྱང་རིང་དུ་བསྐྲད་པར་གྱུར་པར་བསམ་ལ། མེ་ཏོག་འཐོར་ཞིང་དྲིལ་བུ་གསིལ་བས། ཧེ་རུ་
ཀ་དཔལ་འབར་བའི་སྐུ་མངའ་བ། །ཧ་ཧའི་གད་རྒྱངས་ས་གསུམ་གཡོ་བར་བྱེད། །ཧཱུཾ་ཧཱུཾ་ཕཊ་ཕཊ་བདུད་ཀྱི་ཀླད་འགེམས་པའི། །བདེ་མཆོག་འཁོར་ལོའི་བཀྲ་ཤིས་དེང་
འདིར་སྩོལ། །ཨེ་ཝཾ་མཉམ་པར་སྦྱོར་བ་སྔགས་ཀྱི་སྐུ། །ཨཱ་ལི་ཀཱ་ལི་གཉིས་མེད་རོལ་པའི་གསུང་། །ཨོྃ་གྱི་ངོ་བོར་སོན་པའི་ཐུགས་མངའ་བ། །རྡོ་རྗེ་ཕག་མོའི་བཀྲ་
ཤིས་དེང་འདིར་སྩོལ། །ཞེས་བརྗོད། དེ་ནས་གཙོ་བོའི་ཐུགས་ཀ་ནས་སྤྲུལ་པའི་སྒོ་མཚམས་མ་བརྒྱད་ཀྱིས་ཟླ་བ་ལྟར་དཀར་བའི་བུམ་པ་བྱང་ཆུབ་སེམས་ཀྱི་བདུད་རྩི་ལྔས་
ཡོངས་སུ་གང་བ་ཡལ་འདབ་དང་བཅས་པ་ཅུང་ཟད་ཡོ་བར་འཛིན་པས་བྱང་ཆུབ་སེམས་ཀྱི་ཆུ་རྒྱུན་གྱིས་སྤྱི་བོ་ནས་དབང་བསྐུར་བར་གྱུར་པར་བསམ། ཇི་ལྟར་
བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་

༄༅། །ཏ་ས་མ་ཡ་ཤྲི་ཡེ་ཧཱུཾ། ཙཀྲ་བཱི་ར་ཧཱུཾ། ཨ་བྷི་ཥིཧྣམཾ། ཀཱ་ཀཱ་སྱ། ཨུ་ལུ་ཀཱ་སྱེ། ཤཱ་ནཱ་སྱེ། སཱུ་ཀ་ར་སྱ། ཡ་མ་དཱ་དྷི་ཡེ། ཡ་མ་རུ་ཏཱི་ཡེ། ཡ་
མ་དཾ་ཌི་ཎི་ཡོ། ཡ་མ་མ་ཐ་ནི། བཛྲ་བྷ་ཝ་ཨ་བྷི་ཥིཧྣ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་
རྣམ་པར་སྣང་མཛད་ཀྱིས་དབུར་བརྒྱན། དབང་ལྷ་རྣམས་ཛ༔ཧཱུྃ་བཾ་ཧོ༔ ཞེས་པས། རང་གི་སྤྱི་བོ་ནས་ཐིམ། རང་ཉིད་ཁམས་གསུམ་ཆོས་ཀྱི་རྒྱལ་པོར་དབང་
བསྐུར་བ་ལ་རྗེ་བཙུན་མ་འཁོར་བཅས་ཀྱིས་རབ་ཏུ་གནས་པར་གྱུར་པར་བསམས་ལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་མེ་ཏོག་གཏོར་བ་ནི་དབང་གི་དངོས་གཞིའོ། །མདུན་གྱི་
རྗེ་བཙུན་མའི་ཐུགས་ཀའི་ཛཾ་ཡིག་ལས་སྔགས་ཀྱི་ཕྲེང་བ་ཁ་དོག་དམར་པོ་ཆུ་ལས་ཆུ་བུར་རྡོལ་བའི་ཚུལ་དུ་ཐོལ་ཐོལ་བྱུང་། རྗེ་བཙུན་མའི་ཞལ་ནས་ཐོན། རང་གི་ཁར་
ཞུགས་སྙིང་གའི་བཾ་ཡིག་ལ་ཐིམ་པར་གྱུར་པར་བསམས་ལ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་ལན་

གསུམ་བརྗོད། དེ་ནས་རྡོ་རྗེ་རྣལ་འབྱོར་མ་མཁའ་སྤྱོད་སྒྲུབ་ནས་ཡི་དམ་གྱི་ལྷར་གཟུང་སྙམ་པས་མེ་ཏོག་འཐོར་ཞིང་། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་ལ་བྱིན་གྱིས་རློབས། །
ཞེས་ལན་གསུམ་བརྗོད། རྗེ་བཙུན་མས་མེ་ཏོག་གི་ཕྲེང་བ་འདི་ཉིད་སྔགས་ཀྱི་ཕྲེང་བར་བྱིན་གྱིས་བརླབས་ཏེ། རང་གི་སྤྱི་གཙུག་ཏུ་བཞག་ཅིང་གསུང་བར་བསམས་ལ། བཅོམ་ལྡན་འདི་ལ་སྩལ་ལགས་ཀྱིས། །བཅོམ་
ལྡན་འདི་ལ་བྱིན་གྱིས་རློབས། །ཞེས་ལན་གསུམ་བརྗོད། སིནྡྷ་རའི་རྡུལ་ཚོན་ནས་གཡོན་པའི་མཐེབ་སྲིན་གྱིས་བླངས་ཏེ། དཔྲལ་བ། མགྲྀན་པ། སྙིང་ག་རྣམས་སུ་ཐིག་ལེ་བྱ་ཞིང་། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནི་
ཡེ༑ བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་ལན་གསུམ་བརྗོད། སྐུ་ཚོམ་བུའི་དཀྱིལ་འཁོར་ལ་བརྟེན་ནས་བུམ་པའི་དབང་ཐོབ། ལུས་
ཀྱི་དྲི་མ་དག །རྣལ་འབྱོར་མའི་སྐུ་བསྒོམ་པ་ལ་དབང་ཞིང་། སྐུའི་བྱིན་རླབས་དང་དངོས་གྲུབ་ཐམས་ཅད་ཐོབ་པ་ཡིན་ནོ། །ཞེས་བརྗོད་ཅིང་རྗེ་བཙུན་མས་གསུངས་བར་བསམ།
གསང་དབང་གི་དོན་དུ་དམིགས་པ་འདི་ལྟར་བྱེད་དེ། ཕྱོགས་བཅུའི་དེ་བཞིན་གཤེགས་པ་ཐམས་ཅད་དང་། རྡོ་རྗེ་རྣལ་འབྱོར་མ་སྙོམས་པར་ཞུགས་པའི་བྱང་ཆུབ་

༄༅། །སེམས་ཀྱི་ཐིག་ལེ་ཐོད་པའི་ནང་དུ་ལྷུང་བ། རྗེ་བཙུན་མས་རང་གི་ལྕེ་ཐོག་ཏུ་བཞག་པར་གྱུར་པར་བསམས་ལ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནི་
ཡེ༑ བཛྲ་བེ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་བརྗོད་གཡོན་པའི་མཐེབ་སྲིན་གྱིས་ཐོད་པ་ནས་བདུད་རྩི་བླངས་ཏེ་ལྕེ་ཐོག་ཏུ་བཞག །མགྲྀན་པའི་ལམ་ནས་མྱང་པས། ལུས་
ཀྱི་རྩ་ནང་གི་བྱང་སེམས་དམ་ཚིག་པའི་ཚུལ་དང་དབྱེར་མེད་རོ་གཅིག་ཏུ་འདྲེས་པས་རང་བཞིན་བརྒྱད་ཅུའི་རྟོག་པ་དབྱིངས་སུ་དག་ཅིང་གསལ་སྟོང་བདེ་བས་བརྒྱན་པའི་ཏིང་
ངེ་འཛིན་རྒྱུད་ལ་སྐྱེས་པར་གྱུར་པར་བསམ་ལ་ཅུང་ཟད་མཉམ་པར་བཞག །དེ་ལྟར་ན་གསུང་བདུད་རྩིའི་དཀྱིལ་འཁོར་དུ་གསང་བའི་དབང་ཐོབ། ངག་གི་དྲི་མ་དག །
རྣལ་འབྱོར་མའི་གསུང་གསང་སྔགས་ཀྱི་བཟླས་བརྗོད་བྱེད་པ་ལ་དབང་ཞིང་། གསུང་གི་བྱིན་རླབས་དང་དངོས་གྲུབ་ཐམས་ཅད་ཐོབ་པ་ཡིན་ནོ། །ཞེས་བརྗོད་ཅིང་རྗེ་བཙུན་མས་
གསུང་པར་བསམ། ཤེས་རབ་ཡེ་ཤེས་ཀྱི་དབང་ནི། ཕྱོགས་བཅུའི་དཔའ་བོ་ཐམས་ཅད་གཅིག་ཏུ་འདུས་པ་དཔལ་ཧེ་རུ་ཀར་གྱུར་པ་དང་། རྗེ་བཙུན་རྡོ་རྗེ་རྣལ་འབྱོར་མ་སྙོམས་པར་

ཞུགས་པའི་བྱང་ཆུབ་ཀྱི་སེམས་རང་ཉིད་རྡོ་རྗེ་རྣལ་འབྱོར་མར་གསལ་བའི་མཁའ་ནང་དུ་བྱིན་པར་གྱུར་པར་བསམ་ལ། སིནྡྷུ་རའི་དཀྱིལ་འཁོར་ནས་གཡོན་པའི་སྲིན་ལག་གི་རྩེས་བླངས་ལ། ཨོཾ་ཨོ་ཨོཾ་སརྦ་
བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་སྭཱ་ཧཱ། ཞེས་བརྗོད་ཅིང༌། ལྟེ་བ། སྙིང་ག །མགྲྀན་པ། དཔྲལ་བ་རྣམས་སུ་མས་ནས་ཡར་ཐིག་ལེ་བྱ། མཁའ་ནང་
གི་བྱང་ཆུབ་ཀྱི་སེམས་དེ་ཉིད་ལྟེ་བར་དྲངས་པས་ལྟེ་བའི་རྩ་འཁོར་ཐམས་ཅད་བྱང་ཆུབ་སེམས་ཀྱིས་གང་བས་དགའ་བའི་ཡེ་ཤེས་ཉམས་སུ་མྱོང་། དེ་བཞིན་དུ་སྙིང་གར་
དྲངས་པས་སྙིང་གའི་རྩ་འཁོར་ཐམས་ཅད་གང་བས་མཆོག་དགའི་ཡེ་ཤེས་ཉམས་སུ་མྱོང་། མགྲྀན་པར་དྲངས་པས་མགྲྀན་པའི་རྩ་འཁོར་གང་བས་དགའ་བྲལ་གྱི་ཡེ་ཤེས་
ཉམས་སུ་མྱོང་། སྤྱི་བོར་དྲངས་པས་རྩ་འཁོར་གང་། དེའི་ཚེ་ལུས་ཐམས་ཅད་ལ་བདུད་རྩིས་ཁྱབ། རྩ་ཐམས་ཅད་བྱང་ཆུབ་སེམས་ཀྱིས་ཁྱབ། བྱང་ཆུབ་
ཀྱི་སེམས་ལ་བདེ་བས་ཁྱབ། བདེ་བ་ལ་སྟོང་པས་ཁྱབ། བདེ་སྟོང་ཟུང་འཇུག་ལྷན་ཅིག་སྐྱེས་པའི་དགའ་བ་ཉམས་སུ་མྱོང་བར་གྱུར་པར་བསམས་ལ་ཅུང་ཟད་མཉམ་པར་བཞག །དེ་

༄༅། །ལྟར་ན་ཐུགས་སིནྡྷུ་རའི་དཀྱིལ་འཁོར་ལ་བརྟེན་ནས་ཤེས་རབ་ཡེ་ཤེས་ཀྱི་དབང་ཐོབ། སེམས་ཀྱི་དྲི་མ་དག །ཐུགས་གཉིས་མེད་ཀྱི་ཡེ་ཤེས་བསྒོམ་པ་ལ་
དབང་ཞིང་། ཐུགས་ཀྱི་བྱིན་རླབས་དང་དངོས་གྲུབ་ཐམས་ཅད་ཐོབ་པ་ཡིན་ནོ། །ཞེས་བརྗོད་ཅིང་གསུང་བར་བསམ། དབང་བཞི་པ་ནི། མདུན་བསྐྱེད་རྗེ་བཙུན་མའི་ཞལ་ནས་གསུང་བར་བསམས་ལ།
དངོས་པོ་མེད་པའི་ཆོས་ཉིད་ཆོས། །ནམ་མཁའ་ལྟ་བུར་དྲི་མ་མེད། །སྟོང་ཉིད་ཡེ་ཤེས་རྡོ་རྗེ་ཡི། །སྟོང་པ་ཉིད་དུ་རྣམ་པར་བསྒོམ། །ཞེས་གསུང་པར་བསམས། དེའི་དོན་ནི།
བདེན་པའི་དངོས་པོ་ཅུང་ཟད་ཙམ་ཡང་ཡེ་ནས་ཡོད་མ་མྱོང་བ་ཆོས་ཐམས་ཅད་ཀྱི་ཆོས་ཉིད་ཅེས་བྱ་བ་ནི་ཡོད་མེད་རྟག་ཆད་སྲིད་ཞིའི་མཐའ་ཐམས་ཅད་དང་བྲལ་བས་
ནམ་མཁའི་དཀྱིལ་ལྟ་བུ། དེའི་ངོ་བོ་ལ་གཟུང་འཛིན་གྱི་སྤྲོས་པའི་དྲི་མས་གདོད་མ་ནས་གོས་མ་མྱོང་བས་དྲི་མ་མེད་པ། དེ་ལྟ་བུའི་ཡུལ་སྟོང་པ་ཉིད་དང་ཡུལ་ཅན་གཉིས་
སྣང་ཐམས་ཅད་ནུབ་པའི་གཉིས་མེད་ཡེ་ཤེས་ཀྱི་རྡོ་རྗེའི་སྟོང་ཉིད་དུ་རྣམ་པར་བསྒོམ་ཞེས་པས་ཟུང་འཇུག་བདེ་བ་ཆེན་པོ་རྒྱུད་ལ་སྐྱེས་པར་གྱུར། དེའི་ངང་དུ་ཅུང་ཟད་མཉམ་པར་

བཞག ༑དེ་ལྟར་ན་རྡོ་རྗེ་རྣལ་འབྱོར་མའི་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་སྒོ་ནས་དབང་བཞི་པ་ཐོབ། སྒོ་གསུམ་གྱི་དྲི་མ་བག་ཆགས་དང་བཅས་པ་དག །
སྐུ་གསུང་ཐུགས་ཀྱི་གསང་བ་མཐའ་དག་བསྒོམ་པ་ལ་དབང་། རྡོ་རྗེ་རྣལ་འབྱོར་མའི་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་བྱིན་རླབས་དང་དངོས་གྲུབ་ཐམས་
ཅད་ཐོབ་པ་ཡིན་ནོ། །ཞེས་གསུངས་པར་བསམ་ཞིང་བརྗོད། དེ་ལྟར་ཁས་བླངས་པའི་དམ་ཚིག་དང་སྡོམ་པ་བསྲུང་སྙམ་པས། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །
ཞེས་ལན་གསུམ་བརྗོད། བྱིན་རླབས་ཐོབ་པའི་བཀའ་དྲིན་གྱི་ཡོན་དུ། ཨོཾ་བཛྲ་བྷུ་མི་ཨཱཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཧཱུཾ། ཕྱི་ལྕགས་རི་
འཁོར་ཡུག་གིས་བསྐོར་བའི་དབུས་སུ། ཧཱུྃ་རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ།
ཟླ་བ། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་ཐ་མི་དད་པ་ལ་བྱིན་རླབས་ཟབ་མོ་ལེགས་པར་ཐོབ་

༄༅། །པའི་བཀའ་དྲིན་གཏང་རག་གི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ། 
ལུས་ལོངས་སྤྱོད་རྣམས་ཀྱང་འབུལ་ཞིང་། ཆ་ཤས་ནས་ལོངས་སྤྱོད་དུ་གསོལ་སྙམ་པས། དེང་ནས་བརྩམས་ཏེ་བདག་བྲན་དུ། །ཁྱེད་ལ་བདག་ནི་འབུལ་ལགས་ན། །ཁྱོད་ཀྱིས་སློབ་མར་གཟུང་བ་
དང་༑ །ཆ་ཡིས་ཀྱང་ནི་སྤྱད་དུ་གསོལ། །ལན་གསུམ་བརྗོད། དེ་ནས་གཏོར་མ་རྣམས་ནང་མཆོད་ཆུ་ཆང་གིས་སྦྱངས་ལ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲྀཧྣ་གྲྀཧྣ་ཧཱུྃ་ཧཱུྃ་ཕཊ། ཨོཾ་གྲྀཧྣ་པ་
ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ཨོ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཀྱིས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསྭ་བྷཱ་ཤུདྡྷོཉ་ཧཾ། གིས་སྦྱངས། སྟོང་པའི་ངང་ལས་ཨ་ལས་
བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱ་ཧཱུྃ་ཧ་
ཧོ༔ཧཱི༔ ཞེས་པས་ཕྱག་རྒྱ་དང་བཅས་པས་ལན་གསུམ་སོགས་བརྗོད་ཅིང་བྱིན་གྱིས་བརླབས་ལ། ཕཻ་ཞེས་བརྗོད་པས། རང་གི་སྙིང་ག་ནས་འོད་ཟེར་འཕྲོས་པས་འོག་མིན་གྱི་གནས་ནས་རྗེ་བཙུན་རྡོ་རྗེ་

རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་ཆོས་སྐྱོང་བ་དང་འཇིག་རྟེན་སྐྱོང་བའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་
མཱ་ཛཿ ཞེས་སྤྱན་དྲངས་པད་སྐོར་སྔོན་དུ་འགྲོ་བའི་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་མཐར་སེ་གོལ་གཏོགས་པ་དང་བཅས་པ་བྱ་ཞིང་། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ།
ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ། ཞེས་ལན་གསུམ་མམ་ལྔའམ་བདུན་གྱིས་ཕུལ་ལ། ཨོཾ་བཛྲ་ཡོ་གི་ནི་ས་པ་རི་ཝཱ་ར་ཨརྒྷཾ།
པ་དྱཾ། པུཥྤེ། དྷུ་པེ། ཨཱ་ལོ་ཀེ །གནྡྷེ། ནེ་ཝི་དྱེ། ཤཔྟ་ཨཱཿཧཱུྃ་གིས་ཕྱི་མཆོད་ཕུལ། ༀ་བཛྲ་ཨཱ་ར་ལླི་ཧོ༔ ཨོཾ་ཨཱཧཱུཾ། རྗེ་བཙུན་རྡོ་རྗེ་རྣལ་འབྱོར་མ་དཔའ་བོ་
མཁའ་འགྲོའི་ལྷ་ཚོགོས་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་ནང་མཆོད་གཏོར། བསྟོད་པ་ནི། ཌཱ་མ་རུའི་མགོ་འདྲེན་གྱིས་རོལ་ཆེན་བྱ་ཞིང་། དཔལ་ལྡན་རྡོ་རྗེ་མཁའ་འགྲོ་མ། །
མཁའ་འགྲོ་མ་ཡི་འཁོར་ལོས་བསྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་

༄༅། །གཅོད་ཅིང་། །འཇིག་རྟེན་བྱ་བ་རབ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། །ཞེས་བསྟོད་ལ། འཆི་ཚེ་མགོན་དང་དཔའ་བོ་མ་ཚོགས་ཀྱིས། །
མེ་ཏོག་གདུགས་དང་རྒྱལ་མཚན་ཐོགས་ནས་སུ། །རོལ་མོ་གླུ་དབྱངས་སྒྲ་སྙན་སོགས་མཆོད་པས། །མཁའ་ལ་སྤྱོད་པའི་གནས་སུ་འཁྲིད་པར་ཤོག །དགེ་བ་འདི་
ཡིས་མྱུར་དུ་བདག །མཁའ་སྤྱོད་མ་དངོས་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །དེ་ནས་མགོན་པོ་ཆེ་ཆུང་གི་གཏོར་མ་རྒྱས་པར་སྤྲོ་ན་
གཏོར་ཆོག་ཕྱག་ལེན་ལྟར་དང་། མདོར་བསྡུས་ན་གཏོར་མ། ཨོཾ་ཨཱཿཧཱུྃ་ཧ་ཧོ༔ཧྲཱི༔ཡིས་བྱིན་གྱིས་བརླབས་ལ། རྡོར་དྲིལ་འཛིན་པས། ཧཱུྃ། འོག་མིན་བདེ་ཆེན་དག་པའི་ཕོ་བྲང་ནས། །རྣམ་སྣང་
ཐུགས་ལས་སྤྲུལ་པའི་མཐུ་བོ་ཆེ། །བསྟན་སྲུང་ཀུན་གྱི་གཙོ་བོ་རྡོ་རྗེ་གུར། །དཔལ་ལྡན་མགོན་པོ་འདིར་བྱོན་མཆོད་གཏོར་བཞེས། །ཡོངས་འདུའི་ཚལ་དང་གཤིན་
རྗེའི་ཕོ་བྲང་དང་། །འཛམ་གླིང་དེ་ཝི་ཀོ་ཊའི་གནས་མཆོག་ནས། །འདོད་ཁམས་གཙོ་མོ་ནམ་གྲུ་རེ་མ་ཏཱི། །དཔལ་ལྡན་ལྷ་མོ་འདིར་གཤེགས་མཆོད་གཏོར་བཞེས། །

སྣང་སྲིད་བྷ་ག་དབྱིངས་ཀྱི་དཀྱིལ་འཁོར་ནས། །འཁོར་འདས་ཀུན་གྱི་བདག་མོ་དབྱིངས་ཕྱུག་ཡུམ། །སྔགས་སྲུང་དྲག་མོ་མ་མོ་མཁའ་འགྲོའི་གཙོ། །ཡུམ་ཆེན་རལ་
གཅིག་འདིར་བྱོན་མཆོད་གཏོར་བཞེས། །བསིལ་བའི་ཚལ་དང་ཧ་ཧ་དགོད་པ་དང་། །སིངྒ་གླིང་དང་ཏི་སེ་གངས་རི་དང་། །དར་ལུང་གནས་དང་ཁའུའི་བྲག་རྫོང་
ནས༑ །ཞིང་སྐྱོང་དབང་པོ་འདིར་བྱོན་མཆོད་གཏོར་བཞེས། །དུར་ཁྲོད་བརྒྱད་དང་ལྷོ་ཕྱོགས་རི་སུལ་དང་། །རྡོ་རྗེ་གདན་དང་དཔལ་གྱི་བསམ་ཡས་དང༌། །ན་ལ་
རྩེ་དང་དཔལ་ལྡན་ས་སྐྱ་ནས། །ལས་མགོན་ཕོ་མོ་འདིར་བྱོན་མཆོད་གཏོར་བཞེས། །བྱང་ཤར་མ་རུ་རྩེ་ཡི་དུར་ཁྲོད་དང་། །རྒྱ་གར་བང་སོ་དམར་པོའི་བྲག་རི་དང་། །
དར་ལུང་བྲག་ཧྲམ་ལ་སོགས་གནས་མཆོག་ནས། །གནོད་སྦྱིན་ལྕམ་དྲལ་འདིར་བྱོན་མཆོད་གཏོར་བཞེས། །གསོལ་ལོ་མཆོད་དོ་རྒྱལ་བའི་བསྟན་སྲུང་ཚོགས། །སྒྲུབ་
པོ་བསྟེན་ནོ་བླ་མའི་བཀའ་སྲུང་ཆེ། །འབོད་དོ་བསྐུལ་ལོ་རྣལ་འབྱོར་དགྲ་ལྷའི་ཚོགས། །རིངས་པའི་ཚུལ་གྱིས་འདིར་བྱོན་མཆོད་གཏོར་བཞེས། །ཤ་ཁྲག་དམར་

༄༅། །གྱིས་བརྒྱན་པའི་གཏོར་མས་མཆོད། །ཛ་གད་སྨན་ཕུད་རཀྟའི་བཏུང་བས་མཆོད། །རྔ་ཆེན་རྐང་གླིང་རོལ་མོའི་སྒྲ་ཡིས་མཆོད། །དར་ནག་འཕན་ཆེན་
སྤྲིན་ལྟར་གཏིབས་པས་མཆོད། །ཡིད་འཕྲོག་སྤྱན་གཟིགས་ནམ་མཁའ་མཉམ་པས་མཆོད། །རབ་བརྗིད་སྙན་པའི་དབྱངས་ཀྱི་ང་རོས་མཆོད། །ཕྱི་ནང་གསང་བའི་
དམ་རྫས་རྒྱ་མཚོས་མཆོད། །བདེ་སྟོང་དབྱེར་མེད་ཡེ་ཤེས་རོལ་པས་མཆོད། །སངས་རྒྱས་བསྟན་པ་གཉེན་པོ་ཁྱེད་ཀྱིས་སྲུངས། །དཀོན་མཆོག་དབུ་འཕང་གཉེན་པོ་
ཁྱེད་ཀྱིས་བསྟོད། །དཔལ་ལྡན་བླ་མའི་འཕྲིན་ལས་ཁྱེད་ཀྱིས་སྤེལ། །རྣལ་འབྱོར་བཅོལ་བའི་འཕྲིན་ལས་ཁྱེད་ཀྱིས་སྒྲུབས། །བསྟོད་བསྐུལ་འདི་ཡང་རྡོ་རྗེ་འཆང་བློ་གསལ་རྒྱ་མཚོས་
མཛད་པའོ། །དུར་ཁྲོད་བདག་པོ་ལ་གཏོར་མ་མུས་ཆེན་སངས་རྒྱས་རིན་ཆེན་གྱིས་མཛད་པ་ལྟར་འབུལ་བ་ནི། གཏོར་མ། ཨོཾ་ཨཱཿཧཱུྃ་ཧ་ཧོཧཱིས་བྱིན་གྱིས་བརླབས་ལ། མདུན་གྱི་ནམ་མཁར་ཧཱུྃ་ཡིག་ལས་ཨེ་
ཆད་པས་ནམ་མཁའ་རླུང་གི་དཀྱིལ་འཁོར། རཾ་ལས་རཀྟའི་རྒྱ་མཚོ། སུཾ་ལས་ཞིང་ཆེན་གྱི་ས་གཞི། ཀེ་ལས་ཀེང་རུས་ཀྱི་རི་རབ། རཾ་ལས་ཉི་མའི་དཀྱིལ་འཁོར།

སུཾ་ལས་ཐོད་མཁར་གྱི་གཞལ་ཡས་ཁང་། མི་མགོ་སྐམ་པོ་ལས་གྲུབ་པའི་གྲུ་བཞི་པ། མི་རུས་ཀྱི་རྐང་དང་། རྩིབ་རུས་སྣ་ཚོགས་ཀྱིས་སྟེང་ཐོག་ཕུབ་པ། ཐོད་སྐམ་
གྱི་མདའ་ཡབ་དང་པུ་ཤུས་བརྒྱན་པ། རྒྱུ་རློན་གྱི་དྲྭ་བ་དང་དྲྭ་བ་ཕྱེད་པ་འཕྱང་བ། འོག་ཏུ་རུས་པ་དང་ཤ་ཁྲག་སྣ་ཚོགས་ཀྱིས་གཅལ་དུ་བཀྲམ་པ། དེའི་ནང་དུ་པཾ་
ལས་པདྨ་མཎྜ་ལ་ཧཱུྃ་གིས་པདྨའི་གདན། མ་སུརྻཱ་མཎྜ་ལ་ཧཱུྃ་གིས་ཉི་མའི་གདན། ཨ་ཙནྡྲ་མཎྜལ་ལ་ཧཱུྃ་གིས་ཟླ་བའི་གདན་གཉིས་སུ་གྱུར། གདན་གྱི་སྟེང་དུ་ས་བོན་ཧཱུྃ་
དང་ཨོཾ་ལས་དུང་དང་འགྲོན་བུ་ཧཱུྃ་དང་ཨོཾ་གིས་མཚན་པ་ལས་དཔལ་དུར་ཁྲོད་ཀྱི་བདག་པོ་ཡབ་ཡུམ་གཉིས་སྐུ་མདོག་དཀར་ཞིང་འོད་ཟེར་འཕྲོ་བ། ཀེང་རུས་ཤིན་ཏུ་
འཇིགས་པའི་གཟུགས་ཅན་ཞལ་གཅིག་ཕྱག་གཉིས་པ། སྤྱན་བགྲད་ཅིང་ལྗགས་འདྲིལ་བ། མཆེ་བ་གཙིགས་པ། ཕྱག་གཡས་ཀྱིས་ཐོད་སྐམ་གྱི་དབྱུག་པ་ནམ་
མཁའ་ལ་འཕྱར་ཞིང་། གཡོན་པས་ཐོད་པ་ཁྲག་གིས་གང་བ་ཐུགས་ཀར་བསྣམས་ཤིང་ཞལ་དུ་གསོལ་བ། ཞབས་གཡས་བསྐུམས་པས་གཡོན་པའི་བརླ་ལ་བརྟེན་པའི་

༄༅། །སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། དར་སྣ་ཚོགས་ཀྱི་ཤམ་ཐབས་དང་རིན་པོ་ཆེའི་དབུ་རྒྱན་དང་སྙན་ཆས་བརྒྱན་པ། ཡེ་ཤེས་ཀྱི་མེ་
འབར་བའི་དབུས་ན་བཞུགས་པའི་ཡབ་ཡུམ་ལ་འཁོར་འཇིག་རྟེན་དང་འཇིག་རྟེན་ལས་འདས་པའི་མཁའ་འགྲོ་དཔག་ཏུ་མེད་པས་བསྐོར་བར་གྱུར། དེ་གཉིས་ཀྱི་དཔྲལ་
བར་ཨོཾ། མགྲྀན་པར་ཨཱ༔ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་གནས་དང་། ཨོ་རྒྱན་མཁའ་འགྲོའི་ཡུལ་ནས་དཔལ་དུར་ཁྲོད་
ཀྱི་བདག་པོ་ཡབ་ཡུམ་འཁོར་འཇིག་རྟེན་དང་འཇིག་རྟེན་ལས་འདས་པའི་མཁའ་འགྲོ་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛས་སྤྱན་དྲངས། ཧཱུྃ། དཔལ་ལྡན་མཐུ་
སྟོབས་དབང་ཕྱུག་ཆེ། །འཕྲིན་ལས་རྣམ་བཞིའི་དོན་མཛད་པ། །དད་ལྡན་དམ་ཚིག་ཆེན་པོ་ཡིས། །གནས་འདི་ཉིད་དུ་གཤེགས་སུ་གསོལ། །ཤྲཱི་ཤྨ་ཤ་ན་ཨ་དྷི་པ་
ཏ་ཡེ་ཨེ་ཧྱེ་ཧི། ཛཧཱུྃ་བཾ་ཧོ༔ པདྨ་ཀ་མ་ལཱ་ཡ་སྟྭཾ། ཞེས་དང་། ཨོ་བཛྲ་ཨརྒྷཾ། པཱ་ཏྱཾ། པུཥྤེ དྷུ་པེ། ཨཱ་ལོ་ཀེ །གནྡྷེ། ནཻ་ཝི་དྱེ། ཤབྡ་ཨཱཧཱུྃ་གིས་མཆོད། 

ཛཧཱུྃ་བཾ་ཧོ༔ གཉིས་སུ་མེད་པར་ཐིམ། བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་ཀྱིས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་།
ལས་འཁོར་ལོ་སྡོམ་པ་ལྷན་ཅིག་སྐྱེས་པས་དབུར་བརྒྱན། ཨོ་བཛྲ་ཨརྒྷཾ། པཱ་དྱཾ། པུཥྤེ། དྷུ་པེ། ཨཱ་ལོ་ཀེ །གནྡྷེ། ནེ་ཝི་དྱེ། ཤབྡ་ཨཱཧཱུཾ། རྒྱལ་བའི་
ཐུགས་ཀྱི་ཕྲིན་ལས་ཀུན། །མ་ལུས་གདུག་པ་འདུལ་བའི་ཕྱིར། །འཇིགས་པའི་སྐུར་སྟོན་འདོད་དོན་སྟེར། །དུར་ཁྲོད་གནས་ཀྱི་བདག་པོར་བསྟོད། །ཅེས་པས་བསྟོད།
ཨོཾ་བཛྲ་ས་མ་ཡ་སྟྭཾ། ས་མ་ཡ་ཧོ༔ དཔལ་དུར་ཁྲོད་ཀྱི་བདག་པོ་འཁོར་དང་བཅས་པས་མཆོད་སྦྱིན་གྱི་གཏོར་མ་འདི་བཞེས་ལ། དཔལ་འཁོར་ལོ་བདེ་མཆོག་གི་ལྷ་
ཚོགས་རྣམས་དང་། བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར། རྣལ་འབྱོར་པ་བདག་ཅག་འཁོར་དང་བཅས་པ་དང་། སེམས་ཅན་ཐམས་ཅད་ལ་
གནོད་ཅིང་འཚེ་བའི་གདོན་བགེགས་ལོག་འདྲེན་ཐམས་ཅད་ཚར་བཅད་པ་དང་། ཚེ་རིང་ནད་མེད་ལོངས་སྤྱོད་འཕེལ་ཞིང་ཆོམ་རྐུན་ཐམས་ཅད་བཅིང་བའི་ཕྲིན་ལས་

༄༅། །མཛད་དུ་གསོལ། ཞེས་པའི་ཕྲིན་ལས་བཅོལ། ལྗགས་རྡོ་རྗེའི་སྦུ་གུས་གཏོར་མ་གསོལ་བར་བསམས་ལ། ཨོཾ་ཤྲཱི་རཱ་ཛ་གྷྲྀ་རཱ་ཛ། ཀུ་མ་ཀུ་མ་ཁུམ་ཐིས་སྭ་ཧཱ། ཤྲཱི་
ཤྨ་ཤ་ན་ཨ་དྷི་པ་ཏི་མ་ཧཱ་པི་ཤཱ་ཙི་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་གསུམ་མམ་བདུན་གྱིས་ཕུལ་བས་གསོལ་ཏེ་དགེས་པར་བསམས་ལ། ཨོ་བཛྲ་ཨརྒྷཾ། པཱ་དྱཾ། པུཤྲཱི། དྷཱུ་པེ། ཨཱ་ལོ་ཀེ །
གནྡྷེ། ནེ་ཝི་དྱེ། ཤབྡ་ཨཱཧཱུྃ་གིས་མཆོད། ནང་མཆོད་གཏོར་ཞིང་། ཨོཾ་གྷྲྀ་རཱ་ཛ་གྷྲྀ་རཱ་ཛ་ཀུ་མ་ཀུ་མ་ཁུམ་ཐིས་སྭཱ་ཧཱ། ཨོཾ་ཨཱཧཱུྃ། དཔལ་ལྡན་དུར་ཁྲོད་ཀྱི་བདག་པོ་འཁོར་
དང་བཅས་པས་མཆོད་སྦྱིན་གྱི་གཏོར་མ་འདི་བཞེས་ལ། དཔལ་འཁོར་ལོ་བདེ་མཆོག་གི་ལྷ་ཚོགས་རྣམས་དང་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར།།
རྣལ་འབྱོར་པ་བདག་ཅག་འཁོར་དང་བཅས་པ་དང་། སེམས་ཅན་ཐམས་ཅད་ལ་གནོད་ཅིང་འཚེ་བའི་གདོན་བགེགས་ལོག་འདྲེན་རྣམས་ཚར་བཅད་པ་དང་། ཚེ་རིང་
ནད་མེད་ལོངས་སྤྱོད་འཕེལ་ཞིང་ཆོམ་རྐུན་ཐམས་ཅད་བཅིང་བའི་འཕྲིན་ལས་མཛད་དུ་གསོལ། ཞེས་ཕྲིན་ལས་བཅོལ། ཧཱུྃ། རྒྱལ་བའི་ཐུགས་ཀྱི་ཕྲིན་ལས་ཀུན། །མ་

ལུས་གདུག་པ་འདུལ་བའི་ཕྱིར། །འཇིགས་པའི་སྐུར་སྟོན་འདོད་དོན་སྟེར། །དུར་ཁྲོད་གནས་ཀྱི་བདག་པོར་བསྟོད། །རྣམ་དཀར་ཀེང་རུས་དག་པའི་གཟུགས། །
འཕྲིན་ལས་རྣམ་བཞི་ཐོགས་མེད་པར། །གང་ལ་ཅི་འདོད་དངོས་གྲུབ་ཀུན། །ཉེ་བར་སྩོལ་མཛད་ཁྱོད་ལ་བསྟོད། །ཡང་དག་ལམ་ལ་ཉེར་གནས་ཏེ། །ལུས་ཅན་
བདེ་ལ་འགོད་མཛད་པའི། །སྲིད་པའི་འཆིང་བ་ཀུན་ལས་སྐྱོབ། །ཕན་བདེ་ཀུན་སྩོལ་ཁྱོད་ལ་བསྟོད། །གང་གིས་ཁྱེད་བསྒྲུབ་ཁྱེད་མཆོད་ན། །དམ་བཅས་བཞིན་
དུ་ཉེར་དགོངས་ནས། །ཇི་ལྟར་གསོལ་བ་བཏབ་པ་བཞིན། །བདག་ལ་དངོས་གྲུབ་མ་ལུས་སྩོལ། །མཆོད་སྦྱིན་གཏོར་མ་རྒྱ་མཚོ་དང༌། །དངོས་གྲུབ་ཀུན་འབྱུང་
དམ་རྫས་ཀྱིས། །དཔལ་ལྡན་བསྟན་སྲུང་འཁོར་བཅས་མཆོད། །ཕྲིན་ལས་གང་བཅོལ་འགྲུབ་པར་མཛོད། །ཅེས་པས་བསྟོད། མཁའ་འགྲོ་སྤྱི་གཏོར་ནི། ཨོཾ་ཨཱཿཧཱུྃ་ཧ་ཧོ༔ཧྲཱིཿལན་
གསུམ་གྱིས་གཏོར་མ་བྱིན་གྱིས་བརླབས་ལ། འབར་བའི་ཕྱག་རྒྱ་དཔྲལ་བར་བཅས་ལ། ཐོ། ཨོ་བཛྲ་ཨཱ་རལླི་ཧོ༔ ཛཧཱུྃ་བཾ་ཧོ༔ བཛྲ་ཌཱ་ཀི་ནི་ས་མ་ཡ་སྟྭཾ་དྲི་བྱ་ཧོ༔ ཞེས་གཏོར་མགྲོན་སྤྱན་དྲངས་ལ་

༄༅། །གཏོར་མ་ཕུལ་བར་བསམས་ཏེ། རྡོ་རྗེ་ཐལ་མོ་ཁ་གྱེན་དུ་ཕྱེ་བའི་མཐར་སེ་གོལ་གཏོགས་ཤིང་། ཨོཾ་ཁ་ཁ་ཁཱ་ཧི་ཁཱ་ཧི་སརྦ་ཡཀྵ་རཱཀྵ་ས་བྷཱུ་ཏ་པྲེ་ཏ་པི་ཤཱ་ཙ། ཨུན་ད། ཨ་པསྨཱ་ར།
ཌཱ་ཀ་ཌཱ་ཀི་ནྱཱ་ད་ཡཿ ཨི་མཾ་བ་ལི་གྲྀ་ཧྣནྟུ། ས་མ་ཡ་རཀྵནྟུ་མ་མ་སརྦ་སིདྡྷི་མྨེ་པྲ་ཡཙྪན་ཏུ། ཡ་ཐེ་པཾ། ཡ་ཐེཊྚཾ། བྷུཉྫ་ཐ། ཛི་གྷ་ཐ། པི་པ་ཐ། མཱ་ཏི་པྲ་མ་
ཐ༑ མ་མ་སརྦ་ཀརྻ། སཧཱུ་ཁཾ་བི་ཤུདྡྷ་ཡ། ས་ཧ་ཡི་ཀ་བྷ་ཝནྟུ་ཧུཾ་ཧཱུྃ་ཕཊ་ཕཊ་སྭཱ་ཧཱ་ཞེས་ལན་གསུམ་གྱིས་ཕུལ། ༀ་ཨརྒྷཾ་སྭཱ་ཧཱ། ཨོཾ་པཱདྱཾ་སྭཱ་ཧཱ། ཨོཾ་བཛྲ་པཥྤེ་ཨཱཧཱུཾ།
ཨོཾ་བཛྲ་དྷུ་པེ་ཨཱཿཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུྃ། ཨོཾ་བཛྲ་གནྡྷེ་ཨཱཿཧཱུཾ། ཨོཾ་བཛྲ་ནེ་ཝི་དྱེ་ཨཱཿཧཱུཾ། ཨོཾ་བཛྲ་ཤཔྟ་ཨཱཿཧཱུཾ། ཞེས་ཕྱི་མཆོད་དང་། ཨོཾ་ཨཱཧཱུྃ་གིས་ནང་མཆོད་ཕུལ་ལ།
སངས་རྒྱས་མཁའ་འགྲོ། རྡོ་རྗེ་མཁའ་འགྲོ། རིན་ཆེན་མཁའ་འགྲོ། པདྨ་མཁའ་འགྲོ། སྣ་ཚོགས་མཁའ་འགྲོ་ལ་སོགས་པ་གནས་གསུམ་གྱི་དཔའ་བོ་དང་མཁའ་
འགྲོའི་ཚོགས་རྣམས་ཀྱིས། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ་སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་བསྟོད། དགེ་འདུན་གྱི་སྡེ་

སྐྱོངས༑ དཔལ་ལྡན་བླ་མ་དམ་པའི་སྐུ་ཚེ་སྲིངས། རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་པའི་འགལ་རྐྱེན་བར་ཆད་མི་མཐུན་པའི་ཕྱོགས་
ཐམས་ཅད་ཞི་བ་དང་། བསམ་སྦྱོར་ཆོས་མཐུན་ཡིད་བཞིན་དུ་འགྲུབ་པ་དང་། བྱང་ཆུབ་མ་ཐོབ་ཀྱི་བར་དུ་སྲུང་སྐྱོབ་སྦ་བའི་ཕྲིན་ལས་སྟོང་གྲོགས་རྒྱ་ཆེན་པོ་མཛད་དུ་
གསོལ༑ གཞི་བདག་གཏོར་མ་ནི། ཨོཾ་ཨཱཿཧཱུྃ་ཧ་ཧོ༔ཧྲཱིཿས་བྱིན་གྱིས་བརླབས། ཧཱུྃ་མཛད་ཀྱི་ཕྱག་རྒྱ་བཅས་ལ། ཨོཾ་བྷུ་མི་པ་ཏི་ཨ་ཀར་ཡ་ཛ༔ ཞེས་པས་སྤྱན་དྲངས་ལ་མགྲོན་འགུགས། ཨོཾ་ཨ་ཀཱ་རོ་མུ་ཁཾ་
སརྦ་དྷརྨ་ཎཾ། ཨདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ་ཞེས་ལན་གསུམ་གྱིས་ཕུལ། ༀ་བཛྲ་ཨརྒྷཾ། པཱ་དྱཾ། པུཥྤེ དྷ་པེ། ཨཱ་ལོ་ཀེ །གནྡྷེ། ནེ་ཝི་དྱེ། ཤཔྟ་ཨཱཧཱུྃ་ཞེས་
ཕྱི་མཆོད་དང་། ཨོཾ་ཨཱཿཧཱུྃ་གིས་ནང་མཆོད་ཕུལ། མཆོད་སྦྱིན་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་སའི་ལྷ་མོ་བརྟན་མ་བོད་ཁམས་སྐྱོང་
བའི་བརྟན་མ་བཅུ་གཉིས་ལ་སོགས་པའི་གནས་བདག་གཞི་བདག་གྲོང་བདག་ཡུལ་བདག་གཉུག་མར་གནས་པ་རྣམས་དང་། མ་ལྟར་བྱམས་ཤིང་སྲིང་ལྟར་ཉེ་བ་རྣམས་ལ་

༄༅། །འབུལ་ལོ། །སངས་རྒྱས་ཀྱི་བསྟན་པ་དར་ཞིང་འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། གནས་མགྲོན་གྱི་དམ་ཚིག་སྲུངས། བདག་ཅག་
དཔོན་སློབ་ཡོན་མཆོད་འཁོར་དང་བཅས་པ་རྣམས་ཀྱི་བྱ་བ་དང་སྤྱོད་པ་ཉེས་པ་ལ་ཀོ་ལོང་རུ་ང་ཕྲག་དོག་མ་མཛད་པར་བསམ་སྦྱོར་ཆོས་མཐུན་ཡིད་བཞིན་དུ་འགྲུབ་པའི་ཕྲིན་
ལས་སྟོང་གྲོགས་རྒྱ་ཆེན་པོ་མཛད་དུ་གསོལ། ན་མོ་བདག་གི་བསམ་པའི་སྟོབས་དག་དང་། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་
རྣམས་ཀྱིས། །དོན་རྣམས་གང་དག་བསམས་པ་ཀུན། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པ། །ཐོགས་པ་མེད་པར་འབྱུང་གྱུར་
ཅིག ༑ཅེས་བརྗོད། དེ་ནས་ཚོགས་མཆོད་ནི། ཚོགས་ཀྱི་ཡོ་བྱད་ཅི་འབྱོར་པ་དང་ཁྱད་པར་དུ་ཐོད་པའི་སྣོད་དུ་མ་དཱ་ན་ཞེས་ཆང་དང་། བཱ་ལ་ཞེས་ཤ་རྣམས་བཀོད་པ་མཛེས་པར་བཤམས་པའི་ཚོགས་རྫས་རྣམས་ནང་མཆོད་ཆུ་ཆང་གིས་
སྦྱངས༑ ཚོགས་པ་མང་པོ་ཡོད་ན་ལས་ཀྱི་རྡོ་རྗེས་ཕྱག་གསུམ་བཙལ་ནས། ཚོགས་ཀྱི་ཡོ་བྱད་ལ་བྱིན་རླབས་གནང་བར་ཞུ། ཞེས་བརྗོད། སློབ་དཔོན་གྱིས་རྡོ་རྗེའི་རྩེས་ནང་མཆོད་གཏོར་ལ། ཨོཾ་སུམྦྷ་ནི་སུམྦྷ་

ཧཱུྃ་ཧཱུྃ་ཕཊ། ཨོ་གྲྀཧྣ་གྲྀཧྣ་ཧཱུྃ་ཧཱུཾ་ཕཊ། ཨོ་གྲྀཧྣ་པ་ཡ་གྲྀཧྣ་པ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཞེས་པས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨཱཿ
སྭ་བྷ་ཝ་ཤུདྡྷོཉ་ཧཾ་ཞེས་པས་སྦྱངས། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་
བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུྃ་ཧ་ཧོ༔ཧྲཱིཿལན་མང་དུ་བརྗོད་པས་ཡེ་ཤེས་ཀྱི་བདུད་རྩིའི་རྒྱ་མཚོ་ཟད་མི་ཤེས་པར་གྱུར་པར་བསམ་པ་ནི་ཤིན་ཏུ་གལ་ཆེ་བས་དམིགས་པ་མ་ཡེངས་པར་བྱ། དེ་ནས་ཚོགས་ཀྱི་
ཕུད་སྣོད་གཉིས་སུ་བླུགས་པ་དང་། མ་དཱ་ན་སྣོད་གཅིག་ཏུ་བླུགས་ལ་དཀྱིལ་འཁོར་གྱི་མདུན་དུ་ཕུལ། སྤྲོ་ན་གཏོར་མ་རྣམས་ལ་ཡང་ཕུད་ཐམས་ཅད་ནས་མ་ལུས་པར་ཕུལ། སླར་ཡང་ཐམས་ཅད་ལ་ནང་མཆོད་ཆུ་ཆང་གིས་བྲན། ལས་ཀྱི་རྡོ་
རྗེས་ཕྱག་གསུམ་བཙལ་ལ། བླ་མ་དང་དཀོན་མཆོག་གི་དྲུང་དུ་སྨན་ཕུད་འབུལ་བ་ཞུ། ཞེས་བརྗོད། དཔོན་སློབ་རྣམས་ཀྱིས། དམན་པའི་ཡུལ་ལས་རབ་འདས་ཤིང་། །རྒྱལ་བ་ཀུན་
གྱི་དམ་ཚིག་མཆོག །དངོས་གྲུབ་ཀུན་གྱི་གཞིར་གྱུར་པ། །བདུད་རྩི་མཆོག་གིས་མཆོད་པར་བགྱི། །སྒྲིབ་པའི་དྲི་མ་ཀུན་བསལ་ནས། །རྟོག་པ་ཀུན་ལས་རྣམ་

༄༅། །གྲོལ་བ། །བླ་ན་མེད་པའི་བྱང་ཆུབ་སེམས། །བདེ་བ་ཆེན་པོས་མཉེས་གྱུར་ཅིག །ཅེས་བརྗོད། ཡང་ཕྱག་གསུམ་བཙལ་ལ། བླ་མ་དང་དཀོན་མཆོག་གི་དྲུང་དུ་།
ཚོགས་ཕུད་འབུལ་བར་ཞུ་ཞེས་བརྗོད། དཔོན་སློབ་རྣམས་ཀྱིས། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་
འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག །ཅེས་བརྗོད། ཡང་ཕྱག་གསུམ་བཙལ། མཁའ་འགྲོ་དང་ཆོས་སྐྱོང་གི་དྲུང་དུ་ཚོགས་ཕུད་འབུལ་བར་ཞུ།
ཞེས་བརྗོད། དཔོན་སློབ་རྣམས་ཀྱིས། ༀ་ༀ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཨོཾ་ཨ་ཀཱ་རོ་མུ་ཁཾ་སརྦ་དྷམཱ་ཎཱཾ་
ཨཱདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ། །ཞེས་རྗེ་བཙུན་མ་ལ་ཕུལ། དེ་ནས་གུར་མགོན་ལྕམ་བྲལ་སོགས་ཀྱི་གཏོར་མ་ཡོད་ན་སོ་སོའི་གཏོར་སྔགས་ཀྱིས་རྒྱས་པར་ཕུལ་བའམ་མདོར་བསྡུ་ན། ཨོཾ་ཤྲཱི་མ་ཧཱ་ཀཱ་ལ་ཡ་ས་པ་
རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཞེས་དང་། ༀ་ཤྲཱི་དྷརྨཱ་ཕཱ་ལ་ཙ་ཏུརྨུ་ཁཾ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ༀ་གྷྲི་རཱ་ཛ་གྷྲི་རཱ་ཛ་ཀུ་མ་ཀུ་མ་ཁུམ་ཐིས་སྭཱ་ཧཱ།

ཤྲཱི་ཤྨ་ཤ་ན་ཨ་དྷི་པ་ཏི་མ་ཧ་པི་ཤཱ་ཙི་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་ཞེས་དང་མཐར། ཨོཾ་ཁ་ཁ་ཁཱ་ཧི་ཁཱ་ཧི་སརྦ་ཡཀྵ་རཀྵ་བྷུ་ཏ་པྲེ་ཏ་པི་ཏ་ཙི། ཨུནྨཱ་ད། ཨ་པ་སྨཱ་ར། ཌཱ་ཀ་
 ཌཱ་ཀི་ནྱཱ་ད་ཡ། ཨི་མཾ་བ་ལིཾ་གྲྀ་ཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷཾ། མེ་པྲ་ཡ་ཙྪནྟུ། ཡ་ཐེ་བཾ། ཡ་ཐེཥྚ་བྷུཉྩ་ཐ། ཛི་གྷ་ཐ། པི་པ་ཐ། མཱ་ཏི་ཀྲ་མ་
ཐ༑ མ་མ་སརྦ་ཀརྻཾ། སཏྶུ་ཁཾ་བི་ཤུདྡྷ་ཡེ། ས་ཧཱ་ཡི་ཀ་བྷ་ཝནྟུ་ཧུཾ་ཧཱུྃ་ཕཊ་ཕཊ་སྭཱ་ཧཱ། ཨོཾ་ཨཱ་ཀ་རོ་མུ་ཁཾ་སརྦ་དྷརྨཱ་ཎཾ། ཨདྱ་ནུཏྤནྣ་ཏྭ་ཏ་ཨོཾ་ཨཱཧཱུྃ་ཕཊ་སྭཱ་ཧཱ། ཞེས་
པ་རྣམས་ཕྱག་རྒྱ་དང་བཅས་པས་ཕུལ། ཨོཾ་བཛྲ་ཨནྡྷཾ་ཨཱཧཱུཾ། ཨོཾ་བཛྲ་པཱ་ཏྱཾ་ཨཱཧཱུཾ། ཨོཾ་བཛྲ་པུབྦེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཏྟཱཧཱུྃ། ་
ཨོཾ་བཛྲ་ནཻ་ཝི་དྱེ་ཨཱཧཱུཾ། ཨོཾ་བཛྲ་ཤབྡ་ཨཱཧཱུྃ་རྣམས་ཀྱིས་ཕྱི་མཆོད་ཕུལ། ཨོཾ་ཨཱཧཱུྃ་གིས་ནང་མཆོད་ཕུལ། དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་
ཡི་དམ་དཀྱིལ་འཁོར་གྱི་ལྷ་ཚོགས་ཆོས་སྐྱོང་བའི་སྲུང་མ་གནས་གསུམ་གྱི་དཔའ་བོ་མཁའ་འགྲོའི་ཚོགས་དང་བཅས་པ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །

༄༅། །སངས་རྒྱས་ཀྱི་བསྟན་པ་དར་ཞིང་འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་འཁོར་དང་བཅས་པའི་ཆོས་སྒྲུབ་པའི་འགལ་
རྐྱེན་བར་ཆད་ཐམས་ཅད་ཞི་ཞིང་། མཐུན་རྐྱེན་ཐམས་ཅད་ཡིད་བཞིན་དུ་འགྲུབ་པར་མཛད་དུ་གསོལ། ཞེས་ཕུད་ཀྱིས་དཀོན་མཆོག་མཆོད། དེ་ནས་དམ་ཚིག་སྤེལ་བའི་ཕྱིར་རྡོ་རྗེ་སློབ་དཔོན་གྱི་
དྲུང་དུ་མ་དྭ་ནའི་སྣོད་པདྨ་བྷཉྫཐོད་པ་དཔྲལ་བ་རང་ལ་བསྟན་པ་བཞག །དེའི་སྟེང་དུ་བཱ་ལ་ཅུང་ཞིག་བཞག་ལ་ལས་ཀྱི་རྡོ་རྗེས་ཕྱག་གསུམ་བཙལ། པད་སྐོར་བྱས་ལ། རྡོ་རྗེ་འཛིན་སོགས་དགོངས་སུ་གསོལ། །བདག་
གི་ཚོགས་ཀྱི་ཁྱད་པར་འདི། །དད་པའི་སེམས་ཀྱི་འབུལ་ལགས་ཀྱི། །ཅི་བདེ་བར་ནི་བཞེས་སུ་གསོལ། །ཞེས་བརྗོད། དཔོན་སློབ་རྣམས་ཀྱིས། ཨེ་མ་ཞི་བ་ཆེན་པོ་ཀྱེ། །
ཚོགས་ཆེན་འབར་བས་ཉོན་མོངས་བསྲེགས། །འདི་འདྲའི་བདེ་བ་ཆེན་པོ་སྟེ། །ཀུན་ཀྱང་ཨ་ཧོ་སུ་ཁ་ཆེ། །ཨ་ཧོ་མ་ཧཱ་སུ་ཁ་ཧོ༔ ཞེས་བརྗོད། ཡང་ཕྱག་གསུམ་དང་པད་སྐོར་
བྱས་ལ། འདི་ནི་ཆོས་རྣམས་བཟང་པོར་ལྟོས། །འདུས་པ་ལ་ནི་ཐེ་ཚོམ་མེད། །བྲམ་ཟེ་གདོལ་པ་ཁྱི་དང་ཕག །རང་བཞིན་གཅིག་ཏུ་རོལ་ཏུ་གསོལ། །ཞེས་པའི་ལན་དུ།

བདེ་གཤེགས་ཆོས་ལ་རིན་ཐང་མེད། །འདོད་ཆགས་ལ་སོགས་དྲི་མ་བྲལ། །གཟུང་དང་འཛིན་པ་རྣམ་སྤངས་པ། །དེ་བཞིན་ཉིད་ལ་གུས་ཕྱག་འཚལ། །ཨ་ཧོ་མ་
ཧཱ་སུ་ཁ་ཧོ༔ ཞེས་བརྗོད། དེ་ནས་ལས་ཀྱི་རྡོ་རྗེས་ལག་པ་གཉིས་པདྨའི་ཕྱག་རྒྱ་ལས་སྲིན་ལག་གཡས་ཀྱི་སྟེང་གི་བཱ་ལ་འཛིན་པས་རྡོ་རྗེ་སློབ་དཔོན་ནས་རིམ་བཞིན་མ་དཱ་ན་འགྲིམ་ཚར་བ་དང་། ཚོགས་ཀྱི་རྫས་ནས་མ་ཚང་བ་མེད་པ་
སློབ་དཔོན་ལ་ཉིས་འགྱུར་སོགས་དཔོན་སློབ་ཐམས་ཅད་ལ་ལག་པ་གཉིས་ཀས་དབུལ་ཞིང་། ལེན་པ་པོས་ཀྱང་ལག་པ་གཉིས་ཀས་པད་སྐོར་གྱིས་བླང་བར་བྱ། ཨ་ཧོ་མ་ཧཱ་སུ་ཁ་ཧོ༔ ཞེས་བརྗོད་ཅིང་བླང་དགོས་ཏེ། ཧེ་བཛྲ་ལས།
པདྨའི་ལག་ནས་བླང་བ་དང་། །དེ་ཉིད་ཀྱི་ནི་ལག་པས་དབུལ། །ཞེས་གསུངས་པའི་ཕྱིར་རོ། །དེ་ནས་ཐམས་ཅད་ལ་ཕུལ་ཟིན་པ་དང་། ས་རྗེན་ལ་མི་འཇོག་ཅིང་། སློབ་དཔོན་གྱིས། ཐམས་ཅད་ཚོགས་ལ་རོལ་པར་ཞུ།
ཞེས་བརྗོད། འདི་དག་གི་སྐབས་སུ་སྣོད་དང་མི་ལྡན་པའི་སྐྱེ་བོས་དབེན་པར་བྱས་ལ། དཔོན་སློབ་ཐམས་ཅད་ཀྱིས་གཙང་སྨེའི་རྣམ་རྟོག་མི་བྱ་བར་སྙིང་གའི་བཾ་ཡིག་སངས་རྒྱས་ཐམས་ཅད་འདུས་པའི་ངོ་བོར་མཆོད་པའི་བསམ་པས་རྫས་ཐམས་
ཅད་ཚིམ་པར་ལོངས་སྤྱད། ཁྱད་པར་དགེ་སློང་རྡོ་རྗེ་འཛིན་པ་ལྟ་བུས་སྡོམ་པ་འོག་མའི་བཅས་པ་བསྲུང་བའི་བསམ་པས་མ་དཱ་ན་དང་། ཕྱི་དྲོའི་ཁ་ཟས་སྤངས་སེམས་ཀྱིས་ཚོགས་རྫས་ཁྱད་དུ་བསད་ན་རྩ་ལྟུང་དུ་འགྱུར་ཏེ། དམ་ཚིག་རྫས་ནི་ཇི་

༄༅། །བཞིན་རྙེད། །མི་བསྟེན་པ་ནི་བཅུ་གསུམ་པ། །ཞེས་གསུངས་པའི་ཕྱིར་རོ། །ཚོགས་ཀྱི་དུས་ཐམས་ཅད་དུ་རྩོད་པ་དང་ཁ་ཤག་འགྱེད་པ་སོགས་མི་བྱ་བར་ཆོས་ཀྱི་གླེང་བ་དང་། རྡོ་རྗེའི་གླུ་གར་ལ་སོགས་པས་དུས་འདའ་
བར་བྱའོ། །དེ་ཡང་ཚོགས་ཀྱི་སྐབས་སུ་ཤ་ལ་བཱ་ལ་དང་། ཆང་ལ་མ་དཱ་ན་ལ་སོགས་པའི་བརྡ་སྐད་བྱ་དགོས་ཏེ། ཧེ་བཛྲའི་རྒྱུད་ལས། གལ་ཏེ་སངས་རྒྱས་གསང་བའི་སྐད། །མི་གསུང་ན་ནི་འགྲོང་པར་འགྱུར། །ཞེས་དང་། གསང་
བའི་སྐད་ཀྱིས་མི་སྨྲ་བ། །དེ་ཡིས་དམ་ཚིག་ཉམས་པར་ནི། །འགྱུར་བ་འདི་ལ་ཐེ་ཚོམ་མེད། །ཅེས་གསུངས་པའི་ཕྱིར། དེ་ཐམས་ཅད་ཀྱིས་ཚིམ་པར་ལོངས་སྤྱོད་པའི་རྗེས་སུ། ལས་ཀྱི་རྡོ་རྗེས་སྣོད་གཅིག་ཏུ་མས་རིམ་གྱི་ཚོགས་ལྷག་
བསྡུས་པ། མཚན་མོ་ཡིན་ན་གྲིབ་གནོན་གྱི་གདོན་བསྲུང་བའི་ཕྱིར་དཔལ་འབར་དང་བཅས་རྡོ་རྗེ་སློབ་དཔོན་གྱི་མདུན་དུ་སྟེགས་ཀྱི་སྟེང་དུ་བཞག །ཆུ་གཙང་དང་། སློབ་དཔོན་གྱིས་ཆང་གིས་ཁ་ཕུ་འབར་བའི་ཕྱག་རྒྱའི་བར་ནས་གཏོར་ཞིང་།
ཨོཾ་ཨཱཧཱུྃ་གིས་བདུད་རྩིའི་རྒྱ་མཚོར་བྱིན་གྱིས་བརླབས། ཕོ། ཞེས་དང་། ཨོཾ་ཁ་ཁ་ཁཱ་ཧི་ཁཱ་ཧི་ཨུ་ཙིཏྟ་བ་ལིཾ་ཏ་བྷཀྵ་སི་སྭཱ་ཧཱ། ཞེས་ལན་གསུམ་བརྗོད། འབྱུང་པོ་ལྷག་མ་ལ་དབང་བ་རྣམས་ལ་
སྦྱིན་ནོ། །ངོམས་ཤིང་ཚིམ་པའི་སྐལ་བ་དང་ལྡན་པར་གྱུར་ཅིག །ཅེས་ཕྱི་རོལ་དུ་དོར། ཌཱ་དྲིལ་དང་རོལ་མོའི་སྒྲ་རྒྱ་ཆེར་བྱ་ཞིང་། བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་།

བའི༑ །ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེས་རོལ་མཛད་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་
ཤིས་ཤོག །སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་གྱུར་པ། །དེས་ནི་སངས་རྒྱས་ཉིད་ཐོབ་ཤོག །
ཅེས་པས་བཀྲ་ཤིས་སྨོན་ལམ་བྱ། ཚོགས་མཆོད་འདི་ལ་ཕྱག་ལེན་རྒྱས་བསྡུས་སྣ་ཚོགས་ཡོད་ཀྱང་། རྨོར་ཆེན་རྡོ་རྗེ་འཆང་གི་མཛད་པ་འདིས་དོན་ཚང་ཞིང་འཇུག་བདེ་བར་ཡོད། གོང་གི་ཞུ་འབུལ་རྣམས་མ་བྱས་ཀྱང་ཆད་སྐྱོན་མེད་དོ། །
རྗེས་ཀྱི་ཆོ་ག་ནི། མཆོད་པ་རྣམས་ཁ་གསོས་ཤིང་། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲྀཧྞ་གྲྀཧྞཧཱུྃ་ཧཱུྃ་ཕཊ། ༀ་གྲྀཧྞ་པ་ཡ་གྲྀཧྞཔ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝཱན་བིདྱར་ཛ་ཧཱུྃ་
ཧཱུྃ་ཕཊ། ཀྱིས་བསང་། ཨོཾ་སྭ་བྷ་ཝ་ཤུདྡྷསརྦ་དྷརྨསྭཱ་བྷ་ཝ་ཤུདྡྷོ྅་ཧཾ་གིས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཞུ་བ་
ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་

༄༅། །ཐོགས་པ་མེད་པ་ནམ་མཁའི་མཐའ་དང་མཉམ་པར་གྱུར། ཨོཾ་བཛྲ་ཨརྒྷཾ་ཨཱཧཱུཾ། ཨོཾ་བཛྲ་པཱ་དྱཾ་ཨཱཧཱུཾ། ཨོཾ་བཛྲ་པུཥླེཨཱཧཱུཾ། ཨོཾ་བཛྲ་དྷུ་པེ་ཨཱཿཧཱུཾ། ཨོཾ་
བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝི་དྱེ་ཨཱཧཱུཾ། ཨོཾ་བཛྲ་ཤབྡ་ཨཱཧཱུྃ་གིས་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་
པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་པཱ་དྱཾཔྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་
ཡོ་གི་ནཱི་ས་པ་རི་ཝཱ་ར་པུ་པྲཥྤེ་ཏིཙྪ་པཱུ་ཛ་མེ་གྷ་ས་མུ་དྲ་སླ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་དྷུ་པེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤུ་ར་ཎ་ས་མ་ཡེ་
ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནཱི་ས་པ་རི་ཝཱ་ར་གནྡྷེ་པྲ་
ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ནཻེ་ཝི་དྱེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་

ཏ་བཛྲ་ཡོ་གི་ནི་ས་པ་རི་ཝཱ་ར་ཤབྡ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ཏེ་
པྲ་ཛྙཱ་པ་ར་མི་ཏཱ་ནཱ་ད་སྭ་བྷཱ་ཝེ། དྷརྨཱ་ཧྲི་ད་ཡ་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཞེས་རོལ་མོ་དང་བཅས་པས་མཆོད། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨོཾ་ཨཱཿཧཱུྃ་
གིས་ནང་མཆོད་ཕུལ། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་ཕྱག་འཚལ་ལོ། །
ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །འཇིག་རྟེན་བྱ་བ་རབ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། །རྗེ་བཙུན་རྡོ་རྗེ་རྣལ་
འབྱོར་མས་བདག་དང་སེམས་ཅན་ཐམས་ཅད་དག་པ་མཁའ་སྤྱོད་དུ་འཁྲིད་པར་མཛད་དུ་གསོལ། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་
དུ་གསོལ། ཞེས་གསོལ་བ་བཏབ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། བཛྲ་ཧེ་རུ་ཀ་ཏེ་ནོ་པ་ཏིཥྛ་དྲྀ་ཌྷོ་མེ་བྷ་ཝཱ། སུ་ཏོཁྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་

༄༅། །པོཥྱོ་མེ་བྷ་ཝ། སརྦ་སིདྡྷམྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲི་ཡཿཀུ་རུ་ཧཱུཾ། ཧ་ཧ་ཧ་ཧ་ཧོ༔བྷ་ག་ཝཱན་བཛྲ་ཧེ་རུ་ཀ་མཱ་མེ་མུཉྩ་བཛྲ་ཧེ་རུ་ཀོ་བྷ་ཝ་མ་ཧཱ་ས་
མ་ཡ་ས་ཏཱ་ཨཱཧཱུྃ་ཕཊ། ལན་གསུམ་བརྗོད་ཅིང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་
མགོན་པོས་བཟོད་པར་མཛོད། །བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་བྱིང་བ་དང་རྒོད་པའི་དབང་དུ་གྱུར་པ་ཐམས་ཅད་
དང་༑ ཆོ་ག་ལྷག་པ་དང་ཆད་པར་གྱུར་པ་དང་། མཆོད་པའི་ཡོ་བྱད་མ་འབྱོར་པ་དང་ཉམས་པ་དང་དཀྱིལ་འཁོར་སྒྲུབ་པ་ལ་སྐྱོན་དུ་གྱུར་པ་གང་ཡིན་པ་དེ་ཐམས་ཅད་
བཟོད་པར་མཛད་དེ་ལྷག་ཆད་ཁ་བསྐང་བར་མཛད་དུ་གསོལ། ཞེས་ལྷག་ཆད་ཁ་བསྐང་བྱའོ། །བྲིས་སྐུ་སོགས་རྟེན་ཡོད་པ་རྣམས་ལ་བརྟན་བཞུགས་བྱ་བ་ནི། ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་

འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་སྐུ་གསུང་ཐུགས་ཀྱི་རྟེན་འདི་རྣམས་ལ་
བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་བདག་དང་
སེམས་ཅན་ཐམས་ཅད་ཀྱི་མགོན་དང་སྐྱབས་དང་དཔུང་གཉེན་དམ་པ་མཛད་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་ཅིང་རྟེན་ལ་མེ་ཏོག་གཏོར་ཞིང་བརྟན་བཞུགས་བྱ།
མཎྜལ་གྱི་ཡེ་ཤེས་པ་དང་། བུམ་ནང་གི་ཡེ་ཤེས་པ་དང་། རྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས། ཨོ། ཁྱེད་ཀྱིས་སེམས་ཅན་དོན་ཀུན་མཛོད། །
རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །བཛྲ་མུ༔ ཡེ་ཤེས་པ་རང་བཞིན་གྱི་
གནས་སུ་གཤེགས། དམ་ཚིག་པ་རྣམས་ཛཧཱུྃ་བཾ་ཧོ༔ བདག་ཉིད་ལ་གཉིས་སུ་མེད་པར་ཐིམ་པར་གྱུར། རང་གི་སྙིང་གའི་བཾ་ཡིག་སྔགས་ཕྲེང་དང་བཅས་པ་ལས་

༄༅། །འོད་ཟེར་འཕྲོས། ཁམས་གསུམ་ཐམས་ཅད་ཁྱབ། གཟུགས་མེད་ཁམས་འོད་ཟེར་སྔོན་པོའི་རྣམ་པས་ལུས་ཀྱི་སྟོད་ཆ་ལ་ཐིམ། གཟུགས་ཁམས་འོད་།
ཟེར་དམར་པོའི་རྣམ་པས་བར་གྱི་ཆ་ལ་ཐིམ། འདོད་ཁམས་འོད་ཟེར་དཀར་པོའི་རྣམ་པས་སྨད་ཀྱི་ཆ་ལ་ཐིམ། རང་ཡང་སྟོད་སྨད་ནས་རིམ་བཞིན་འོད་དུ་ཞུ་ནས་ཆོས་
འབྱུང་ལ་ཐིམ། དེ་ཟླ་བ་ལ། དེ་སྔགས་ཕྲེང་ལ། དེ་བཾ་ཡིག་ལ། དེ་བཾ་གྱི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ། དེ་ཡང་ཇེ་ཕྲ་ཇེ་ཕྲ་
མི་དམིགས་པར་གྱུར། ཞེས་སེམས་བརྗོད་བྲལ་དུ་ཅི་གནས་བཞག །དེའི་ངང་ནས། རང་ཉིད་རྡོ་རྗེ་རྣལ་འབྱོར་མའི་སྐུར་ལམ་གྱིས་གསལ་བའི་གནས་རྣམས་སུ་ཟླ་བའི་དཀྱིལ་འཁོར་གྱི་
སྟེང་དུ། ལྟེ་བར་ཨོ་བཾ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡཾ་སྔོན་མོ་གཤིན་རྗེ་མ། ཁར་ཧྲི་མཾ་དཀར་མོ་རྨོངས་བྱེད་མ། དཔྲལ་བར་ཧྲི་ཧྲི་སེར་མོ་སྐྱོད་བྱེད་མ།
སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀའི་ངོ་བོར་གྱུར། ཞེས་བརྗོད། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲྀཧྞགྲྀཧྞ་ཧཱུཾ་ཧཱུཾ་

ཕཊ༑ ཨོ་གྲ་པ་ཡ་གྲྀཧྞ་པ་ཡ་ཧུྂ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། སྔགས་ཚར་གཉིས་ཕྱག་རྒྱ་དང་བཅས་པས་ཕྱོགས་གཡོན་བསྐོར་མཚམས་གཡས་བསྐོར་གྱིས་བསྲུང་བ་བྱ། ན་མོ་བཛྲ་
ཙཎྜ་ལཱི་ཡེ། མཁའ་སྤྱོད་ཞལ་བཟང་བལྟའི་སྨོན་ལམ་བཞུགས་སོ། །ན་མོ་བཛྲ་ཝཱ་རཱ་ཧྱེ། མཐའ་ཡས་རྒྱལ་བའི་བདེ་སྟོང་ཟློས་གར་ནི། །སྲིད་ཞིའི་མིག་འཕྲུལ་ཅིར་ཡང་སྣང་བ་ལས། །དེང་འདིར་
མཁའ་སྤྱོད་དཔལ་མོ་ཡིད་འོང་མ། །སྙིང་ནས་དྲན་ནོ་འཁྱུད་པའི་རྩེ་དགས་སྐྱོངས། །འོག་མིན་ཞིང་ན་ལྷན་སྐྱེས་རྒྱལ་ཡུམ་མ། །ཉེར་བཞིའི་ཡུལ་ན་ཞིང་སྐྱེས་ཌཱ་ཀི་མ། །ནོར་འཛིན་
ཁྱབ་པར་ཀརྨ་མུ་དྲཱ་མ། །རྣལ་འབྱོར་བདག་གི་སྐྱབས་མཆོག་རྗེ་བཙུན་མ། །ཁྱོད་ནི་སེམས་ཉིད་སྟོང་པའི་རང་རྩལ་ཏེ། །རྡོ་རྗེའི་གྲོང་ན་ཨེ་དབྱིངས་བཾ་གྱིས་དངོས། །སྒྱུ་མའི་
གླིང་ན་འཇིགས་རུང་སྲིན་མོ་དང་། །འཛུམ་དཀར་གཡོ་བའི་ལང་ཚོ་གསལ་བ་སྟོན། །བདག་གིས་ཇི་ལྟར་བཙལ་ཡང་འཕགས་མ་ཁྱོད། །བདེན་པར་གྲུབ་པའི་ངེས་པ་མ་རྙེད་ནས། །
སྤྲོས་པས་དུབ་པའི་སེམས་ཀྱི་གཞོན་ནུ་དེ། །བརྗོད་བྲལ་ནགས་ཀྱི་ཁང་བུར་ངལ་གསོ་བསྟེན། །ཨེ་མ་ད་ནི་ཌཱ་ཀི་དབྱིངས་ནས་བཞེངས། །ཧེ་རུ་ཀ་དཔལ་རྒྱུད་ཀྱི་

༄༅། །རྒྱལ་པོ་ལས། །རྡོ་རྗེ་བཙུན་མོའི་ཉེ་བའི་སྙིང་པོ་མཆོག །བཀླགས་པས་འགྲུབ་ཅེས་གསུངས་པའི་བདེན་པས་སྐྱོངས། །ཨོ་ཌི་བི་ཤའི་བས་མཐའི་
ནགས་ཁྲོད་དུ། །གྲུབ་པའི་དབང་ཕྱུག་རྡོ་རྗེ་དྲིལ་བུ་པ། །འཁྱུད་དང་ཙུམ་བྷའི་བདེ་བས་རྗེས་བསྐྱོངས་ཏེ། །ཁ་སྦྱོར་མཆོག་གིས་རོལ་ཞིང་བདག་ཀྱང་སྐྱོངས། །
གངྒཱའི་གླིང་དུ་རྗེ་བཙུན་ཀུ་སཱ་ལིས། །མངོན་སུམ་ནམ་མཁའི་དབྱིངས་སུ་ཁྲིད་པ་དང་། །དཔལ་ལྡན་ནཱ་རོ་ཏ་པས་རྗེས་བཟུང་ལྟར། །བདག་ཀྱང་མཁའ་སྤྱོད་དགའ་
མའི་གྲོང་དུ་འཁྲིད། །རྩ་བརྒྱུད་བླ་མ་མཆོག་གི་ཐུགས་རྗེ་དང་། །རྒྱུད་ཆེན་གསང་མཐའི་མྱུར་ལམ་ཟབ་ཁྱད་དང་། །རྣལ་འབྱོར་བདག་གི་ལྷག་བསམ་དག་པའི་
མཐུས༑ །མཁའ་སྤྱོད་དགའ་མའི་འཛུམ་ཞལ་མྱུར་མཐོང་ཤོག །ཅེས་ཀྱང་ཞེས་ཚར་ཆེན་རྡོ་རྗེ་འཆང་གིས་མཛད། ཐལ་བྱུང་དུ་སྨྲས་སོ། །ལྷ་མོ་ཚད་མ་དམ་ཚིག་ཚད་མ་དང་། །དེས་
གསུང་ཚིག་ཀྱང་ཚད་མའི་མཆོག་ཡིན་པས། །བདེན་པ་དེ་དག་གིས་ནི་བདག་ཅག་རྣམས། །རྟག་ཏུ་རྗེས་སུ་འཛིན་པའི་རྒྱུར་གྱུར་ཅིག །འཆི་ཚེ་མགོན་དང་དཔའ་བོ་

མ་ཚོགས་ཀྱིས། །མེ་ཏོག་གདུགས་དང་རྒྱལ་མཚན་ཐོགས་ནས་སུ། །རོལ་མོ་གླུ་དབྱངས་སྒྲ་སྙན་སོགས་མཆོད་ཅིང་། །མཁའ་ལ་སྤྱོད་པའི་གནས་སུ་འཁྲིད་པར་ཤོག །
ཅེས་སྨོན་ལམ་བཏབ། དེ་ནས་བཀྲ་ཤིས་ནི། ཕུན་ཚོགས་དགེ་ལེགས་ཀུན་གྱི་དཔལ་མངའ་བ། །རྡོ་རྗེ་འཆང་ཆེན་པཎ་ཆེན་ནཱ་རོ་སོགས། །དཔལ་ལྡན་བླ་མ་དམ་པའི་ཚོགས་
རྣམས་ཀྱིས། །བྱིན་རླབས་མྱུར་དུ་འཇུག་པའི་བཀྲ་ཤིས་ཤོག །རྒྱལ་བའི་ཡུམ་མཆོག་ཤེས་རབ་ཕ་རོལ་ཕྱིན། །རང་བཞིན་འོད་གསལ་གདོད་ནས་སྤྲོས་དང་བྲལ། །
བརྟན་གཡོའི་དངོས་ཀུན་སྤྲོས་དང་བསྡུ་མཛད་མ། །མཁའ་སྤྱོད་ཆོས་ཀྱི་སྐུ་ཡི་བཀྲ་ཤིས་ཤོག །མཚན་དཔེའི་དཔལ་འབར་རབ་མཛེས་བརྗིད་པའི་སྐུ། །དྲུག་ཅུའི་
དབྱངས་ལྡན་ཐེག་མཆོག་སྒྲོག་པའི་གསུང་། །ཡེ་ཤེས་ལྔ་ལྡན་བདེ་གསལ་མི་རྟོག་ཐུགས། །ལྷན་སྐྱེས་ལོངས་སྤྱོད་རྫོགས་སྐུའི་བཀྲ་ཤིས་ཤོག །སྣ་ཚོགས་ཞིང་དུ་སྣ་
ཚོགས་གཟུགས་སྐུ་ཡིས། །སྣ་ཚོགས་ཐབས་ཀྱིས་སྣ་ཚོགས་གདུལ་བྱའི་དོན། །སྣ་ཚོགས་བསམ་པ་ཇི་བཞིན་སྒྲུབ་མཛད་མ། །ཞིང་སྐྱེས་སྤྲུལ་པའི་སྐུ་ཡི་བཀྲ་ཤིས་

༄༅། །ཤོག ༑པདྨ་རཱ་གའི་མདོག་མཚུངས་རྗེ་བཙུན་མ། །འཛུམ་ཁྲོའི་ཉམས་ལྡན་ཞལ་གཅིག་ཕྱག་གཉིས་ཀྱིས། །གྲི་ཐོད་ལེགས་འཛིན་ཞབས་ཟུང་བརྐྱངས་
བསྐུམས་ཚུལ། །སྔགས་སྐྱེས་མཁའ་སྤྱོད་མཆོག་གི་བཀྲ་ཤིས་ཤོག །གང་གི་རྣམ་སྤྲུལ་གྲངས་མེད་བྱེ་བ་ཕྲག །སྟོང་ཕྲག་བདུད་ཅུ་རྩ་གཉིས་ཚོགས་རྣམས་ཀྱིས། །
སྒྲུབ་པ་པོ་ཡི་བར་ཆད་ཀུན་སེལ་ཞིང་། །འདོད་དོན་དངོས་གྲུབ་སྩོལ་བའི་བཀྲ་ཤིས་ཤོག །ཅེས་ཆོས་རྗེ་བྱམས་པ་ཆོས་ལེགས་པས་མཛད་པའི་བཀྲ་ཤིས་ཚིགས་སུ་བཅད་པ་འདིས་མཚོན་བཀྲ་ཤིས་རྒྱས་
པར་བརྗོད་དོ། །དེ་ལྟར་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་མངོན་དཀྱིལ་ལས་དང་པོ་པ་རྣམས་ཀྱིས་ཚེས་བཅུ་སོགས་ཀྱི་སྐབས་སུ་ཉེ་བར་མཁོ་བ་ངག་འདོན་ལག་ལེན་ནག་པོ་འགྲོ་ཤེས་ཀྱི་ཚུལ་དུ་བཀོད་པ་འདི་ནི། རྡོ་རྗེ་རྣལ་འབྱོར་མ་
ཐམས་ཅད་ཀྱི་རྩ་བ་ལྟ་བུ། ཕག་མོ་ཞལ་གཉིས་མའི་དཀྱིལ་ཆོག་རྗེ་བཙུན་ཆེན་པོས་མཛད་པ་ལ་གཙོ་བོར་བརྟེན། འཕགས་པ་རིན་པོ་ཆེའི་བདག་འཇུག་དང་། རྡོ་རྗེ་འཆང་ཆེན་པོའི་གསུང་སྒྲོས། ཆོས་རྗེ་སངས་རྒྱས་དཔལ་བཟང་པོའི་སྒྲུབ་
དཀྱིལ་ལས་བྱུང་བ་ལྟར། བླ་མའི་གསུང་གི་བདུད་རྩིས་ཀྱང་ཁ་བརྒྱན་ནས། རྗེ་བཙུན་རྡོ་རྗེ་འཆང་རྡོ་རིངས་ཀུན་སྤངས་པ་ཆེན་པོའི་ཞབས་ཀྱི་པདྨོ་སྤྱི་བོས་མཆོད་པའི་རྣལ་འབྱོར་བློ་གསལ་གྱིས་འུ་ཡུག་གྲུབ་པའི་གནས་ཀྱི་གཙུག་ལག་ཁང་དུ་

བཀོད་པ་འདིས་ཀྱང་། བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག །ཡི་གེ་པ་ནི་རྗེ་བཙུན་བླ་མ་དམ་པ་ཉིད་ཀྱི་བྲན་དུ་གྱུར་པའི་བཙུན་པ་མཁྱེན་བརྩེའི་དབང་ཕྱུག་གིས་བགྱིས་པའོ། །ཞེས་
པའི་སྒྲུབ་དཀྱིལ་ལ། སོགས་ཁོངས་རྣམས་དང་མཆོད་ཕྲེང་ཚོགས་མཆོད་སོགས་ཆོ་གའི་ཡན་ལག་ཕྲ་མོ་ཚུན་ལས་དང་པོ་པའི་གང་ཟག་སྒྲུབ་པ་ལ་མོས་པ་རྣམས་ཚིག་འདོན་བདེ་ཁྱད་དང་དཔེ་མང་དུ་འཚོལ་བ་དང་ཐེ་ཚོམ་གྱི་ངལ་བ་མི་དགོས་ཤིང་།
ཕྱག་ལེན་གོ་བབས་མི་འཕྱུགས་པའི་ཆེད་དུ་ཁ་སྐོང་ལྷན་ཐབས་དཀྱུས་སུ་བཅུག་པའི་ནག་འགྲོས་བཀླག་ཆོག་གསལ་བའི་མེ་ལོང་འདི་ནི་དུས་གསུམ་རྒྱལ་བའི་གསང་གསུམ་གཅིག་ཏུ་འདུས་པའི་ངོ་བོ་རྨོར་ཆེན་ཆོས་ཀྱི་རྒྱལ་པོ་རྡོ་རྗེ་འཆང་གི་ཞབས་
རྡུལ་སྤྱི་བོས་མཆོད་པའི་བཀའ་འབངས་ལྷ་རིགས་བཞིའི་རིགས་ཀྱི་རྣལ་འབྱོར་པ་སློབ་བཤད་འཛིན་པ་ངག་དབང་ཀུན་དགའ་ལེགས་པའི་འབྱུང་གནས་ཀྱིས་གཙང་སྟོད་སྨན་ཐང་གི་ལྕམ་ཡུམ་བློ་གསལ་ཀུན་དགའ་ཆོས་ཀྱི་སྒྲོན་མའི་གཟིགས་དཔེ་དང་།
གཞན་ཡང་ལམ་འདིར་དད་བརྩོན་ལྡན་པ་རྣམས་ལ་ཕན་པའི་བློས་འདར་བསམ་འགྲུབ་ཀྱི་གཟིམས་ཆུང་དགའ་ལྡན་ཡང་རྩེར་དག་པར་བསྒྲིགས་པའི་ཡི་གེ་པ་ནི་རིག་པ་འཛིན་པ་རྣམ་རྒྱལ་འགྱུར་མེད་ཀྱིས་དད་གུས་རྩེ་གཅིག་པའི་སྒོ་ནས་ལེགས་པར་
གྲུབ་ཅིང་། རྒྱས་པར་འདོད་ན་དཔེ་འདིའི་སྟེང་དུ་བརྒྱུད་འདེབས་སྐབས་ངོར་ཆེན་རྡོ་རྗེ་འཆང་གིས་མཛད་པའི་བརྒྱུད་འདེབས་དང་། མཁའ་སྤྱོད་ཞིང་བཀོད་ཀྱི་གསོལ་འདེབས་རྗེ་བླ་མ་རྨོར་ཆེན་རྡོ་རྗེ་འཆང་གིས་མཛད་པ། མདུན་བསྐྱེད་

༄༅། །བསྟོད་པ་དཀྱུས་དང་རེས་མོས་བྱས་ན་ཕན་ཡོན་ཆེ་ཞིང་། ཚོགས་པ་མང་ན་མཎྜལ་ཞུ་འབུལ་རྒྱས་པ་གཏོར་བསྔོའི་དུས་མགོན་པོ་ཆེ་ཆུང་གི་གཏོར་བསྔོ་བསྐང་གསོ་སོགས་རྒྱས་པ་བྱེད་འདོད་ནའང་བསྣན་ཆོག་ཅིང་། གཞན་
། བསྡུས་པ་བྱེད་འདོད་ན་མཁའ་སྤྱོད་སྒྲུབ་པའི་ཉེ་ལམ་ནང་གསལ་སོར་བཞག་གིས་འཐུས་པས་ཕྱིན་ཆད་འདི་འབྲི་བ་རྣམས་ཀྱིས་གོང་གསལ་དེ་ལས་གཞན་པའི་འབྲི་བསྣན་དང་། མགྱོགས་ཁྱད་སླ་བཅོས་ཤེས་
རློམ་མ་མཛད་ཅིག །དཔེ་འདི་ཞིང་སྐྱོང་དུར་ཁྲོད་བདག་པོ་ཡབ་ཡུམ་ཤ་ཟ་མཁའ་འགྲོ། ཡེ་ཤེས་ཀྱི་སྤྱན་ལྡན་རྣམས་ལ་བཅོལ་ལོ། །གཉེར་རོ། །གཏད་དོ། །ཚུལ་བཞིན་སྒྲུབ་པ་རྣམས་ཀྱི་ཚེ་དཔལ་བསོད་ནམས་དབང་ཕྱུག་བསྐྱེད་
ཅིང་བསམ་དོན་ཆོས་བཞིན་འགྲུབ་པ་དང་། མཁའ་སྤྱོད་ཀྱི་དངོས་གྲུབ་མྱུར་དུ་འགྲུབ་པའི་སྟོང་གྲོགས་གཡེལ་མེད་མཛད་དུ་གསོལ་ཞིང་། ཆོས་འདི་དར་ཞིང་རྒྱས་ལ་ཡུན་རིང་དུ་གནས་པར་མཛད་དུ་གསོལ། ཨི་དཾ་ཤ་ས་ན་སརྦ་ས་
ཏཱ་ཧི་ཏོ་བྷ་ཝནྟུ།། །།ཡེ་དྷརྨཱ་ཧེ་ཏུ་པྲ་བྷ་ཝཱ་ཏེ་ཏུནྟེ་ཥཱནྟ་ཐཱ་ཁ་ཏོ་ཧྱ་ཝ་ད་ཏེ་ཥཉྩ་ཡོ་ནི་རོ་དྷ་ཨེ་ཝཾ་བཱ་དྲི་མ་ཧཱ་ཤྲ་མ་ཎཿ འདིའི་ལུང་བརྒྱུན་ནི་གནས་གསལ་རྡོ་རྗེའི་འཆང་ངག་དབང་ཀུན་དགའ་
ལེགས་པའི་འབྱུང་གནས། དཔལ་ས་སྐྱ་པ་ངག་དབང་ཀུན་དགའ་བློ་གྲོས། མཁས་བཙུན་ནི་ནམ་མཁའ་ལེགས་པ། བླ་མཆན་དགེ་སློང་ལྷུན་གྲུབ་ཆོས་ལྡན། དགེ་སློང་ངག་དབང་ཆོས་འབྱོར། འཇམ་དབྱངས་མཁྱེན་བརྩེའི་དབང་པོ།

བྱམས་པ་ཀུན་དགའ་བསྟན་པའི་རྒྱལ་མཚན། བླ་མ་དམ་པ་བློ་གྲོས། དགེ་བའི་བཤེས་གཉེན་ངག་དབང་ཀླུ་སྒྲུབ། དེས་བདག་བྷི་ཀྵུ་བསྟན་པ་དར་རྒྱས་ལའོ། །ཡང་ན་མཁྱེན་བརྩེ་ནས་འཇམ་དབྱངས་བློ་གཏེར་དབང་པོ། དེས་ངག་དབང་
ཀླུ་སྒྲུབ། དེས་བདག་ལའོ། །ཡང་ན་ཀུན་བློ། བསྟན་ཉི། ཀུན་རྒྱལ། རྡོ་རིན་ཆེན། བློ་གསལ་བསྟན་སྐྱོང་། ཞི་བཟང་། རྒྱ་སྤྲུལ། ངག་དབང་ཀླུ་སྒྲུབ། དེས་བདག་ལའོ། །༈ ཨོཾ་སྭ་སྟི། འཕགས་ཡུལ་བསྟན་འཛིན་
གསེར་གྱི་ས་འཛིན་དབུས། །ཉམས་རྟོག་དགོངས་པའི་མངོན་མཐོ་ནཱ་རོ་པའི། །མ་རྒྱུད་གསང་མཐའི་མྱུར་ལམ་ཟབ་པའི་བཅུད། །གང་མ་བསློབ་བཤད་ཟབ་མོ་གསེར་ཆོས་རྒྱལ། །སྐལ་བཟང་ཚེ་གཅིག་མཁའ་སྤྱོད་བསྒྲོད་པའི་ལམ། །རྡོ་
རྗེ་བཙུན་མོ་བསྒྲུབ་ཅིང་མཆོད་པའི་གཞུང་། །གཅིག་ལས་དུ་མ་འཕྲོས་པའི་སྤར་གྱི་གཞི། །དད་འབྱོར་དགེ་སློང་ཡ་ཐར་བུ་དགའ་དང་། །བློ་བཟང་ཕུན་ཚོགས་གཉིས་ནས་ལྷག་བསམ་གྱིས། །སྐྱོ་མདའ་བསམ་འགྲུབ་གླིང་དུ་གཞན་ཕན་
བློས། །ལྷག་བསམ་དར་བའི་འབད་པའི་དགེ་བ་དང་། །འཁོར་འདས་དགེ་ཚོགས་གཅིག་ཏུ་བསྡོམ་པའི་མཐུས། །རྒྱལ་བསྟན་སྤྱི་དང་བྱེ་བྲག་ས་སྐྱ་བའི། །དྲི་མེད་བཤད་བསྒྲུབ་དར་རྒྱས་ཡུན་གནས་ཤོག །འདུས་ཚོགས་ཐུགས་མཐུན་
ཁྲིམས་གཙང་ཆོས་སྐྱོད་འཕེལ། །ཡངས་པའི་རྒྱལ་ཁམས་རྣམ་དཀར་དགེ་བའི་འཚོ། །སྙིག་བདོའི་དུས་ཀྱི་རྒུད་པ་རབ་བཅོམ་སྟེ། །རྫོགས་ལྡན་གསར་བའི་དགའ་སྟོན་རྟག་སྤྱོད་ཤོག །རྣམ་དཀར་བྱེད་པོའི་བཟང་ངན་འབྲེལ་ཐོགས་གཙོས།

༄༅། །ཡིད་ཅན་རྒྱལ་མཚོ་སྐལ་བཟང་སྣོད་གྱུར་ནས། །གསང་ཆེན་ལམ་འདིས་རིམ་པ་མཐར་ཕྱིན་ཏེ། །མཁའ་སྤྱོད་ཆེན་པོའི་གོ་འཕང་མྱུར་ཐོབ་ཤོག། །༑ ཅེས་པ་འདི་རབ་བྱུང་བཅུ་བདུན་ལྕགས་ལུགས་ལོ་བུ་དགའ་བློ་བཟང་
ཕུན་ཚོགས་གཉིས་གཞུང་གཉེར་སྐབས་སྤར་སྦྱིན་དགོངས་གཞུང་བྱས་ནས་བསྐྲུན་པ་སརྦ་མངྒ་ལཾ། །དགེའོ། །རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་
དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག

༄༅། །ཆོས་ཚན་གཉིས་པ་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་ཚོགས་མཆོད་
བྱ་ཚུལ་མདོར་བསྡུས་པ་བསོད་ནམས་སྤྲིན་གྱི་གྲུ་ཆར་ཞེས་བྱ་བ་བཞུགས་སོ། །

༄༅། །ན་མོ་གུ་ར་བེ། དྲན་པ་ཙམ་གྱིས་མཁའ་སྤྱོད་མཆོག་སྟེར་བའི། །བླ་མ་རྡོ་རྗེ་བཙུན་མོ་ལ་བཏུད་ནས། །གང་དེ་ཚོགས་ཀྱི་
མཆོད་པས་མཉེས་བྱེད་ཚུལ། །བསོད་ནམས་སྤྲིན་གྱི་གྲུ་ཆར་འདི་འབེབས་སོ། །དེ་ལ་འདིར་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སིནྡྷུ་རའི་དཀྱིལ་
འཁོར་སྒྲུབ་མཆོད་སོགས་དང་འབྲེལ་བར་ཚོགས་ཀྱི་མཆོད་པ་མདོར་བསྡུས་བྱ་བའི་ཚུལ་ལ། སྦྱོར་འཇུག་གི་ཆོས་རྣམས་གཞན་དུ་ཤེས་པར་བྱས་ནས། དངོས་གཞིའི་ཆོ་ག་ལ། ཐོག་མར་བྱིན་གྱིས་
བརླབས་པ་ནི། མ་དཱ་ན་དང་བཱ་ལ་སོགས་པའི་ཡོ་བྱད་རྣམས་ལ་རྡོ་རྗེའི་རྩེས་ནང་མཆོད་འཐོར་ཞིང་། སུམྦྷས་བསངས། སྭ་བྷ་ཝས་སྦྱང་། སྣོད་བཅུད་ཐམས་ཅད་མི་དམིགས་

༄༅། །སྟོང་པར་གྱུར། །སྟོང་པའི་ངང་ལས་ཨ་ཡིག་ཡོངས་གྱུར་ལས། །ཕྱི་སྣོད་བདེ་ཆེན་ཡེ་ཤེས་ཀ་པཱ་ལ། །ཡངས་ཤིང་རྒྱ་ཆེ་
སྟོང་གསུམ་ཁྱོན་དང་མཉམ། །དེ་དབུས་ནང་བཅུད་ཤ་ལྔ་བདུད་རྩི་ལྔ། །འོད་དུ་ཞུ་ལས་ཡེ་ཤེས་བདུད་རྩིའི་སྤྲིན། །འདོད་པའི་ཡོན་
ཏན་རྣམ་པ་ཐམས་ཅད་པ། །ཟག་མེད་འཆར་བའི་ནམ་མཁའི་མཛོད་དུ་གྱུར། །ཨོཾ་ཨཱཿཧཱུྃ་ཧ་ཧོ་ཧྲཱི༔ ལན་གསུམ། ཚོགས་ཞིང་སྤྱན་དྲངས་པ་ནི། ཕོ་
ཕོ༑ འོག་མིན་རྡོ་རྗེ་བཙུན་མོའི་ཞིང་ཁམས་དང་། །སྐུ་གསུང་ཐུགས་ཀྱི་འཁོར་ལོའི་དཀྱིལ་འཁོར་ནས། །རྒྱལ་ཀུན་ཡུམ་གྱུར་རྡོ་རྗེ་རྣལ་

འབྱོར་མ། །རྩ་བརྒྱུད་བླ་མ་སངས་རྒྱས་བྱང་སེམས་དང་། །ཡི་དམ་ལྷ་ཚོགས་དཔའ་བོ་རྣལ་འབྱོར་མ། །ཆོས་སྐྱོང་སྲུང་མ་ནོར་ལྷའི་ཚོགས་དང་བཅས། །ལོངས་།
སྤྱོད་ཚོགས་ཀྱི་འདུ་བར་སྤྱན་འདྲེན་ན། །ཚད་མེད་ཐུགས་རྗེའི་དབང་གིས་གནས་འདིར་གཤེགས། །ༀ་གུ་རུ་བུདྡྷ་བོ་དྷི་ས་ཏཱ་བཛྲ་ཡོ་གི་ནི་ས་པ་རི་ཝཱ་ར་བཛྲ་ས་མཱ་ཛ༔
ཞེས་པས་མཁའ་ཁྱབ་ཏུ་བྱོན་པར་བསམ། དེ་ནས་སྨན་ཕུད་འཐོར་ལ། ཨོཾ་ཨཱཧཱུཾ། དམན་པའི་སྤྱོད་ཡུལ་དག་ལས་རབ་འདས་ཤིང་། །རྒྱལ་བ་ཀུན་གྱི་བསྟེན་བྱའི་དམ་ཚིག་མཆོག །
དངོས་གྲུབ་རྣམ་གཉིས་ཀུན་གྱི་གཞིར་གྱུར་པ། །ཟག་མེད་བདུད་རྩི་མཆོག་གི་མཆོད་པ་འདི། །ཕྱོགས་བཅུ་དུས་གསུམ་རྒྱལ་བ་སྲས་བཅས་ཀྱི། །མཁྱེན་བརྩེ་ནུས་
གསུམ་གཅིག་ཏུ་འདུས་པའི་དངོས། །དྲན་པས་སྲིད་ཞིའི་རྒུད་པ་ཀུན་སེལ་བའི། །རྩ་བའི་བླ་མའི་ཞལ་དུ་ཨོཾ་ཨཱཧཱུཾ། རྡོ་རྗེ་འཆང་ཆེན་རྡོ་རྗེ་རྣལ་འབྱོར་མ། །གྲུབ་
ཆེན་ནཱ་རོ་ཏ་པ་ཕམ་མཐིང་པ། །ཤེས་རབ་བརྩེགས་དང་མལ་གྱོ་ས་སྐྱ་པ། །རྗེ་བཙུན་སྐུ་མཆེད་ཞལ་དུ་ཨོ་ཨཱཧཱུཾ། །ས་སྐྱ་པཎ་ཆེན་འཕགས་པ་རིན་པོ་ཆེ། །དཀོན་

༄༅། །མཆོག་དཔལ་དང་ཆོས་རྗེ་བསོད་ནམས་དཔལ། །བསོད་ནམས་རྒྱལ་མཚན་དཔལ་ལྡན་ཚུལ་ཁྲིམས་ཞབས། །ཡེ་ཤེས་རྒྱལ་མཚན་ཞལ་དུ་ཨོཾ་ཨཱཧཱུཾ། ། །
ངོར་ཆེན་རྡོ་རྗེ་འཆང་དངོས་ཀུན་དགའ་བཟང་། །སེམས་དཔའ་ཆེན་པོ་བདག་ཆེན་རྡོ་རྗེ་འཆང་། །ཀུན་སྤངས་ཆོས་རྗེ་ཀུན་དགའ་ལེགས་པ་དང་། །ཚར་ཆེན་ཆོས་རྗེའི་
ཞལ་དུ་ཨོཾ་ཨཱཧཱུཾ། །མཁྱེན་བརྩེའི་དབང་ཕྱུག་བསླབ་གསུམ་རྒྱལ་མཚན་དང་། །དབང་ཕྱུག་རབ་བརྟན་བསོད་ནམས་མཆོག་ལྡན་ཞབས། །བསོད་ནམས་མཆོག་གྲུབ་
མཁྱེན་རབ་བྱམས་པའི་དཔལ། །ཀུན་དགའ་ལྷུན་གྲུབ་ཞལ་དུ་ཨོཾ་ཨཱཧཱུཾ། །གནས་གསར་རྡོ་རྗེ་འཆང་དབང་ཀུན་བློའི་ཞབས། །ནམ་མཁའ་འཆི་མེད་བསྟན་པའི་ཉི་མ་
དང་༑ །ངག་གི་དབང་པོ་ཁྱབ་བདག་ཀུན་དགའ་མཚན། །འཇམ་དཔལ་བཟང་པོའི་ཞལ་དུ་ཨོཾ་ཨཱཧཱུྃ། །གཞན་ཡང་ཚད་མེད་ཐུགས་རྗེའི་སྤྲིན་མཛེས་ལས། །དབང་
བསྐུར་རྒྱུད་བཤད་མན་ངག་བདུད་རྩི་ཡིས། །བདག་བློའི་ཐར་པའི་མྱུ་གུ་འཕེལ་མཛད་པ། །དངོས་བརྒྱུད་བླ་མའི་ཞལ་དུ་ཨོཾ་ཨཱཧཱུཾ། །ཨོཾ་ཨོ་ཨོཾ་སརྦ་བུདྡྷ་ཌཱ་ཀི་སོགས་ནས་

ཕཊ་སྭཱ་ཧཱ། ཁྱད་པར་དྲན་པ་ཙམ་གྱིས་ལྷན་སྐྱེས་ཀྱི། །ཡེ་ཤེས་རྨད་དུ་བྱུང་བ་སྦྱིན་མཛད་པ། །རྒྱལ་ཀུན་ཡུམ་གཅིག་རྡོ་རྗེ་རྣལ་འབྱོར་མ། །སྐྱབས་གནས་ཀུན་
འདུས་ཞལ་དུ་ཨོཾ་ཨཱཧཱུཾ། །གཞན་ཡང་བྱ་བ་སྤྱོད་པ་རྣལ་འབྱོར་དང་། །རྣལ་འབྱོར་བླ་མེད་རྒྱུད་དང་རྗེས་འབྲེལ་བའི། །གང་འདུལ་སྒྱུ་འཕྲུལ་དྲྭ་བའི་རྣམ་རོལ་ཅན། །
ཡི་དམ་ལྷ་ཚོགས་ཞལ་དུ་ཨོཾ་ཨཱཿཧཱུྃ། །ཨོཾ་ཨཱཧཱུཾ། རྡོ་རྗེའི་ཆོས་སྲུང་ནོར་ལྷ་རྒྱ་མཚོ་དང་། །གནས་གསུམ་བཞུགས་པའི་དཔའ་བོ་རྣལ་འབྱོར་མ། །ཡུལ་ལྷ་གཞི་བདག་
རིགས་དྲུག་ཚོགས་བཅས་རྣམས། །ལྷ་རུ་གསལ་བའི་ཞལ་དུ་ཨོཾ་ཨཱཧཱུྃ། སྒྲིབ་པ་གཉིས་ཀྱི་དྲི་མ་ཀུན་བསལ་ནས། །གཟུང་འཛིན་རྟོགས་པ་ཀུན་ལས་རྣམ་གྲོལ་བ། །
བླ་ན་མེད་པའི་བྱང་ཆུབ་སེམས་ཀྱི་དངོས། །བདེ་བ་ཆེན་པོའི་མཆོད་པས་མཉེས་གྱུར་ཅིག །ཨོཾ་ཨཱཿཧཱུྃ། ཞེས་བརྗོད། ཚོགས་ཕུད་ཆ་གསུམ་དུ་བསྒོས་ལ། ཕུད་དང་པོ་བླ་མ་དང་དཀོན་མཆོག་
ལ་འབུལ་བ་ནི། ཨོཾ་ཨཱཿཧཱུྃ། ཕྱོགས་བཅུ་དུས་གསུམ་རྒྱལ་བ་སྲས་བཅས་ཀྱི། །ཡེ་ཤེས་སྒྱུ་འཕྲུལ་དྲྭ་བའི་རྣམ་རོལ་ཅན། །བཀའ་དྲིན་མཉམ་མེད་རྩ་བའི་བླ་མ་ལ། །

༄༅། །ཟག་མེད་བདུད་རྩིའི་ཚོགས་ཀྱི་མཆོད་པ་འབུལ། །ཞེས་པའི་མཐར་སྤྲོ་ན། ཁྱབ་བདག་དང་པོའི་སངས་རྒྱས་རྡོ་རྗེ་ཆོས། །རྒྱལ་བའི་ཡུམ་གྱུར་རྡོ་རྗེ་རྣལ་འབྱོར་
མ༑ །གྲུབ་པའི་དབང་པོ་རྡོ་རྗེ་དྲིལ་བུ་པར། །ཟག་མེད་བདུད་རྩིའི་ཚོགས་ཀྱི་མཆོད་པ་འབུལ། །ཞེས་སོགས་ཀྱིས་ཕུལ་བའམ། བསྡུ་ན། ཁྱབ་བདག་རྡོ་རྗེ་འཆང་དབང་ནས་
བཟུང་སྟེ། །པཎ་གྲུབ་དབང་པོ་ན་རོ་ཏ་པ་སོགས། །འཕགས་བོད་བརྒྱུད་པའི་བླ་མ་ཐམས་ཅད་ལ། །ཟག་མེད་བདུད་རྩིའི་ཚོགས་ཀྱི་མཆོད་པ་འབུལ། །ཞེས་པའི་མཐར།
སྤངས་རྟོགས་མཐར་ཕྱིན་རྒྱལ་བ་སྲས་བཅས་དང་། །ཡི་དམ་དཀྱིལ་འཁོར་འཁོར་ལོ་རབ་འབྱམས་སོགས། །སྐྱབས་གནས་མཆོད་འོས་རྒྱ་མཚོ་ཐམས་ཅད་ལ། །ཟག་
མེད་བདུད་རྩིའི་ཚོགས་ཀྱི་མཆོད་པ་འབུལ། །བཞེས་ནས་བདག་དང་མཐའ་ཡས་སེམས་ཅན་ཀུན། །བསོད་ནམས་ཡེ་ཤེས་ཚོགས་གཉིས་རབ་རྫོགས་ཤིང་། །མཆོག་
དང་ཐུན་མོང་དངོས་གྲུབ་རྣམ་གཉིས་ཀྱིས། །ཕན་བདེའི་དགའ་སྟོན་རྒྱས་པར་བྱིན་གྱིས་རློབས། །ཨོཾ་གུ་རུ་བུདྡྷ་བོ་དྷི་ས་ཏྭ་ས་པ་རི་ཝ་ར་ཨོཾ་ཨ་ཀ་རོ་སོགས་ལན་གསུམ་གྱིས་ཕུལ།

ཕུད་བར་པ་ཡི་དམ་རྡོ་རྗེ་རྣལ་འབྱོར་མ་ལ་ཕུལ་ཏེ། ཨོཾ་ཨཱཿཧཱུྃ། ཨེ་དབྱིངས་རྡོ་རྗེ་བཙུན་མོའི་གྲོང་ཁྱེར་དུ། །་ཡིག་བདེ་བ་ཆེན་པོའི་རོལ་རྩེད་ལས། །ཟུང་འཇུག་མཚན་དཔེའི་
གཟུགས་སུ་ཡོངས་ཤར་བ། །སྐྱབས་གནས་ཀུན་འདུས་རྡོ་རྗེ་རྣལ་འབྱོར་མ། །དྲན་པས་ལྷན་ཅིག་སྐྱེས་པའི་ཡེ་ཤེས་ཀྱི། །རྣམ་ཀུན་མཆོག་ལྡན་ལང་ཚོ་དར་བབས་
ཤིང་༑ །ཡིད་འོང་སྤྱན་གྱི་ཟུར་མདས་རེག་པའི་མོད། །སྒྲུབ་པོ་མཁའ་སྤྱོད་གྲོང་དུ་འཁྲིད་མཛད་པའི། །གནས་གསུམ་ཞིང་སྔགས་ལྷན་ཅིག་སྐྱེས་པ་ཡི། །གྲངས་
མེད་ཌཱ་ཀི་རྒྱ་མཚོའི་འཁོར་དང་བཅས། །མཁའ་དབྱིངས་ཁྱབ་པར་བཞུགས་པའི་ཚོགས་རྣམས་ལ། །ཞལ་ཟས་བདུད་རྩིའི་ཚོགས་ཀྱི་མཆོད་པ་འབུལ། །བཞེས་ནས་
བདག་དང་མཐའ་ཡས་སེམས་ཅན་ཀུན། །སྐུ་གསུང་ཐུགས་ཀྱི་གསང་བས་རྗེས་བཟུང་ནས། །གནས་སྐབས་མཁའ་སྤྱོད་གྲོང་དུ་དབུགས་དབྱུངས་ཤིང་། །མཐར་ཐུག་
མཆོག་དངོས་འགྲུབ་པར་བྱིན་གྱིས་རློབས། །ཞེས་དང་། ༀ་གསུམ་མའི་མཐར་ཨ་ཀཱ་རོ་སོགས་བཏགས་པས་ཕུལ། ཕུད་ཐ་མ་མཁའ་འགྲོ་ཆོས་སྐྱོང་སྲུང་མ་སོགས་ལ་འབུལ་ཏེ། ཨོཾ་ཨཱཿཧཱུཾ། རྡོ་རྗེའི་ཡེ་ཤེས་

༄༅། །འབར་བའི་མེ་བོ་ཆེ། །ལོག་འདྲེན་བགེགས་ཀྱི་བུད་ཤིང་ཀུན་བསྲེགས་ནས། །གྲུབ་གཉིས་སྣང་བ་རྟག་ཏུ་རྒྱས་མཛད་པའི། །ཆོས་སྐྱོང་སྲུང་མའི་ཚོགས་
རྣམས་ཐམས་ཅད་དང་། །སྒྲུབ་པ་པོ་ཡི་རྒྱུད་ལ་ལྷན་སྐྱེས་ཀྱི། །ཡེ་ཤེས་རྨད་དུ་བྱུང་བའི་དཔལ་སྟེར་བ། །གནས་ཡུལ་དུར་ཁྲོད་ཀུན་ནས་བཞུགས་པ་ཡི། །སྤྲུལ་
པའི་གར་མཛད་དཔའ་བོ་རྣལ་འབྱོར་མ། །བསོད་ནམས་ནོར་བུའི་སྤྲིན་ཆེན་རོལ་པ་ལས། །འདོད་དགུའི་གྲུ་ཆར་ལྷུག་པར་འབེབས་མཁས་པས། །སྲིད་ཞིའི་འབྱོར་པ་
མཐའ་དག་སྦྱིན་མཛད་པའི། །གནོད་སྦྱིན་ནོར་ལྷ་རྒྱ་མཚོའི་ཚོགས་བཅས་དང་། །གཞན་ཡང་ཡུལ་ལྷ་གཞི་བདག་རིགས་དྲུག་མགྲོན། །ཐམས་ཅད་ཡེ་ཤེས་གཅིག་
གིས་བྱིན་རླབས་པས། །མཁའ་སྤྱོད་དགའ་མའི་གཟུགས་སུ་ཡོངས་ཤར་བར། །ཞལ་ཟས་བདུད་རྩིའི་ཚོགས་ཀྱི་མཆོད་པ་འབུལ། །བཞེས་ནས་བདག་དང་སེམས་ཅན་
ཐམས་ཅད་ཀྱི། །ལམ་གྱི་འགལ་རྐྱེན་མཐའ་དག་ཉེར་ཞི་ཞིང་། །མཐུན་རྐྱེན་མ་ལུས་ཡིད་བཞིན་འགྲུབ་པ་དང་། །མཆོག་ཐུན་དངོས་གྲུབ་ཐོབ་པའི་ཕྲིན་ལས་མཛོད། །།

ཞེས་དང་། ཆོས་སྐྱོང་སོ་སོའི་གཏོར་སྔགས་དང་། མཁའ་འགྲོ་སྤྱི་གཏོར་གྱི་སྔགས་ཀྱིས་ཕུལ། ཡན་ལག་བརྒྱད་ལྡན་མཆོད་ཡོན་རྒྱ་མཚོ་དང༌། །དྲི་མེད་གངྒའི་རྒྱུན་གྱི་ཞབས་བསིལ་སྦྲེང་། །རབ་
མཛེས་མཚར་སྡུག་རྫོགས་པའི་མེ་ཏོག་དང་། །བདུག་སྤོས་སྤྲིན་གྱི་དུད་པས་ཕྱོགས་ཀུན་ཁྱབ། །ཉི་ཟླ་ནོར་བུའི་སྒྲོན་མེའི་སྣང་གསལ་དང༌། །ག་བུར་ཙནྡན་བསྒོས་པའི་
དྲི་ཆབ་གཡོ། །རོ་བརྒྱ་ལྡན་པའི་ཞལ་ཟས་སྣ་ཚོགས་དང་། །དབྱངས་བདུན་སྙན་འགྱུར་རྫོགས་པའི་རོལ་མོར་བཅས། །བླ་མ་ཡི་དམ་སངས་རྒྱས་བྱང་སེམས་དང་། །
རྒྱལ་ཀུན་ཡུམ་གྱུར་རྡོ་རྗེ་རྣལ་འབྱོར་མའི། །དཀྱིལ་འཁོར་ལྷ་ཚོགས་འཁོར་དང་བཅས་ལ་འབུལ། །བཞེས་ནས་དབང་དང་དངོས་གྲུབ་སྩལ་དུ་གསོལ། །ཨོཾ་གུ་རུ་བུདྡྷ་
བོ་དྷི་ས་ཏཱ་བཛྲ་ཡོ་གི་ནི་ས་པ་རི་ཝ་ར་ཨརྒྷཾ་སོགས་ཀྱིས་ཕྱི་མཆོད་དང་། ཨོཾ་ཨཱཧཱུྃ་གིས་ནང་མཆོད་འབུལ། བྱིན་རླབས་རྨད་བྱུང་རྩ་བརྒྱུད་བླ་མ་དང་། །དངོས་གྲུབ་མཆོག་སྩོལ་ཡི་དམ་
དཀྱིལ་འཁོར་ལྷ། །སྐྱབས་གནས་དཀོན་མཆོག་རྒྱ་མཚོའི་ཚོགས་བཅས་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཆོས་སྐུའི་ངང་ལས་ལྷན་སྐྱེས་ལོངས་སྤྱོད་།

༄༅། །རྫོགས༑ །ཞིང་སྐྱེས་སྤྲུལ་པའི་རྣམ་རོལ་མཐའ་ཡས་བདག །སྔགས་སྐྱེས་དཀྱིལ་འཁོར་འཁོར་ལོ་ཡོངས་ཤར་བའི། །རྡོ་རྗེ་རྣལ་འབྱོར་མ་ལ་ཕྱག་འཚལ་
ལོ༑ །ཞི་དང་ཁྲོ་ཆགས་རྣམ་འཕྲུལ་སྣ་ཚོགས་ཀྱིས། །འགལ་རྐྱེན་སེལ་ཞིང་མཐུན་རྐྱེན་བསྒྲུབས་མཛད་པ། །ཆོས་སྐྱོང་སྲུང་མ་ནོར་ལྷ་རྒྱ་མཚོ་དང་། །གནས་གསུམ་
མཁའ་འགྲོའི་ཚོགས་ལ་ཕྱག་འཚལ་ལོ། །ཞེས་པས་བསྟོད། རྩ་བརྒྱུད་བླ་མ་ཡི་དམ་དཀྱིལ་འཁོར་ལྷ། །རྒྱལ་ཀུན་ཡུམ་གྱུར་རྡོ་རྗེ་རྣལ་འབྱོར་མ། །མཁའ་འགྲོ་ཆོས་སྐྱོང་
སྲུང་མའི་ཚོགས་རྣམས་དང་། །གཞན་ཡང་ཡེ་ཤེས་གཅིག་གི་རྣམ་རོལ་ལ། །མཆོག་དང་དམན་པའི་རྟོག་པ་མ་དམིགས་ཕྱིར། །ཡུལ་ལྷ་གཞི་བདག་རིགས་དྲུག་ཚོགས་
བཅས་ལ། །འདོད་པའི་ཡོན་ཏན་རྣམ་པ་ཐམས་ཅད་པ། །ཞལ་ཟས་ཚོགས་ཀྱི་མཆོད་པ་ཕུལ་བའི་མཐུས། །འགྲོ་ལ་ཕན་བདེ་མ་ལུས་འབྱུང་བའི་སྒོ། །རྒྱལ་བའི་
བསྟན་པ་ཡུན་རིང་གནས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །བཤད་སྒྲུབ་ཕྲིན་ལས་འཕེལ་བར་མཛད་དུ་གསོལ། །འཇིག་རྟེན་པ་ཀུན་

ཡང་དག་ལྟ་བ་ལ། །གུས་ཤིང་རྣམ་དཀར་ལས་ལ་བརྩོན་པའི་མཐུས། །སྣོད་བཅུད་ཕུན་སུམ་ཚོགས་པའི་ངོ་མཚར་གྱི། །དགེ་མཚན་ནུབ་པ་མེད་པར་མཛད་དུ་གསོལ། ། །
གཞན་ཡང་རྣལ་འབྱོར་བདག་ཅག་འཁོར་བཅས་ལ། །གནས་སྐབས་འཇིགས་ཆེན་བརྒྱད་དང་བཅུ་དྲུག་སོགས། །དམ་ཆོས་བསྒྲུབ་ལ་འཚེ་བའི་འགལ་རྐྱེན་ཀུན། །ཞི་།
བའི་ཕྲིན་ལས་འགྲུབ་པར་མཛད་དུ་གསོལ། །ཚེ་བསོད་དཔལ་འབྱོར་ཐོས་བསམ་ཤེས་རབ་དང་། །ཁྱད་པར་རིམ་པ་གཉིས་ཀྱི་ཏིང་ངེ་འཛིན། །གོང་ནས་གོང་དུ་།
འཕེལ་ཞིང་བརྟན་པ་ཡིས། །གྲུབ་གཉིས་དགའ་སྟོན་རྒྱས་པར་མཛད་དུ་གསོལ། །བརྟན་གཡོ་སྣོད་བཅུད་ཐམས་ཅད་སྐད་ཅིག་ཙམ། །དྲན་པའི་མོད་ནས་དབང་དུ་
བགྱིད་ནུས་པའི། །བརྟུལ་ཞུགས་ཟླ་མེད་སྔགས་རིགས་གྲུབ་པ་ཡིས། །ཕུན་ཚོགས་མཐའ་དག་འདུ་བར་མཛད་དུ་གསོལ། །ཞི་བའི་ཐབས་ཀྱིས་འདུལ་དུ་མ་འཚལ་
བའི་༑ །ནག་པོའི་རྩ་ལག་སྡེར་བཅས་དཔུང་ཚོགས་ཀུན། །དྲག་པོའི་ཕྲིན་ལས་མཆོག་གིས་ཚར་བཅད་ནས། །མིང་གི་ལྷག་མར་བགྱིད་པར་མཛད་དུ་གསོལ། །ཚེ་

༄༅། །ཡི་མཐར་ཡང་དཔལ་ལྡན་བླ་མ་དང་། །དབྱེར་མེད་རྗེ་བཙུན་རྡོ་རྗེ་རྣལ་འབྱོར་མ། །དཔའ་བོ་མཁའ་འགྲོའི་ཚོགས་ཀྱིས་མདུན་བདར་ནས། །མཁའ་
སྤྱོད་གནས་སུ་འཁྲིད་པར་མཛད་དུ་གསོལ། །མདོར་ན་མྱུར་དུ་ཟུང་འཇུག་ཕྱག་རྒྱ་ཆེའི། །གོ་འཕང་མཆོག་དེ་མངོན་སུམ་བརྙེས་པ་དང་། །དེ་མ་ཐོབ་པའི་ཚེ་རབས་
ཐམས་ཅད་དུ། །དོན་གཉིས་ཡིད་བཞིན་འགྲུབ་པར་མཛད་དུ་གསོལ། །ཞེས་འདོད་པའི་དོན་ལ་གསོལ་བ་གདབ། དེ་ནས་ཚོགས་པ་མང་པོ་ཡོད་ན་ཞུ་འབུལ་སོགས་ཚུལ་བཞིན་བྱ། གང་ལྟར་ཡང་མཐར།
འདོད་པའི་ཡོན་ཏན་སྣ་ཚོགས་སྤྲིན་འཕྲོ་བའི། །བཟའ་བཅའ་བཏུང་བའི་ཁྱད་པར་རྣམ་མང་པོ། །ཏིང་ངེ་འཛིན་གྱི་མིག་འཕྲུལ་ལས་བྱུང་བ། །ཡེ་ཤེས་བདུད་རྩིའི་རྒྱ་
མཚོའི་མཆོད་སྤྲིན་འདིས། །རང་སེམས་བླ་མ་ཡི་དམ་རྣལ་འབྱོར་མ། །དབྱེར་མེད་སངས་རྒྱས་ཐམས་ཅད་འདུས་པའི་དངོས། །སྙིང་དབུས་བཾ་ཡིག་ཐིག་ལེར་རྟག་
མཆོད་ན། །འདུ་འབྲལ་མེད་པའི་དངོས་གྲུབ་སྩལ་དུ་གསོལ། །ཞེས་བརྗོད་ཅིང་བསམ་ལ་ཚིམ་པར་རོལ། མཐར་ལྷག་མ་ཆུ་ཆང་གིས་བྲན་ལ། ཨོཾ་ཨཱཧཱུྃ། ལྷག་མའི་གཏོར་མ་ཞལ་ཟས་

བདུད་རྩིའི་སྤྲིན། །འདོད་པའི་ཡོན་ཏན་རྣམ་པ་ཐམས་ཅད་པ། །ཟད་པ་མེད་པ་ནམ་མཁའི་མཛོད་ལྟ་བུ། །དཔག་ཡས་སྲིད་ཞིའི་ཁམས་ཀུན་ཁྱབ་པར་གྱུར། །ཨོ་
ཨཱཧཱུྃ། ལན་གསུམ་གྱིས་བརླབས། ཕོ། ཞེས་པས་མགྲོན་བཀུག་ནས། ཨོཾ་ཁ་ཁ་ཁཱ་ཧི་ཁཱ་ཧི་ཨུཤྩི་ཊ་བ་ལིཾ་ཏ་བྷཀྵ་སི་སྭཱ་ཧཱ། ཞེས་དང་། འབྱུང་པོ་ལྷག་མ་དབང་བའི་ཚོགས་རྣམས་ལ། །
འདོད་ཡོན་ཚོགས་ཀྱི་ལྷག་མ་འདི་སྦྱིན་ནོ། །ཟག་མེད་བདེ་བ་མཆོག་གིས་ལུས་དང་སེམས། །ངོམས་ཤིང་ཚིམ་པའི་སྐལ་བ་ལྡན་གྱུར་ཅིག །ཅེས་པས་བསྔོས་ལ་ཕྱི་རོལ་དུ་དོར།
ཤིས་པ་བརྗོད་པ་དང་། སྨོན་ལམ་གྱིས་མཐའ་བསྡུས། འདི་ནི་རང་ཉིད་ཁོ་ན་ཙམ་གྱིས་བྱ་བའི་ཚུལ་ཡིན་ལ། ཚོགས་པ་མང་པོ་ཡོད་ན་བར་མཚམས་རྣམས་སུ་ཞུ་འབུལ་སོགས་གཞན་ནས་འབྱུང་བ་ལྟར་བྱའོ། །སྨྲས་པ། བསོད་ནམས་
ཡེ་ཤེས་ཚོགས་གཉིས་རྫོགས་པ་དང་། །དམ་ཚིག་ཉམས་ཆགས་ཉེས་ལྟུང་ཀུན་བྱང་བའི། །ཐབས་ཚུལ་སྤྲིན་གྱི་གྲུ་ཆར་གཡོ་བ་འདིས། །ཕན་བདེའི་པདྨོ་རྟག་ཏུ་རྒྱས་
གྱུར་ཅིག །ཞེས་པའང་སྒྲུབ་བརྩོན་དམ་པ་དགེ་སློང་འཇམ་དཔལ་བསྟན་འཛིན་གྱིས། རྗེ་བཙུན་རྡོ་རྗེ་རྣལ་འབྱོར་མའི་ཚོགས་ཀྱི་མཆོད་པ་བྱ་ཚུལ་ཚིགས་སུ་བཅད་པའི་དབྱངས་ཀྱིས་བསྡེབས་པ་རྒྱས་བསྡུས་འདི་ལྟ་བུ་ཞིག་སྦྱར་བར་འོས་སོ་

༄༅། །ཞེས་ནན་གྱིས་བསྐུལ་བའི་ངོ་མ་ལྡོག་པར། དམ་པ་སྔ་མ་རྣམས་ཀྱིས་མཛད་པ་དང་མཐུན་པར། དུས་གསུམ་སངས་རྒྱས་ཐམས་ཅད་ཀྱི་ངོ་བོ་མཁན་ཆེན་ཆོས་ཀྱི་རྒྱལ་པོ་བྱམས་པ་ཀུན་དགའ་བསྟན་འཛིན་སོགས་ཡོངས་འཛིན་
དམ་པ་དུ་མའི་གསུང་གི་བདུད་རྩིས་རེག་པའི་རྨོངས་རྟུལ་གྱི་ན་བ་གཞོན་ནུ་མཁྱེན་བརྩེའི་མིང་ཅན་གྱིས་དཔལ་ཨེ་ཝཾ་ཆོས་ལྡན་གྱི་བླ་བྲང་ཐར་པ་རྩེར་སྦྱར་བ་ལ། རང་བཟོའི་ནོངས་པའི་ཆ་ཤས་མཆིས་པ་ཐམས་ཅད་སྙིང་ནས་བཤགས་ཤིང་། དགེ་
བས་འགྲོ་ཀུན་རྗེ་བཙུན་རྡོ་རྗེ་བཙུན་མོའི་གོ་འཕང་ཐོབ་པའི་རྒྱུར་གྱུར་ཅིག །སརྦ་དཱ་མངྒ་ལཾ། ། ༄༅། །ཆོས་ཚན་དང་པོ་རྗེ་བཙུན་རྡོ་རྗེ་རྣལ་འབྱོར་མ་ལ་བརྟེན་པའི་རྒྱུན་གྱི་ཚོགས་མཆོད་མདོར་བསྡུས་པ་བསོད་ནམས་རྟག་པ་དམ་པའི་སྤྲིན་ཆེན་
ཅེས་བྱ་བའི་བཞུགས་སོ། །ན་མོ་གུ་རུ་བཛྲ་ཡོ་གི་ནྱཻ། གང་ཞིག་སྙིང་རྗེ་ཆེན་པོས་ཡིད་ལྷག་པར་དྲངས་ཏེ། དུས་མྱུར་བ་ཉིད་དུ་གཞན་དོན་རྫོགས་བྱང་གི་གོ་འཕང་ཐོབ་པར་འདོད་པའི་དོན་གཉེར་གྱི་རྡོ་རྗེ་ཐེག་པ་བླ་ན་མེད་པའི་
ཐབས་ལ་བརྟེན་ནས་བདེ་སྟོང་དབྱེར་མེད་ཀྱི་རྩིས་ཟིན་པས་ཚོགས་ཟུང་རྒྱ་མཚོ་སྐད་ཅིག་གིས་རྫོགས་པའི་ཐབས་ལྷུར་ལེན་པ་དག་གིས། བཟའ་བཏུང་གི་དངོས་པོ་ལ་བརྟེན་རྒྱུན་གྱི་ཚོགས་མཆོད་མདོར་བསྡུས་ཏེ་བྱ་བའི་ཚུལ་ལ་གསུམ། སྦྱོར་བ།
དངོས་གཞི། རྗེས་སོ། །དང་པོ་ནི། རྗེ་བཙུན་རྡོ་རྗེ་རྣལ་འབྱོར་མའི་སྐུ་བྲིས་འབུར་གང་རུང་བའི་སྤྱན་སྔར་རང་ཉིད་ཀྱི་བཟའ་བ་དང་བཏུང་བའི་ཕུད་གཙང་ཞིང་བཀོད་པ་མཛེས་པ་དང་། འབྱོར་ན་མཆོད་པའི་བྱེ་བྲག་གཞན་ཡང་ཇི་ལྟར་རིགས་

པ་བཤམ། ནང་མཆོད་ཆུ་ཆང་གིས་བྲན་པའམ་ཆབ་གཙང་མས་བྲན། དངོས་གཞི་ནི། བདག་གི་རྣལ་འབྱོར་སྔོན་དུ་འགྲོ་བའམ། ཐུན་མཚམས་ཀྱི་ལྷ་སྐུ་སྒྱུ་མ་ལྟ་བུའི་ཏིང་ངེ་འཛིན་གྱི་གསལ་སྣང་བརྟན་པོས་བཟའ་བཏུང་གི་དངོས་པོ་རྣམས།
སུམྦྷས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཡཾ་ལས་རླུང་། རཾ་ལས་མེའི་དཀྱིལ་འཁོར་གྱི་སྟེང་དུ། ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བར་ཚོགས་
རྫས་ཤ་ལྔ་བདུད་རྩི་ལྔ་བཀོལ་ཞིང་འོད་དུ་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩི་འདོད་ཡོན་རྒྱ་མཚོའི་སྤྲིན་ཕུང་འཕྲོ་བར་གྱུར། ཨོཾ་ཨཱཧཱུྃ་ཧ་ཧོ་ཧྲི༔ ལན་མང་དུ་བརྗོད་པས་བྱིན་
གྱིས་བརླབ། འབར་བའི་ཕྱག་རྒྱ་དཔྲལ་བའི་དབྱིངས་སུ་གཡོན་དུ་བསྐོར་ཞིང་། ཕཻཾ། ཞེས་བརྗོད་པ་དང་། རང་གི་སྙིང་ག་ནས་འོད་ཟེར་འཕྲོས་པས་རང་བཞིན་གྱི་གནས་ནས་བླ་མ་རྗེ་བཙུན་རྡོ་རྗེ་
རྣལ་འབྱོར་མ་ལ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཞེས་པས་ཚོགས་ཞིང་མཁའ་ཁྱབ་ཏུ་སད་
པའི་སྤྱན་སྔར། རང་ལས་སྤྲུལ་པའི་མཆོད་པའི་ལྷ་མོ་རྣམས་ཀྱིས་བདེ་སྟོང་གི་ཉམས་འགྱུར་ཕུན་སུམ་ཚོགས་པས་མཆོད་པའི་སྤྲིན་རྒྱ་མཚོས་མཆོད་པ་ལ་བརྟེན་སྐྱབས་ཡུལ་རྣམས་ཟག་མེད་ཀྱི་བདེ་བས་མཆོག་ཏུ་དགྱེས་པས་བདག་གཞན་ཡིད་ཅན་

༄༅། །ཐམས་ཅད་ཀྱི་ཚོགས་ཟུང་མཐའ་དག་སྐད་ཅིག་གིས་རྫོགས་པར་མོས་ལ། ཨོཾ་ཨཱཧཱུཾ། གང་ཤར་བདེ་སྟོང་རོལ་པ་ལས་བྱུང་བའི། །ཚོགས་མཆོད་འདོད་ཡོན་བདུད་རྩིའི་སྤྲིན་ཆེན་
པོ༑ །རྩ་བརྒྱུད་བླ་མ་མཆོག་གསུམ་མཉེས་ཕྱིར་འབུལ། །བཞེས་ནས་ཐུགས་རྗེའི་བྱིན་གྱིས་བརླབ་ཏུ་གསོལ། །ཨོཾ་གུ་རུ་ཏྲི་རཏྣ་ས་པ་རི་ཝཱ་ར་ཨོཾ་ཨ་ཀ་རོ་སོགས་ཀྱི་བླ་མ་དང་
དཀོན་མཆོག །ཨོཾ་ཨཱཧཱུཾ། གང་ཤར་བདེ་སྟོང་རོལ་པ་ལས་བྱུང་བའི། །ཚོགས་མཆོད་འདོད་ཡོན་བདུད་རྩིའི་སྤྲིན་ཆེན་པོ། །ཡི་དམ་དཀྱིལ་འཁོར་ལྷ་ཚོགས བཞེས་
ནས་མཆོག་ཐུན་དངོས་གྲུབ་སྩལ་དུ་གསོལ། །ཨོཾ་མཎྜལ་དེ་བ་ག་ཎ་ས་པ་རི་ཝ་ར་ཨོཾ་ཨ་ཀ་རོ་སོགས་ལན་གསུམ་གྱི་བླ་མ་ཡི་དམ་གྱི་ལྷ་སྤྱི་དང་། ཨོཾ་ཨཱཧཱུཾ། གང་ཤར་བདེ་སྟོང་རོལ་པ་
ལས་བྱུང་བའི། །ཚོགས་མཆོད་འདོད་ཡོན་བདུད་རྩིའི་སྤྲིན་ཆེན་པོ། །རྣལ་འབྱོར་མ་དཔལ་འཁོར་བཅས༔ བཞེས་ནས་བདེ་སྟོང་ཡེ་ཤེས་སྐྱེད་དུ་གསོལ། །ཨོཾ་ཨོཾ་ཨོཾ་
སརྦ་བུདྡྷ་ཌཱ་ཀི་ནི་སོགས་ཀྱི་མཐར། ཨ་ཀཱ་རོ་བཏགས་པ་ལན་གསུམ་གྱིས་ཁྱད་པར་རྡོ་རྗེ་རྣལ་འབྱོར་མ་དང་། ཨོཾ་ཨཱཿཧཱུྃ། གང་ཤར་བདེ་སྟོང་རོལ་པ་ལས་བྱུང་བའི། །ཚོགས་མཆོད་འདོད་ཡོན་

་བདུད་རྩིའི་སྤྲིན་ཆེན་པོ། །རྡོ་རྗེའི་ཆོས་སྲུང་རྒྱ་མཚོ༔ བཞེས་ནས་བར་ཆད་ཀུན་སེལ་མཐུན་རྐྱེན་སྒྲུབས། །ཨོཾ་ཤྲཱི་བཛྲ་དྷརྨཱ་པཱ་ལ་ས་པ་རི་ཝཱ་ར་ཨ་ཀ་རོ་སོགས་ལན་གསུམ་
གྱིས་ཆོས་སྐྱོང་སྲུང་མ་དང་། ཨོཾ་ཨཱཿཧཱུྃ། གང་ཤར་བདེ་སྟོང་རོལ་པ་ལས་བྱུང་བའི། །ཚོགས་མཆོད་འདོད་ཡོན་བདུད་རྩིའི་སྤྲིན་ཆེན་པོ། །གནས་གསུམ་དཔའ་བོ་མཁའ་འགྲོ
བཞེས་ནས་ཟབ་མོའི་ལམ་གྱི་གྲོགས་མཛོད་ཅིག །མཁའ་འགྲོ་སྤྱི་གཏོར་གྱི་སྔགས་སམ། ཨོཾ་ཏྲི་སྠཱི་ན་ཌཱ་ཀ་ཌཱ་ཀི་ནཱི་ས་པ་རི་ཝ་ར་ཨོཾ་ཨ་ཀཱ་རོ་སོགས་ཀྱིས་གནས་གསུམ་གྱི་དཔའ་བོ་མཁའ་འགྲོ་དང་བཅས་
པར་ཕུལ། དེ་ནས་ཚོགས་ཀྱི་ཆ་བར་པ་རང་ཉིད་རོལ་བའི་སླད་དུ། བདག་ཉིད་རྡོ་རྗེ་རྣལ་འབྱོར་མའི། །སྙིང་གར་ཡི་དམ་ལྷ་ཚོགས་དང་། །ལྟེ་བར་གཏུམ་མོའི་མེ་ལྕེའི་ཁྲོད། །ཆོས་སྲུང་
ནོར་ལྷའི་ཚོགས་བཅས་གསལ། །ཚོགས་མཆོད་ཡེ་ཤེས་བདུད་རྩིའི་རྒྱུན། །ལག་གཉིས་རྡོ་རྗེ་དགང་བླུགས་ཀྱིས། །ཕུལ་བས་ཟག་མེད་བདེ་བས་མཉེས། །མཆོག་
ཐུན་དངོས་གྲུབ་སྩོལ་བར་གྱུར། །ཅེས་བརྗོད་ཅིང་བསམས་ལ། ཨོཾ་ཨཱཿཧཱུྃ་གིས་ཆོས་ཉིད་གསལ་ཁྱབ་ཀྱི་ངང་དུ་རོལ། ལྷག་མ། ཨོཾ་ཨཱཿཧཱུྃ་ཧ་ཧོ་ཧིས་བརླབ། ཕཻཾ། ཨུཥྩི་ཊ་བ་ལིཾ་ཏ་བྷ་ཀྵ་སཱི། །

༄༅། །གང་ཤར་བདེ་སྟོང་རོལ་པ་ལས་བྱུང་བའི། །ལྷག་མའི་འདོད་ཡོན་བདུད་རྩིའི་སྤྲིན་ཆེན་པོ། །འབྱུང་བ་ལྷག་མ་དབང་བའི་ཚོགས་ལ་སྦྱིན། །ངོམས་ཤིང་།
ཚིམ་པའི་སྐལ་བ་ལྡན་གྱུར་ཅིག །ཅེས་བརྗོད་ཅིང་ཕྱི་རོལ་གཙང་སར་བསྐྱལ། སྤྲོ་ན་རྡོ་རྗེའི་གླུའམ་དཔྱིད་ཀྱི་རྒྱལ་མོའི་གླུ་བླངས། བཀྲ་ཤིས་གང་ཞིག་ཆོས་ཀྱི་དབྱིངས་ནས་ལེགས་བྱུང་བའི། །ཧེ་
རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེས་རོལ་མཛད་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །
འཆི་ཚེ་མགོན་དང་དཔའ་བོ་མ་ཚོགས་ཀྱི། །ཞེས་སོགས་དང་། ལྷ་མོ་ཚད་མ་སོགས་སྨོན་ལམ་གདབ། མཐར། ཨོཾ་གུ་རུ་བཛྲ་ཡོ་གི་ནི་ས་པ་རི་ཝ་ར་ཨརྒྷཾ་སོགས་ནས། ཤཔྡ་པྲ་ཏཱིཙྪ་སྭཱ་ཧཱས་
ཕྱི་མཆོད་དང་། ཨོཾ་ཨཱཿཧཱུྃ་གིས་ནང་མཆོད་ཕུལ། དཔལ་ལྡན་རྡོ་རྗེ་མཁའ་འགྲོ་སོགས་ཀྱིས་བསྟོད། ཡི་གེ་བརྒྱ་པའི་མཐར། མ་འབྱོར་པ་དང་སོགས་ཀྱིས་ནོངས་པ་བཤགས། རྟེན་ཡོད་པ་རྣམས། ཨོཾ་སུ་པྲ་ཏིཥྛ
བཛྲ་ཡེ་སྭཱ་ཧཱས། མེ་ཏོག་འཐོར་ཞིང་བརྟན་བཞུགས་བྱ། རྟེན་མེད་པའི་གཏོར་མགྲོན། བཛྲ་མུས་གཤེགས། དགེ་བ་འདི་ཡིས་མྱུར་དུ་བདག །རྣལ་འབྱོར་མ་དཔལ་འགྲུབ་གྱུར་ནས། །འགྲོ་

བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་བསྔོ་སྨོན་དང་། གནས་འདིར་ཉིན་མོ་བདེ་ལེགས་སོགས་ཤིས་བརྗོད་ཇི་ལྟར་རིགས་པས་མཚམས་སྦྱར་ཏེ་དེ་ལྟར་ཕུལ་བའི་ཚོགས་རྫས་
རྒྱ་ཆེ་བ་ཡོད་ན་ཡོན་ཏན་གྱི་ཞིང་བླ་མ་དང་དགེ་འདུན་ལ་ཆོས་སྟོན་དུ་གསོལ་བའམ། ཕན་འདོགས་པའི་ཞིང་ནད་པ་དང་དབུལ་ཕོངས་སོགས་ལ་སྦྱིན་པས་མཚོན་སླར་ཡང་ཚོགས་ཟུང་སྤེལ་བའི་ཐབས་ལ་བརྩོན་པར་བྱའོ། །ཞེས་པའང་ཡོངས་ཀྱི་
དགེ་བའི་བཤེས་གཉེན་ཆེན་པོ་དཔལ་ལྡན་བླ་མ་དམ་པ་ངག་གི་དབང་ཕྱུག་བྱམས་པ་ཕུན་ཚོགས་ཀྱིས་འདི་ལྟར་བྲིས་ཞེས་ལྷ་རྫས་ཀྱི་མེ་ཏོག་དང་བཅས་བཀའ་སྩལ་ཕེབས་པ་གུས་པས་མཆོད་དེ་བྱ་བྲལ་བ་འཇམ་དབྱངས་མཁྱེན་བརྩེའི་དབང་པོས་བྲིས་
པའི་དགེ་བས་འགྲོ་ཀུན་ཚོགས་ཟུང་རྒྱ་མཚོ་མྱུར་དུ་རྫོགས་ནས་མཁའ་སྤྱོད་རྡོ་རྗེ་བཙུན་མོའི་གོ་འཕང་ལ་ཚེ་གཅིག་ཁོ་ནའི་རེག་པའི་རྒྱུར་གྱུར་ཅིག །དགེའོ།། ། ༄༅།།༼གསུམ་པ༽རྗེ་བཙུན་རྡོ་རྗེ་རྣལ་འབྱོར་མའི་ཚོགས་ཀྱི་མཆོད་པའི་
རྡོ་རྗེའི་གླུ་བདེ་ཆེན་རྟག་པ་དམ་པའི་སྤྲིན་གྱི་རོལ་མོ་ཞེས་བྱ་བ། འོད་གསལ་རྣམ་ཀུན་མཆོག་ལྡན་ཡེ་ཤེས་ཀྱི་རོལ་མོ། །ཟུང་འཇུག་དྭངས་མའི་གཟུགས་སྐུར་མངོན་སུམ་དུ་ཤར་བ། །དྲན་
པས་སྙིང་གི་གདུང་སེལ་དཔལ་ལྡན་གྱི་བླ་མས། །བདེ་སྟོང་ཡེ་ཤེས་སྐྱེ་བར་བྱིན་གྱིས་རང་རློབས་ཤིག །ཨེ་དབྱིངས་ཤིན་ཏུ་རྣམ་དག་སྤྲོས་བྲལ་གྱི་གནས་ལུགས། །ཝཾ་།

༄༅། །ཡིག་བཅུ་དྲུག་དགའ་མའི་མཚན་དཔེ་རུ་བཞེངས་པའི། །ལྷན་སྐྱེས་མཁའ་ལ་སྤྱོད་པ་རྣལ་འབྱོར་གྱི་དབང་མོས། །རླུང་སེམས་དབུ་མར་ཐིམ་པའི་དངོས་
གྲུབ་ཞིག་སྩོལ་དང༌། །ཡུལ་ཆེན་ཉི་ཤུ་རྩ་བཞིར་རང་བཞིན་གྱིས་སྣང་བའི། །ཐབས་ཤེས་ཕྱག་རྒྱའི་གཟུགས་འཆང་དཔའ་བོ་དང་མཁའ་འགྲོ། །ཞིང་སྐྱེས་ཕོ་ཉའི་
ཚོགས་ཀྱི་འདུ་བ་ལ་བརྟེན་ནས། །བདེ་ཆེན་ཉམས་རྒྱས་སྒེག་པའི་སྐལ་བཟང་ལ་སྦྱོར་ཞིག །སྟོང་ཉིད་མཁའ་ལ་བྲིས་པའི་ཏིང་འཛིན་གྱི་ཉམས་འགྱུར། །ངོ་མཚར་
དབང་པོའི་གཞུ་བཞིན་སྣ་ཚོགས་སུ་འཆར་བའི། །སྔགས་སྐྱེས་རྡོ་རྗེ་བཙུན་མོའི་བསམ་གཏན་གྱི་དགའ་མ། །ཅིར་སྣང་བདེ་ཆེན་འདྲེན་པའི་སྐྱོ་གྲོགས་ལ་ཕེབས་དང་། །
རྨད་བྱུང་རྡོ་རྗེ་ཐེག་པའི་ལམ་བཟང་གི་མཐར་ཐུག །རྣལ་འབྱོར་གསང་མཐའི་བདུད་རྩིའི་དགའ་སྟོན་ལ་སྤྱོད་པས། །བརྟན་གཡོའི་ཚུལ་དུ་ཤར་བའི་ཐ་མལ་གྱི་དངོས་
ཀུན༑ །ཧེ་རུ་ཀ་དཔལ་འགྲུབ་པའི་སྨོན་ལམ་ཞིག་ཞུའོ། །ཞེས་པའང་འཇམ་མགོན་བླ་མ་རིན་པོ་ཆེ་ངག་གི་དབང་ཕྱུག་བྱམས་པ་ཕུན་ཚོགས་དཔལ་བཟང་པོས་འདི་ལྟར་བྲིས་ཞེས་རྡོ་རྗེའི་བཀའ་སྩལ་སྤྱི་བོར་མཆོད་དེ། །

བྱ་བྲལ་བ་ཀུན་ཏུ་རྒྱུ་མུཉྫུ་གྷོ་ཥས་གསོལ་བ་བཏབ་པ་སིདྡྷི་རསྟུ། ༄༅། །༼ལྔ་པ༽རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་བཀྲ་ཤིས་དགེ་ལེགས་མཆོག་སྦྱིན་ཅེས་བྱ་བ་བཞུགས་སོ། །རྡོ་རྗེ་འཆང་ཆེན་ཁ་སྦྱོར་བདུན་གྱི་
གོ་འཕང་མཉེས། །རྣལ་འབྱོར་མ་དཔལ་ཤེས་རབ་ཟག་མེད་བདེ་བས་མྱོས། །ནཱ་རོ་ཏ་པ་པཎ་གྲུབ་རྒྱ་མཚོའི་གཙུག་གི་ནོར། །བདེན་པ་དེས་ཀྱང་བདེ་མཆོག་ལ་གནས་
བཀྲ་ཤིས་ཤོག །ཕམ་མཐིང་སྐུ་མཆེད་འཁོར་ལོ་སྡོམ་པའི་སྔགས་རིག་གྲུབ། །ཤེས་རབ་བརྩེགས་ནི་སྐད་གཉིས་སྨྲ་བའི་ཕ་རོལ་སོན། །བློ་གྲོས་གྲགས་པ་བར་དོར་
མཆོག་གི་དངོས་གྲུབ་བརྙེས། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །ཀུན་དགའ་སྙིང་པོ་པད་དཀར་འཆང་བ་མི་ཡི་ཟོལ། །བསོད་ནམས་རྩེ་མོ་
མཁའ་སྤྱོད་གྲོང་དུ་ཡུད་ཀྱིས་གཤེགས། །གྲགས་པ་རྒྱལ་མཚན་གསང་སྔགས་རྒྱ་མཚོའི་མཛོད་དུ་གྱུར། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །ས་
སྐྱ་པཎ་ཆེན་འཛམ་གླིང་འདི་ན་མཁས་པའི་ཕུལ། །འཕགས་པའི་མཚན་ཅན་ཁམས་གསུམ་འགྲོ་བའི་བླ་མར་གྱུར། །ཞང་སྟོན་ཆོས་རྗེ་ཟབ་རྒྱས་གདམས་པའི་དཔལ་ལ་

༄༅། །རོལ༑ །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །པུཎྱ་ཤྲི་རྩེ་གཅིག་སྒྲུབ་པའི་སྲོག་ཤིང་འཛིན། །བསོད་ནམས་རྒྱལ་མཚན་ཐམས་ཅད་
མཁྱེན་པར་ཡོངས་སུ་གྲགས། །སེངྒེའི་མཚན་ཅན་སྙན་བརྒྱུད་རྒྱ་མཚོའི་བཀའ་བབས་ཆེ། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །རྒྱལ་བ་མཆོག་
དབྱངས་ལུང་རྟོགས་ཡོན་ཏན་དཔལ་གྱིས་ཕྱུག །ནམ་མཁའི་མཚན་ཅན་མཁྱེན་རབ་མཐུ་སྟོབས་ཕ་མཐའ་ཡས། །བློ་གྲོས་རྒྱལ་མཚན་བརྩེ་བ་ཆེན་པོའི་རྣམ་འཕྲུལ་དངོས། །
བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །རྡོ་རིང་པ་ནི་གྲུབ་རེག་བྱེ་བའི་གཙུག་ན་མཛེས། །ཚར་པ་ཆོས་རྗེ་རྩོད་པའི་དུས་ཀྱི་རྡོ་རྗེ་འཆང་། །མཁྱེན་
བརྩེའི་དབང་ཕྱུག་འཇམ་དབྱངས་ངུར་སྨྲིག་བླ་གོས་ཅན། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །བསླབ་གསུམ་རྒྱལ་མཚན་སྙན་བརྒྱུད་བསྟན་པའི་
སྲོག་ཤིང་ཆེ། །དབང་ཕྱུག་རབ་བརྟན་རྡོ་རྗེ་འཛིན་པའི་འཁོར་ལོས་སྒྱུར། །བསོད་ནམས་མཆོག་ལྡན་ཟབ་རྒྱས་ཆོས་ཀྱི་མཛོད་གཅིག་པུ། །བདེན་པ་དེས་ཀྱང་བདེ་

མཆོག་ལ་གནས་བཀྲ་ཤིས་ཤོག །བསོད་ནམས་མཆོག་གྲུབ་རྒྱུད་སྡེ་རྒྱ་མཚོའི་ཕ་མཐར་སོན། །མཁྱེན་རབ་བྱམས་པ་གྲུབ་གཉིས་དཔལ་ལ་བདག་གིར་སྤྱོད། །ཀུན་
དགའ་ལྷུན་གྲུབ་སྙིགས་དུས་བསྟན་པའི་གསལ་བྱེད་ཆེ། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །གནས་གསར་ཆོས་རྗེ་སྨྲ་བའི་སེངྒེར་ཡོངས་སུ་
གྲགས༑ །ཀུན་དགའ་བློ་གྲོས་མཁས་དང་གྲུབ་པའི་ཕ་རོལ་སོན། །ནམ་མཁའ་འཆི་མེད་ཡོངས་རྫོགས་བསྟན་པ་རྒྱ་མཚོའི་བདག །བདེན་པ་དེས་ཀྱང་བདེ་མཆོག་ལ་
གནས་བཀྲ་ཤིས་ཤོག །བསྟན་པའི་ཉི་མ་རྡོ་རྗེ་བཙུན་མོ་མི་ཡི་ཟོལ། །ངག་དབང་དབང་པོ་ཟབ་རྒྱས་སྙན་བརྒྱུད་རྒྱ་མཚོའི་བདག །ཀུན་དགའི་མཚན་ཅན་སྲས་བཅས་
རྒྱལ་བའི་ཡེ་ཤེས་སྐུ། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །རྩ་བའི་བླ་མ་རིགས་ཀུན་བདག་པོའི་རྣམ་རོལ་གྱིས། །དྲན་པ་ཙམ་གྱིས་མཁའ་སྤྱོད་
དངོས་གྲུབ་སྟེར་བ་ལ། །རྣལ་འབྱོར་མ་དང་གཉིས་སུ་མེད་པར་ངེས་རྙེད་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །ཆོས་སྐུའི་ངང་ལས་ལྷན་

༄༅། །སྐྱེས་ལོངས་སྤྱོད་རྫོགས་སྐུའི་གཟུགས། །ཞིང་སྐྱེས་སྤྲུལ་པས་འགྲོ་བ་འདུལ་བའི་རྣམ་རོལ་ཅན། །སྔགས་སྐྱེས་མཁའ་སྤྱོད་དགའ་མའི་མཚན་བཟང་
བསྒོམས་པ་ཡི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །གྲུབ་བརྙེས་རྣལ་འབྱོར་དབང་ཕྱུག་བྱེ་བ་གཤེགས་པའི་ཤུལ། །ཧེ་རུ་ཀཿདཔལ་ཉུང་ངུའི་
རྒྱུད་ཀྱི་སྙིང་པོའི་ཕུལ། །བཀླགས་པ་ཙམ་གྱིས་གྲུབ་པའི་གསང་སྔགས་རབ་བཟླས་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །ཁ་སྦྱོར་ཆོ་གས་
རླུང་སེམས་དབུ་མར་འཆིང་བ་དང་། །བདེ་ཆེན་འབར་དང་འཛག་པའི་ཟློས་གར་ཅི་ཡང་ཅན། །གསལ་སྟོང་བརྗོད་བྲལ་གཉུག་མའི་ངང་དུ་མཉམ་བཞག་པའི། །
བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །ཐབས་ཤེས་ཕྱོགས་ཀྱི་ཊཱ་ཀི་འདུ་བའི་དུས་བཟང་པོར། །རྣལ་འབྱོར་མ་དཔལ་དཀྱིལ་འཁོར་སྒྲུབ་ཅིང་མཆོད་པ་
དང་༑ །ཟག་མེད་བདུད་རྩི་ཚོགས་ཀྱི་འདུ་བས་མཉེས་བྱས་པའི། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག །གནས་སྐབས་རྣམ་བཞིའི་ཕྲིན་ལས་ཀུན་

ལ་དབང་འབྱོར་ཞིང་། །འཆི་ཚེ་མཁའ་སྤྱོད་གྲུབ་པའི་གྲོང་དུ་རོལ་པ་ལས། །མཐར་ཐུག་རྩ་རླུང་ཐིག་ལེ་ཨེ་ཝཾ་དབྱིངས་ཐིམ་ནས། །སྐུ་གསུམ་དབྱེར་མེད་གོ་འཕང་།
བརྙེས་པའི་བཀྲ་ཤིས་ཤོག །ཅེས་པའང་གཞོན་ནུ་མཁྱེན་བརྩེའི་མིང་ཅན་གྱི་བློ་མཚོ་ལས་བྱུང་བ་མངྒ་ལཾ།། །། ༑ཆོས་ཚན་བཞི་པ། ཚོགས་ཀྱི་འཁོར་ལོ་ཚིམ་པ་དྲུག་ལྡན་གྱི་སྨོན་ལམ་དཔའ་བོ་དང་ཌཱ་ཀི་དགྱེས་པའི་གླུ་གར་ཞེས་
བྱ་བ་བཞུགས་སོ། །ཏིང་ངེ་འཛིན་གྱིས་སྤྲུལ་པའི་དཀྱིལ་འཁོར་ལྷ། །ཕྱི་ནང་མཆོད་པའི་སྤྲིན་གྱི་ཕུང་པོ་ཡིས། །ཟག་མེད་བདེ་ཆེན་ངང་དུ་ཚིམ་པའི་མཐུས། །བསོད་ནམས་
ཡེ་ཤེས་ཚོགས་གཉིས་རྫོགས་པར་ཤོག །སྙིང་དབུས་པདྨ་གེ་སར་བཞད་པའི་རྩེར། །རང་སེམས་བླ་མ་ཡི་དམ་དབྱེར་མེད་པ། །ཡེ་ཤེས་བདུད་རྩིས་ཚིམ་པའི་བྱིན་
རླབས་ཀྱིས། །གཉིས་འཛིན་འཁྲུལ་པའི་ཀུན་རྟོག་འཆིང་གྱུར་ཅིག །ཆོས་སྐྱོང་སྲུང་མའི་ཚོགས་རྣམས་ཇི་སྙེད་པ། །རྣམ་མང་འདོད་ཡོན་རྒྱ་མཚོ་འཁྱིལ་བའི་དཔྱིད། །
བཟའ་བཅའ་བཏུང་བའི་གཏོར་མས་ཚིམ་པ་ལས། །བར་ཆད་ཀུན་སེལ་ཕྲིན་ལས་འགྲུབ་པར་ཤོག །སྨིན་བྱེད་དབང་ཐོབ་སྡོམ་གསུམ་ལ་གནས་པའི། །རྣལ་འབྱོར་པ་།

༄༅། །རྣམས་ཁྱད་པར་བཟའ་བ་ཡི། །དམ་ཚིག་ཚོགས་ཀྱི་འཁོར་ལོས་ཚིམ་པ་དང་། །ཏིང་འཛིན་ཟས་ལ་རྟག་ཏུ་སྤྱོད་གྱུར་ཅིག །སྐྱེ་མཆེད་ལུས་དཀྱིལ་ལྷ་ལྷ་
རྣམས་རྡོ་རྗེའི་གླུ་གར་དང་། །བདེ་སྟོང་རོལ་མོའི་སྒྲ་ཡིས་ཉེར་ཚིམ་ནས། །གང་ཤར་སྣང་བ་ལྷ་དང་ཡེ་ཤེས་ཀྱི། །དག་པའི་སྣང་བ་གཅིག་ཏུ་འཆར་བར་ཤོག །
དངོས་ཀུན་བདེ་ཆེན་ལྷན་ཅིག་སྐྱེས་པ་ཡི། །ཡེ་ཤེས་མཆོག་གིས་རྟག་ཏུ་ཚིམ་པ་ལས། །འཁོར་འདས་དབྱེར་མི་ཕྱེད་པའི་ཐིག་ལེ་རུ། །ཕྱག་རྒྱ་ཆེན་པོའི་དངོས་གྲུབ་
བརྙེས་གྱུར་ཅིག །མདོར་ན་ཕྱི་ནང་དཀྱིལ་འཁོར་འཁོར་ལོ་ཀུན། །ཟག་མེད་ཚོགས་ཀྱི་འདུ་བས་མཉེས་པའི་མཐུས། །འཇིག་རྟེན་འཇིག་རྟེན་འདས་པའི་དགེ་ལེགས་
ཀྱི༑ །བཀྲ་ཤིས་སྣང་བས་ས་གསུམ་ཁྱབ་པར་ཤོག །ཅེས་པའང་གཞོན་ནུ་མཁྱེན་བརྩེའི་མིང་ཅན་གྱི་བློ་མཚོ་ལས་བྱུང་བའོ། །རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་
ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །

༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སྦྱིན་སྲེག་གི་ཆོ་ག་མཁའ་སྤྱོད་སྒྲུབ་པའི་དགའ་སྟོན་
ཞེས་བྱ་བ་རྡོ་རྗེ་འཆང་དབང་ཕྱུག་རབ་བརྟན་གྱིས་མཛད་པ་ལ་ལྷན་ཐབས་ནག་འགྲོས་སུ་བཀོད་པ་བཞུགས་སོ།།

༄༅། །ཨོཾ་སྭསྟི། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སྦྱིན་སྲེག་གི་ཆོ་ག་མཁའ་སྤྱོད་སྒྲུབ་པའི་དགའ་སྟོན་ཞེས་བྱ་བ་རྡོ་རྗེ་འཆང་དབང་ཕྱུག་རབ་བརྟན་གྱིས་མཛད་པའི་ལྷན་
ཐབས་ནག་པོ་འགྲོ་ཤེས་བཀླག་ཆོག་ཏུ་དགོད་པར་བྱ་བ་ལ། རྗེ་བཙུན་བླ་མ་མཁྱེན་བརྩེ་ནུས་མཐུའི་དབང་ཕྱུག་གི་ཞབས་ཀྱི་པདྨོ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བྱིན་གྱིས་བརླབ་ཏུ་
གསོལ༑ བློ་ཆེན་ཁྲག་འཐུང་དགྱེས་ཉམས་གསལ་མཛད་ཅིང་། །སྐུ་གསུམ་ཡན་ལག་བདུན་ལྡན་ཟློས་གར་གྱིས། །རྣམ་གསུམ་ཕོ་ཉའི་དྲྭ་བ་རྒྱ་མཚོའི་སྤྲིན། །སྤྲོ་དང་སྡུད་མཛད་ཁྱེད་ཀྱི་ཐུགས་རྗེས་
སྐྱོངས༑ །འདིར་མཁའ་སྤྱོད་དོན་དུ་གཉེར་བའི་གང་ཟག་གིས་བསྙེན་པའི་ཁ་བསྐང་བ་དང་། རང་གཞན་གྱི་སྡིག་སྒྲིབ་སྦྱོང་བ་དང་། སྔགས་ཀྱི་ནུས་མཐུ་འབྱིན་པ་དང་། མཁའ་སྤྱོད་དངོས་གྲུབ་སྐྱེ་

༄༅། །བ་འདི་ཉིད་ལ་ཐོབ་པའི་ཕྱིར་སྦྱིན་སྲེག་གི་ཆོ་ག་ལ་རྒྱས་བསྡུས་གཉིས་ལས། དང་པོ་ནི། གཉུག་མར་གནས་པའི་ས་ཕྱོགས་ཀྱི་དབང་དུ་བྱས་ནས་ཞེས་གསུངས་པས་སྔར་ས་ཆོག་
ཚུལ་བཞིན་བྱས་པའི་ལྷ་ཁང་དང་། སྒྲུབ་གནས་རྙིང་པར་ས་ཆོག་སོགས་མི་དགོས་ཀྱང་། དེ་ལྟར་མ་ཡིན་པའི་སར་སྦྱིན་སྲེག་བྱེད་ན་ས་ཆོག་བྱས་ན་འཇམ་ཞིང་ཤིས་པས་དེ་ལ་ས་བརྟག་སླང་། སྦྱང་
གསུམ་གཞུང་གི་ཆོ་ག་རྒྱས་པ་མ་གྲུབ་ཀྱང་། ཕྱག་ལེན་ལ་གང་དུ་བྱ་བའི་ས་གཞི་དེར་བདག་བསྐྱེད་སྔོན་དུ་འགྲོ་བའི་ལྷའི་ང་རྒྱལ་ལ་གནས་པའི་ཆ་གསུམ་གཏོར་མ་དང་། གཞི་བདག་གཏོར་མ་གང་རུང་ངམ་
མཁའ་འགྲོ་སྤྱི་གཏོར་སྒྲུབ་མཆོད་ལྟར་བཏང་བ་ལས་གཞི་སློང་བའི་ཕྲིན་ལས་བཅོལ་བགེགས་སྐྲོད་བྱེད། དེ་ནས་ས་ལྷའི་ཆོ་ག་ནི་ཐབ་སྟེང་བྱ་བའི་ས་གཞིའི་དབུས་སུ་དྲི་བཟང་གི་ཆུ། འབྱོར་ན་བ་བྱུང་

ལྔ་དང་བཅས་པའི་ཆག་ཆག་དང་ཐིག་ལེ་བྱས་པའི་སྟེང་ངམ་སྤྲོ་ན་མཉྫི་མཎྜལ་དང་བཅས་པའི་སྟེང་དུ་འབྲས་ནས་གྲོ་གང་རུང་གིས་ཚོམ་བུ་བཀོད་པའི་མདུན་དུ་གཏོར་མ་བཟླུམ་པོ་པད་འདབ་བཞི་པ་དང་། ཆུ་གཉིས་སྔོན་འགྲོའི་ཉེར་སྤྱོད་བཅས་
བཤམས་ལ། རང་ཉིད་རྡོ་རྗེ་རྣལ་འབྱོར་མར་གསལ་བའི་སྲིན་ལག་གཡས་པའི་རྩ་བར་ཧཱུྃ་ཡིག་འབར་བས་མཚན་པར་གྱུར་པར་བསམ། སྲིན་ལག་དེ་ཉིད་ས་ལ་བསྣུན་པའི་སྟངས་ཀ་བྱ་ཞིང་ངག་ཏུ།
ཧཾ་ཧྂ་ཧྂ་ཞེས་བརྗོད་པས་ས་གཞི་གནོན་པའི་རྐྱེན་གྱིས་ཚོམ་བུའི་སྟེང་དུ་སའི་ལྷ་མོ་སྐུ་མདོག་སེར་མོ་ཞི་བའི་ཉམས་ཅན་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ཕྱག་
གཉིས་ཀྱིས་གསེར་གྱི་བུམ་པ་བདུད་རྩིས་གང་བ་ཐུགས་ཀར་བསྣམས་པས་རིག་པ་འཛིན་པ་བདག་གིས་ལས་ཅི་བགྱི་བཀའ་སྩལ་དུ་གསོལ་ཞེས་གསུངས་བཞིན་མདུན་དུ་
མངོན་སུམ་དུ་གསལ་བར་གྱུར་པར་བསམས་ལ། དེ་ནས་མཆོད་པ་ལ་དམིགས་ཏེ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་གྲྀ་ཧྣ་གྲྀ་ཧྣ་ཧཱུྃ་ཧཱུྃ་ཕཊ། ཨོ་གྲྀཧྣ་པཱ་ཡ་གྲྀཧྣ་པཱ་ཡ་ཧཱུྃ་ཧཱུྃ་ཕཊ། ཨོཾ་
ཨཱ་ན་ཡ་ཧོ་བྷ་ག་ཝཱན་བིཛྲ་རཱ་ཛ་ཧཱུྃ་ཧཱུྃ་ཕཊ་ཀྱིས་བསང་བ། ཨོཾ་སྭ་བྷ་ཝ་ཤུདྡྷསརྦ་དྷ་རྨཱཿསྭ་བྷཱ་ཝ་ཤུདྡྷོཉ་ཧཾ་གིས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་

༄༅། །ཆེ་བ་རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། །
ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་བསམས་ལ། སོ་སོའི་ཕྱག་རྒྱ་དང་བཅས། ཨོཾ་བཛྲ་ཨརྒྷཾ་ཨཱཧཱུཾ། ཨོཾ་བཛྲ་པཱ་དྱཾ་ཨཱཧཱུཾ།
ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུྃ། ཨོཾ་བཛྲ་ཨཱ་ལོ་ཀེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནཻ་ཝི་དྱེ་ཨཱཧཱུཾ། ཨོཾ་བཛྲ་ཤབྡ་ཨཱཿཧཱུྃ་གིས་བྱིན་གྱིས་བརླབས་ལ། ཨོཾ་པྲི་ཐི་
ཝཱི་དེ་ཝཱི་གྲི་ཧྣེ་ཨརྒྷཾ་པྲ་ཏིཙྪ་ཡེ་སྭཱ་ཧཱ། ཞེས་པས་མཆོད་ཡོན་ཕུལ། ཨོ་པྲི་ཐི་ཝཱི་གྲྀ་ཧྞེ་དྱཾ་པཱ་དྱཾ་པྲ་ཏཱིཙྪ་སྭཱ་ཧཱ། ཞེས་པས་ཞབས་བསིལ། དེ་ནས། ཨོཾ་བཛྲ་པུཥྤེ་ཨཱཧཱུྃ། སོགས་ནས། ཤབྡ་
ཀ ཨཱཧཱུྃ། ཞེས་དང་། ༀ་བཛྲ་གནྡྷེ་རཎི་ཏ། པྲ་ར་ཎི་ཏ། སམ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙ་ལི་ཏེ། པྲཛྙཱ་པཱ་ར་མི་ཏ་ན་ད་སཾ་བྷ་ཝེ་ཏ། བཛྲ་དྷརྨཱ་ཧྲི་ད་ཡ་ཡ་ནི་
སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨཱ་ཁཾ་སྭཱ་ཧཱ། ཞེས་རོལ་ཆེན་དང་བཅས་པས་མཆོད། དེ་ནས་གཏོར་མ་ཆུ་གཙང་གིས་སྦྱངས་ལ། ཨོཾ་ཨཱཿཧཱུྃ་ལན་གསུམ་བརྗོད། གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་

པ་བདུད་རྩིའི་རྒྱ་མཚོ་ཆེན་པོར་གྱུར་པར་བསམ། ནམ་མཁའ་མཛོད་ཀྱི་ཕྱག་རྒྱ་བཅས་ལ། ཨོཾ་པྲི་ཐི་ཝཱི་དེ་ཝཱི་ན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱསརྦ་ཏཏྑཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་
ཁམ་གྲྀཧྞེ་དཾ་བ་ལིཾ་ཏ་ཡེ་སྭཱ་ཧཱ། ཞེས་པས་ལན་གསུམ་གྱིས་གཏོར་མ་ཕུལ་སྤོས་དང་བཅས་པས་རྡོ་རྗེ་དྲིལ་བུ་འཛིན་པས། སྐྱོབས་པ་སངས་རྒྱས་ཐམས་ཅད་ཀྱིས། །སྤྱོད་པའི་ཚུལ་དང་ཁྱད་པར་གྱི། །
ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དཔང་དུ་གྱུར། །ཤཱཀྱ་སེང་གེ་སྐྱོབས་པ་ཡིས། །ཇི་ལྟར་བདུད་ཀྱི་སྡེ་བཅོམ་པ། །དེ་བཞིན་བདག་གིས་བདུད་སྡེ་ལས། །
རྒྱལ་བར་བྱས་ཏེ་དཀྱིལ་འཁོར་བྲི། །ཞེས་ལན་གསུམ་གྱིས་གསོལ་བ་བཏབ་པའི་མཐར། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་
པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་བྱ་བའི་ཕྱིར་སའི་ཕྱོགས་འདིར་རྗེ་བཙུན་རྡོ་རྗེ་རྣལ་འབྱོར་མའི་སྦྱིན་སྲེག་གི་དཀྱིལ་འཁོར་
ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་། བདག་སོགས་དངོས་གྲུབ་ཀྱི་མཆོག་བླང་བར་འཚལ་ན་སའི་ཕྱོགས་འདིར་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩལ་དུ་

༄༅། །གསོལ༑ ཞེས་གསོལ་བ་བཏབ་པས། རིག་པ་འཛིན་པ་ཁྱོད་དཀྱིལ་འཁོར་གྱི་ལས་ཅི་བདེ་བར་གྱིས་ཤིག །ཅེས་གནང་བ་སྦྱིན་པར་གྱུར་པར་བསམས་ལ། ཨོ་པྲི་ཐི་ཝཱི་དེ་ཝཱི་
གྲྀཧྞེ་དཾ་ཨརྒྷཾ་པྲ་ཏིཙྪ་སྭཱ་ཧཱ། ཨོཾ་པྲི་ཐི་ཝཱི་དེ་ཝཱི་གྲིཉྩེ་དཾ་པཱ་དྱཾ་པྲ་ཏིཙྪ་ཡེ་སྭཱ་ཧཱ། ཞེས་ཆུ་གཉིས་ཕུལ། ལག་པ་རྡོ་རྗེ་དང་བཅས་ཏེ་ས་ལ་རེག་སྟེ། ཨོ་པྲི་ཐི་ཝཱི་དེ་ཝཱི་བཛྲ་མུ་སའི་ལྷ་མོ་ས་གཞི་དེ་
ར་གྱུར་པར་བསམས་ལ། སའི་ལྷ་མོའི་སྒོས་མཆོད་དང་མེ་ཏོག་ཚོམ་བུ་སོགས་བསལ་ལ་གནས་ཁང་བྱི་དོར་དང་། རྟེན་དང་མཆོད་པའི་ཡོ་བྱད་ཇི་ལྟར་འོས་པ་བཤམས། ཁ་ཤར་ཕྱོགས་པར་སྟན་
ནང་ཚང་ཅན་གྱི་མདུན་དུ་ཅོག་རྩེ་སོགས་ཀྱི་ཁར་རྡོར་དྲིལ་གྱི་བར་དུ་གཟར་བུ་གཉིས་ཁ་སྤྲོད་ནས་མེ་ཐབ་བར་བཞག །གཡས་སུ་ཌ་མ་རུ་དང་མེ་ཏོག་ཕོར་བ། བསངས་ཆུའི་དུང་ཕོར་དྲི་བཟང་པོའི་ཆུ། ཀུ་ཤའི་ཐོར་ཡབ་དང་བཅས་པ། གཡོན་དུ་
ནང་མཆོད་ཅོག་རྩེའི་མདུན་དུ་མེ་ཡོལ་འཇིམ་པ་ལ་དཀར་ཞལ་བྱུགས་པ་ལ་ཝཾ་ཡིག་གངས་རི་ཆུ་རྒྱུན་སོགས་བྲིས་པ་བཞག །མདུན་དུ་ཞི་བའི་ཐབ་སྟེགས་ཟླུམ་པོ་བྲིས་པའམ་བརྩེགས་པ་གང་འཐད་མཐོང་བརྒྱུད་ཀྱི་ཕྱག་ལེན་ལྟར་ཞེས་གསུང་པས།
དེ་ཡང་བྲིས་པ་ལས་བརྩེགས་པ་སོགས་ཕྱག་ལེན་ཆེར་མི་མཛད་ཅིང་། ལས་བཞི་གང་བྱེད་ཀྱང་ཐབ་སྟེགས་སྟེགས་བུ་གྲུ་བཞི་པ་དཔངས་དང་རྒྱ་ཆེ་ཆུང་ལ་ཚད་ངེས་པ་ཆེར་མེད་ཀྱང་། བསྐྱེད་ཆོག་ལྟར་གྱི་ཐབ་དཀྱིལ་བྲི་བ་ལ་གཞི་ལྷག་པར་འཐས་

ཤིང་ངོས་སྙོམས་པའི་ཞལ་ཞལ་བྱས་པ་དཀར་རྩིས་ལེགས་པར་བྱུགས། དེ་སྟེང་ཐིག་ཆེན་བརྒྱད་སྤྱི་དང་མཐུན་པ་གདབ། དེའི་དབུས་ན་ཁྲུ་ཕྱེད་དམ་མཐོ་གང་ཚད་ཀྱིས་ཟླུམ་སྐོར་དང་། དེའི་ཕྱི་རོལ་དུ་སོར་བཞི་པ་གཉིས་བསྐོར་བའི་ཟླུམ་སྐོར་
གསུམ་གྱི་ནང་མ་ཐབ་ནང་དང་། དེའི་ཕྱི་ཁ་ཁྱེར། དེའི་ཕྱི་མུ་རན། དེའི་ཕྱི་སོར་བཞིའི་ཚད་ཀྱི་ཐབ་སྟེགས་གྲུ་བཞིའི་ཐིག་སྤྱི་དང་མཐུན་པར་གདབ། ཟླུམ་སྐོར་དང་པོ་དང་ཚངས་ཐིག་འཕྲད་པ་ནས་དབུས་ཀྱི་བར་གྱི་སྲད་བུ་དེས་ཟླུམ་སྐོར་དང་
པོའི་ཤར་གྱི་གཡས་གཡོན་གྱི་གང་སླེབས་སུ་རྟགས་བྱ། ནུབ་ཏུ་ཡང་སྔ་མ་བཞིན་གྱི་རྟགས་བྱས། ཤར་ནུབ་ཀྱི་ཚངས་ཐིག་ཟླུམ་སྐོར་ཕྲད་མཚམས་ནས་གཡས་གཡོན་གྱི་རྟགས་བཞི་བྱས་པ། དེའི་སྟེང་ཐིག་བཏབ་པས་ཆོས་འབྱུང་ཉིས་བརྩེགས་
འབྱུང་༑ དེ་ལ་རྡུལ་ཚོན་ནམ་ཆུ་ཚོན་གྱིས་ཆོས་འབྱུང་ཉིས་བརྩེགས་དམར་པོ། བཅད་དཀར་པོ། དབུས་སུ་ཉི་གདན་དམར་སེར་ལ་རྡོ་རྗེ་དམར་པོ་སྒང་པོའམ། ཡང་ན་ཚོན་དཔུང་དམར་པོ་བྱ། ཐབ་ནང་ཁ་ཁྱེར་མུ་རན་གྱི་གཞི་དཀར་པོ་ལ་
མདངས་མཛེས་མཚོན་དང་བཅད་དམར་སྐྱ་ཁ་ཁྱེར་ལ་གྲི་གུག་གི་ཕྲེང་བ་དང་མུ་རན་ལ་རྡོ་རྗེའི་ཕྲེང་བས་བསྐོར་བ། ཆོས་འབྱུང་གི་ཟུར་དྲུག་དང་ཟླུམ་སྐོར་གྱི་ཕྱི་སྟེགས་བུ་གྲུ་བཞིའི་ཐིག་གི་ནང་གི་མཚམས་བཞིར་ཟླ་ཕྱེད་རྡོ་རྗེས་མཚན་པ་བཅས་ལེགས་
པར་བྲིས། ཁ་ཁྱེར་གྱི་སྟེང་ཙམ་དུ་བུད་ཤིང་ངམ་སྲོག་ཆགས་མེད་པའི་ལྕི་བ་སྐམ་པོས་ཁྲུ་ཕྱེད་ཙམ་ཟླུམ་པོར་བརྩིགས་པའི་ནང་གི་ཤར་ལྷོར་ཟན་གྱི་ཏིང་ལོའི་མེ་ཚང་བཤམས། རང་གི་གཡས་ཕྱོགས་སུ་སྟེགས་གཙང་མའི་ཁར་བསྲེག་རྫས་ཡམ་ཤིང་

༄༅། །སོར་བཅུ་གཉིས་ཀྱི་ཚད་མཐེ་བོང་ལས་མི་སྦམ་ཞིང་། མཐེའུ་ཆུང་ལས་མི་ཕྲ་བ་རྩ་རྩེ་མར་དང་བུ་རམ་གྱིས་བྱུགས་པ། མར། ཏིལ། ཟས་མཆོག ཀ་ར་བུ་རམ་སྦྲང་རྩི་རའི་འོ་མ། ཞོ་མར་ཁུ་བཅས་ལ་ཙམ་བ་
བཏབ་པའི་ཕྱེ་མར་དང་། ཡང་ན་རིལ་བུ་བྱ། འབྲས། སོ་བ། ནས། སྲན་མ། གྲོ། དུར་ཝ། ཀུ་ཤ །ཆང་ལ་བདུད་རྩིའི་རིལ་བུ་བཏབ་པ། དམར་པོ་དམར་ལ་བཙོས་བས་བྱས། བ་གླང་གི་ཤ་དུམ་བུ་ལ་བདུད་རྩི་རིལ་བུ་བཏབ་
པ་རྣམས་བཞག །རང་གི་གཡོན་ཕྱོགས་སུ་སྟེགས་གཙང་མའི་ཁར། འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་སམ་མཁའ་འགྲོ་སྤྱི་གཏོར་བཅས་གསུམ་དང་། དེའི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད་ལྔ་གཉིས་ཐབ་
ཀྱི་མཐར་བཀྲམ་རྒྱུའི་ཀུ་ཤའི་ཆུན་པོ་བརྒྱད། མེ་སྦར་བའི་ལྕེ་ལྡེ། དཔལ་འབར་གྱིས་མིང་། མཆན། མེ་གསོ་བའི་བུད་ཤིང་སྐམ་པོ་གཡབ་དང་བཅས་པ་སོགས་ཡོ་བྱད་ཐམས་ཅད་མ་ཚང་བ་མེད་པར་བཤམས། དེ་ཡང་བསོད་ནམས་ཀྱི་
ཚོགས་བསོག་པར་འདོད་ན་ཡང་ངོ་། བར་གཅོད་འཇོམས་པར་འདོད་ན་མར་ངོ་སྟེ། ཚེས་བཅུ་ཉེར་ལྔ་བཅུ་གཉིས་གང་རུང་གི་དུས་ཁྱད་པར་ཅན་ནམ། དུས་གང་ཡང་རུང་བའི་སྔ་དྲོའམ། དགོངས་མོའི་ཆ་ལ་སྟན་བདེ་བ་ལ་བཟང་པོའི་འདུག་
སྟངས་ཞས་རྒྱལ་པོ་རོལ་སྟབས་ལ་ཞི་བའི་སྐྱིལ་ཀྲུང་བཅའ། ཆས་གོས་དཀར་པོའི་རྒྱན་གྱིས་བརྒྱན་པའམ། བསྡུ་ན་སྟན་དཀར་གྱི་སྟེང་དུ་དར་རས་དཀར་པོའི་སྟོད་གཡོགས་དང་སྨད་གཡོགས་ཚུལ་པང་ཁེབ་བྱས་ལ། ཨོཾ་སུམྦྷ་ནི་སུམྦྷ་ཧཱུྃ། །

ཧཱུྃ་ཕཊ། ཨོ་གྲྀཧྞ་གྲིཧྞ་ཧཱུྃ་ཧཱུྃ་ཕཊ། ༀ་གྲྀཧྞ་པཱ་ཡ་གྲྀཧྞཔཱ་ཡ་ཧཱུྃ་ཧཱུྃ་ཕཊ། ༀ་ཨཱ་ན་ཡ་ཧོ་བྷ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ། ཅེས་པ་ཚར་གསུམ་གྱིས་བསྲུང་འཁོར་གསལ་བཏབ་ནས། སྐྱབས་
འགྲོ་ནས་བསམ་མི་ཁྱབ་ཀྱི་ཐུན་བསྡུ་བའི་བར་གྱིས་བདག་བསྐྱེད་གྲུབ་རྗེས་ནང་མཆོད་གསར་པ་ཡིན་ན་འདིར་བྱིན་རླབས་བྱས་ལ། དེ་ནས་གཡོན་པའི་མཐེབ་སྲིན་གྱིས་འཐོར་ཞིང་། བསང་ཆུ་སྒྲུབ་པ་ནི། ཨོཾ་སུམྦྷ་སུམྦྷ་ཧཱུྃ་ཧཱུྃ་ཕཊ།
ཨོ་གྲྀཧྣ་གྲིཧྣ་ཧཱུྃ་ཧཱུྃ་ཕཊ། ༀ་གྲྀཧྣ་པཱ་ཡ་ཧཱུྃ་གྲྀ་ཧྞ་པཱ་ཡ་ཧུ་ཧཱུྃ་ཕཊ། ཨོ་ཨཱ་ན་ཡ་ཧོ་བྷ་ག་ཝཱནཱ་བཛྲ་རཱ་ཛ་ཧཱུྃ་ཧཱུྃ་ཕཊ་ཀྱིས་བསངས། ཨོཾ་སྭ་བྷ་ཝ་ཤུདྡྷསརྦ་དྷརྨཱཎསྭ་བྷ་ཝ་ཤུདྡྷོཉ་ཧཱུྃ་གིས་
སྦྱངས། སྟོང་པའི་ངང་ལས་ཤཾ་ལས་དུང་ཕོར་དྲི་མ་མེད་པའི་ནང་དུ། ཧཱུྃ་ལས་བསང་ཆུ་རྫས་རྣམས་ཀྱི་བགེགས་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོ་
སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ། ཨོཾ་གྲྀཧྞ་པཱ་གྲྀཧྞ་པཱ་ཡ་ཧཱུྃ་ཧཱུྃ་ཕཊ། ཨོཾ་ཨ་ན་མ་ཧོ་བྷ་ག་ཝཱན་བཛྲ་རྭ་ཛ་ཧཱུྃ་ཧཱུྃ་ཕཊ། ཞེས་པ་ཉེར་གཅིག་གམ་བདུན་གྱིས་བྱིན་གྱིས་
བརླབས་སོ། །འདི་མན་གྱི་བསང་བ་རྣམས་ལ་བསང་ཆུ་ཁོ་ན་འཐོར་བ་ཡིན། མཆོད་པ་རྣམས། སུམྦྷས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་

༄༅། །རྣམས་ཀྱི་ནང་དུ་ཧཱུཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་།
ཟས་རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱ་དྱཾ༔ ཞེས་སོགས་ནས། ཤབྡ་ཨཱཿཧཱུྃ། རྣམས་སོ་སོའི་ཕྱག་
རྒྱ་དང་བཅས་པས་བྱིན་གྱིས་བརླབས། ནམ་མཁའ་མཛོད་ཀྱི་ཕྱག་རྒྱ་དཔྲལ་བར་བཅས་ལ། ཨོཾ་བཛྲ་སྤ་ར་ཎ་ཁཾ། ཞེས་པས་མང་པོར་སྤེལ། ཨོཾ་བཛྲ་གྷནྡྷེ་ར་ཎི་ཏ་སོགས་ནས། ཨ་ཁཾ་སྭཱ་ཧཱ། ཞེས་པ་ཚར་གསུམ་
གྱི་རོལ་ཆེན་ཌཱ་དྲིལ་དང་བཅས་པས་བྱིན་གྱིས་བརླབས་སོ། །བསྲེག་རྫས་རྣམས་ཀྱང་། སུམྦྷས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨཱ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ་ཧཱུྃ་ལས་བསྲེག་རྫས་རྣམས་དངས་ཤིང་ཐོགས་པ་མེད་པ། ལས་སོ་སོར་སྒྲུབ་པའི་ནུས་པ་དང་ལྡན་པར་གྱུར། ཨོཾ་ཨཱསྭཱ་ཧཱ། ཨོཾ་ཤྲཱིཾ་སྭཱ་ཧཱ། ཨོཾ་ཛིཾ་སྭཱ་ཧཱ། ཨོཾ་
ཀུ་རུ་ཀུ་རུ་སྭཱ་ཧཱ། ཚར་རེས་བྱིན་གྱིས་བརླབས། སྤྲོས་པ་ལ་དགའ་ན། ཨོཾ་བོ་དྷི་པྲྀཀྵ་ཡེ་སྭཱ་ཧཱ། ཨོཾ་ཨགྣེ་ཡེ་སྭཱ་ཧཱ། ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། ཨོཾ་སརྦ་སཾ་པ་དེ་སྭཱ་ཧཱ། །

ཨོཾ་བཛྲ་པུཥྚ་ཡེ་སྭཱ་ཧཱ། ཨོཾ་བཛྲ་བི་ཛ་ཡེ་སྭཱ་ཧཱ། ཨོཾ་མ་ཧཱ་བེ་ག་ཡེ་སྭཱ་ཧཱ། ཨོཾ་མ་ཧཱ་བ་ལ་ཡེ་སྭཱ་ཧཱ། ཨོཾ་བཛྲ་གྷསྨ་རི་སྭཱ་ཧཱ། ཨོཾ་བཛྲ་ཨཱ་ཡུ་ཥེ་སྭཱ་ཧཱ། ཨོཾ་ཨ་པྲ་ཏི་ཧ་ཏ་
བཛྲ་ཡེ་སྭཱ་ཧཱ། ཨོཾ་མ་དཱ་ན་པཉྩ་ཨ་མྲྀ་ཏ་ཨཱཧཱུཾ། ཨོཾ་བཱ་ལ་པཉྩ་ཨ་མྲྀ་ཏ་ཨཱཧཱུཾ། ཞེས་རྫས་སྔགས་ཚར་རེ་བརྗོད། ཡང་ཐབ་ལ་དམིགས་ཏེ། སུམྦྷས་བསང་། སྭ་བྷ་ཝས་སྦྱངས། སྟོང་།
པའི་ངང་ལས་ཞི་བའི་ཐབ་ཁུང་དཀར་པོ་ཟླུམ་པོ་རྒྱུར་ཁྲུ་གང་པ། དཔང་དུ་ཁྲུ་ཕྱེད་པ། ཁ་ཁྱེར་ལ་གྲི་གུག་གི་ཕྲེང་བ་དང་། མུ་རན་ལ་རྡོ་རྗེའི་ཕྲེང་བས་བསྐོར་པའི་ནང་
དུ་ཨེ་ཨེ་ལས་ཆོས་ཀྱི་འབྱུང་གནས་གྲུ་གསུམ་དམར་པོ་ཉིས་བརྩེགས་ཀྱི་ཟུར་རྣམས་སུ་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པ་ནང་ལྷ་རྫས་ཀྱི་བུད་ཤིང་གིས་གང་
བར་གྱུར། དེ་ནས་མེ་སྒྲུབ་པ་ནི། བྲམ་ཟེའི་རྒྱུན་བཞག་གི་མེ་ལས་སྔར་གྱི་མེ་འདི་བོད་དུ་མི་འབྱོར་བས། ཐབ་ཀྱི་མེ་རྒྱུན་མ་ཆད་པའི་མེས་ཚབ་བྱ་བ་ཕྱག་ལེན་ནོ། །མཆན། སྦར་ལ་ལག་པ་གཉིས་ཀྱིས་བཟུང་སྟེ། ཨོ་ཨོཾ་ཨོཾ་
སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནི་ཡེ། བཛྲ་བཻ་རོ་ཙ་ནི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་བཟླ་ཤིར་ཐབ་ལ་གཡོན་ནས་ལན་གསུམ་བསྐོར་ཞིང་མེ་ཚང་དུ་བཅུག །ཨོཾ་བཛྲ་ཛྭ་ལ་རཾ། །

༄༅། །ཞེས་བརྗོད། མེ་གསོ་པའི་རྩྭ་སྐམ་ཅུང་ཟད་བཞག་ཅིང་། རླུང་གཡབ་ཅུང་ཟད་གཡབ། ཡང་། ཨོཾ་བཛྲ་ཛྭ་ལ་རཾ། ཞེས་མར་ཁུ་བླུགས་གཟར་གསུམ་བླུག་ཏེ་མེ་གསོ། དེ་ནས་འཇིག་རྟེན་པའི་མེ་ལྷ་མཆོད་པ་
ནི་མེ་དེ་ཉིད། སུམྦྷས་བསང་། སྭ་བྷ་ཝས་སྦྱངས། སྟོང་པའི་ངང་ལས་མེ་འབར་བའི་དབུས་སུ་རྃ་ལས་བགྲང་ཕྲེང་རྃ་གྱིས་མཚན་པ་ཡོངས་སུ་གྱུར་པ་ལས་མེ་ལྷ་དམར་པོ་ར་སྐྱེས་ལ་
ཞོན་པ་ཞལ་གཅིག་ཕྱག་བཞི་པ་གཡས་ཀྱིས་དང་པོས་མཆོག་སྦྱིན་གཉིས་པས་བགྲང་ཕྲེང་། གཡོན་དང་པོས་དབྱུག་གུ་རྩེ་གསུམ་པ། གཉིས་པས་བདུད་རྩིས་གང་བའི་
པ། རལ་པའི་ཐོར་ཚུགས་དང་ཚངས་པའི་སྐུད་པས་མཛེས་པར་བྱས་པ་ཁྲི་སྙན་སཱ་ལའི་པགས་པའི་སྟོད་གཡོགས་དང་། དར་དམར་པོའི་ཤམ་
ཐབས་ཅན། སྐུ་ལས་མདངས་དང་འོད་ཟེར་དཀར་པོ་འཕྲོ་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་
ཤར་ལྷོ་ནས་མེ་ལྷ་ཡེ་ཤེས་པ་ལ་དྲང་སྲོང་གི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ རྡོ་རྗེ་བསྡུ་བའི་ཕྱག་རྒྱ་དང་ལག་གཡས་དབྱུག་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་ནས་གཡབ་ཅིང་། ཨོ་ཚུར་བྱོན་

ཚུར་བྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །བསྲེག་བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨེ་ཧྱ་ཧི་མ་ཧཱ་བྷུ་ཏ།
དེ་ཝ་རི་ཥི་དྭི་ཛས་ཏ་མ། གྲི་ཧི་ནཱ་མ་ཧཱ་ཨསྨིནྤ་ནྣི། ཧི་ཏོ་བྷ་ཝ་ཨགྲྣ་ཡེ་ཨེ་ཧྱེ་ཧི། ཛ ཧཱུྃ་བཾ་ཧོ༔ གཉིས་སུ་མེད་པར་ཐིམ་པར་གྱུར་པར་བསམ། སླར་ཡང་ཐུགས་ཀའི་
ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བར་
མཛད་དུ་གསོལ། ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག་ཆུ་ལྷག་
མ་ཡར་ལུད་པ་ལ་རྣམ་པར་སྣང་མཛད་ཀྱི་དབུར་བརྒྱན། ཀུ་ཤ །སུམྦྷས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་རྩེ་མ་ཉམས་པ་དྭངས་
ཤིང་ཐོགས་པ་མེད་པ་ལས་སྒྲུབ་བའི་ནུས་པ་ལྡན་པར་བསམས་ལ། ཀུ་ཤ་འདི་ནི་གཙང་ཞིང་དགེ །ས་ལས་སྐྱེས་པའི་སྙིང་པོ་མཆོག །དཀོན་མཆོག་གསུམ་གྱི་དག་

༄༅། །བྱེད་དེ། །ཚངས་པ་ཡི་ནི་དག་བྱེད་ཡིན། །འདིས་བདག་ལ་གེགས་མེད་པར་མཛོད་ཅིག །མ་མ་ཤིནྟཾ་ཀུརྦནྟུ་སྭཱ་ཧཱ། ཀུ་ཤའི་ཆུན་པོ་བརྒྱད་དུ་བྱས་པ་ཕྱོགས་གཡོན་
སྐོར་དང་མཚམས་གཡས་སྐོར་གྱིས་བཀྲམ། མེ་ལྷའི་ཞལ་ཅུང་ཟད་གདངས་བའི་ལྕེ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རཾ་དང་དགང་བླུགས་ཀྱི་ཁ་ལ་ཡང་རཾ་གྱིས་མཚན་པར་གྱུར་པར་
བསམས་ལ། གཟར་བུ་གཉིས་པུས་མོ་གཉིས་ཀྱི་བར་དུ་ཚུད་པར་བྱས་ཏེ་བྱང་ཆུབ་མཆོག་གི་ཕྱག་རྒྱས་བཟུང་ལ། ཨོཾ་ཨགྣ་ཡེ་སྭཱ་ཧཱ། ཞེས་བརྗོད་ཅིང་མར་བླུགས་གཟར་ལན་བདུན་བདུན་གྱིས་དགང་གཟར་བཀང་ལ་གཟར་བུ་གཉིས་ཁ་
སྦྱར་ཏེ་ཐབ་ལ་གཡོན་དུ་བསྐོར་ཞིང་མེ་ལྷའི་ཞལ་དུ་ཕུལ་བར་བསམ་ལ། ཨོཾ་ཨགྣ་ཡེ་ཨཱ་དཱི་བྱ་དཱི་བྱ་ཨ་བི་མ་ཧཱ་ཤྲཱི་ཧ་བྱ་ཀ་བྱ་བཱ་ཧ་ན་ཡེ་བདག་གིས་མཁའ་སྤྱོད་སྒྲུབ་པའི་ནད་གདོན་སྡིག་སྒྲིབ་བར་
ཆད་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ། དེ་ལྟར་བྱོན་ཟན་ལན་གསུམ་ཕུལ་ནས་ཕྱག་རྒྱར་བཅས་ལ། ཨོཾ་ཨགྣ་ཡེ་ས་པ་རི་ཝཱ་ར་ཨརྒྷཾ་པྲ་ཏིཙྪ་ཡེ་སྭཱ་ཧཱ། ཨོཾ་ཨགྣ་ཡེས་པ་རི་ཝཱ་ར་པ་དྱཾ་པྲ་ཏིཙྪ་ཡེ་
སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་དྷུཔྤེ་པྲ་ཏིཙྪ་ཡེ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨཱ་ལོ་ཀེ་པྲ་ཏིཙྪ་ཡེ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་གནྡྷེ་པྲ་ཏིཙྪ་ཡེ་སྭཱ་ཧཱ། ཨོཾ་

ཨགྣ་ཡེ་ས་པ་རི་ཝཱ་ར་ནཻ་དྱཻ་པྲ་ཏིཙྪ་ཡེ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཤབྡ་པྲ་ཏིཙྪ་ཡེ་སྭཱ་ཧཱ། ཞེས་རོལ་ཆེན་དང་བཅས་པས་མཆོད། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨཱཿཧཱུྃ་གིས་ནང་མཆོད་
ཕུལ་ནས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བས། །ཤེས་རབ་མཆོག་གིས་ཉོན་མོངས་ཐམས་ཅད་བསྲེགས། །
འཇིགས་བྱེད་མེ་ལྷ་ཉིད་ལ་རྣམ་པར་བསྟོད། །སྐབས་འདར་མེ་པྲ་བརྟགས་ལ། ངན་ན་བསང་ཆུ་འཐོར་ཞིང་། སུམྦྷ་བརྗོད་པས་བསྲུང་། དེ་ནས་བསྲེགས་རྫས་ཀྱི་སྣོད་ལག་པ་གཡོན་པས་བཟུང་། གཡས་པའི་མཐེབ་
སྲིན་གྱིས་བླངས་ལ་གཡོན་པའི་འོག་ནས་བསྐོར་ཞིང་འབུལ་བའི་ཚེ་མཆོད་སྦྱིན་གྱི་ཕྱག་རྒྱ་བཅས་ལ། ཨོཾ་ཨགྣ་ལྷ་སྔགས་ཡེ་བོ་དྷི་བྲི་ཀྵ་རྫས་སྔགས་ཡེ་སྭཱ་ཧཱ། བདག་གི་ལས་སྔགས་སྡིག་སྒྲིབ་བར་ཆད་སྔགས་ཀྱི་
ཉེས་པ་ཤིནྟཾ་ཀུ་རུ་སྭཱ་ཧཱ། ཞེས་དང་། ཨོཾ་བོ་དྷི་བྲྀཀྵ་ཡེ་སྭཱ་ཧཱ། བར་ཐམས་ཅད་ལ་ཐོག་མཐར་བར་གསུམ་དུ་སྔགས་གསུམ་ལྷ་སྔགས་རྫས་སྔགས་ལས་སྔགས་གསུམ་ཀ་སྦྲེལ་བ་དང་གཞན་རྫས་སྔགས་རྐྱང་པས་བདུན་
སོགས་ཅི་རིགས་པ་གྲངས་མཉམ་པར་ཕུལ་ཏེ། རྫས་སྔགས་ནི། ཨོཾ་ཨགྣ་ཡེ་སྭཱ་ཧཱ། མར་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། ཏིལ་དང་། ཨོཾ་སརྦ་སཾ་པ་དེ་སྭཱ་ཧཱ། ཟས་མཆོག །ཨོཾ་བཛྲ་

༄༅། །པུཉྚ་ཡེ་སྭཱ་ཧཱ། འབྲས་དང་། ༀ་བཛྲ་བཱི་ཛ་ཡེ་སྭཱ་ཧཱ། སོ་བ། ཨོཾ་མ་ཧཱ་བེ་གཱ་ཡ་སྭཱ་ཧཱ། ནས་དང་། ༀ་མ་ཧཱ་བ་ལཱ་ཡེ་སྭཱ་ཧཱ། སྲན་མ། ཨོཾ་བཛྲ་གྷསྨ་རཱ་ཡེ་སྭཱ་ཧཱ། །
གྲོ༈ ཨོཾ་བཛྲ་ཨཱ་ཡུ་ཥེ་སྭཱ་ཧཱ། དུར་བ། ཨོ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ། ཀུ་ཤ །ཨོ་མ་དཱ་ན་པཉྩ་ཨ་མྲྀ་ཏ་ཨཱཧཱུཾ། ཆང་དང་། ཨོ་བཱ་ལ་པཉྩ་ཨ་མྲྀ་ཏ་ཨཱཧཱུཾ། བ་གླང་གི་ཤ་དུམ་གྱི་སྔགས་
སོ༑ ཡང་། ཨོཾ་ཨགྣ་ཡེ་ས་པ་རི་ཝཱ་ར་ཨབྷཾ་པྲ་ཏིཙྪ་ཡེ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་པཱ་དྱཾ་སོགས་ནས། ཤབྡའི་བར་གྱིས་ཕྱི་མཆོད་ཕུལ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨཱཿཧཱུྃ་
གིས་ནང་མཆོད་ཕུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བས། །ཤེས་རབ་མཆོག་གིས་ཉོན་མོངས་ཐམས་ཅད་
པ་བསྲེགས༑ །འཇིགས་བྱེད་མེ་ལྷ་ཉིད་ལ་རྣམ་པར་བསྟོད། །ཨོཾ་ཨགྣ་ཡེ་ཛྭ་ལ་རཾ། ཞེས་མར་ཁུ་བླུགས་གཟར་གང་ཕུལ་བའི་རྐྱེན་གྱིས་མེ་ལྷ་འབར་བའི་རྣམ་པར་གྱུར། དེ་ནས་འཇིག་རྟེན་
ལས་འདས་པའི་མེ་ལྷ་བསྐྱེད་པ་ནི། སུམྦྷས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཆོས་འབྱུང་གི་ནང་དུ་པྃ་ལས་སྣ་ཚོགས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་པྃ་

ཡིག་དམར་པོའི་མཐར་གཡོན་སྐོར་གྱིས། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊཕཊ་སྭཱ་ཧཱ། ཞེས་པའི་སྔགས་ཕྲེང་
ཁ་དོག་དམར་པོས་བསྐོར་བ་ལས་འོད་ཟེར་འཕྲོས། འཕགས་པ་མཆོད་སེམས་ཅན་གྱི་དོན་བྱས། ཚུར་འདུས་ཡིག་འབྲུ་རྣམས་ལ་ཐིམ་པར་ཡོངས་སུ་གྱུར་པ་ལས།
རྗེ་བཙུན་རྡོ་རྗེ་རྣལ་འབྱོར་མའི་སྐུར་གྱུར་པ་ནི། སྣ་ཚོགས་པདྨ་དང་ཉི་མའི་གདན་ལ་ཞབས་གཡས་བརྐྱང་པས་དུས་མཚན་མ་དམར་མོའི་ནུ་མའི་སྟེང་ནས་མནན་པ།
གཡོན་བསྐུམ་པས་འཇིགས་བྱེད་ནག་པོའི་མགོ་བོ་རྒྱབ་ཏུ་བལྟབ་ནས་མནན་པ། སྐུ་མདོག་དམར་མོ་བསྐལ་པའི་མེ་ལྟ་བུའི་གཟི་བརྗིད་ཅན། ཞལ་གཅིག་ཕྱག་གཉིས་
སྤྱན་གསུམ་དག་པ་མཁའ་སྤྱོད་དུ་གཟིགས་པ། ཕྱག་གཡས་རྡོ་རྗེས་མཚན་པའི་གྲི་གུག་ཐུར་དུ་བརྐྱང་ནས་འཛིན་པ། གཡོན་པས་ཐོད་པ་ཁྲག་གིས་གང་བ་སྟེང་ཕྱོགས་སུ་
བཟུང་ནས་ཞལ་གྱེན་དུ་ཕྱོགས་པས་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་ཊཾ་ག་ལ་ཌཱམ་རུ་དང་། དྲིལ་བུ་དང་འཕན་རྩེ་གསུམ་པ་འཕྱང་བཞིན་པ་

༄༅། །བསྣམས་པ། དབུ་སྐྲ་ནག་པོ་སིལ་བུར་གྱུར་པས་སྐུ་རྐེད་ཡན་ཆད་ཁེབ་པ་ལ། ལང་ཚོ་དར་ལ་བབ་ཅིང་འདོད་པའི་ནུ་འབུར་རྒྱས་པ། བདེ་བ་བསྐྱེད་།
པའི་ཉམས་ཅན་མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་ལྔས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་
པའི་སྟེང་འོག་ཕྱོགས་མཚམས་མཐའ་སྐོར་དུ་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས། སངས་རྒྱས་
དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་ཐམས་ཅད་ཀྱིས་བསྐོར་བར་བསམས་ལ། དེ་ནས་འབར་པའི་ཕྱག་རྒྱ་སྨིན་མཚམས་སུ་གཡོན་སྐོར་ལན་གསུམ་བསྐོར་ཞིང་། ངག་ཏུ། ཕོ། རང་
གི་ཐུགས་ཀའི་བྃ་ཡིག་ལས་འོད་ཟེར་འཕྲོས་པས་འོག་མིན་ནས་རྗེ་བཙུན་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མའི་ཚོགས་
དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཿ ཞེས་སྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་པར་ཐིམ། པད་ཀོར་གྱི་མཐར་འཁྱུད་པའི་ཕྱག་རྒྱ་བྱས་ལ། ཨོ་ཡོ་ག་ཤུདྡྷསརྦ་དྷརྨཡོ་ག་

ཤུདྡྷོཉ་ཧཾ། དེའི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ་ལྟེ་བར་ཨོ་བོ་དམར་མོ་རྡོ་རྗེ་ཕག་མོ། སྙིང་གར་ཧྃ་ཡཾ་སྔོན་མོ་གཤིན་རྗེ་མ། ཁར་ཧྲི་མཾ་དཀར་མོ་རྨོངས་
བྱེད་མ། དཔྲལ་བར་ཧྲེ་ཧྲི་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་ཁུ་སྐྲག་བྱེད་མ། ཡན་ལག་ཐམས་ཅད་པ་ཕཊ་ཕཊ་དུད་ཁ་ཙཎྜི་ཀའི་ངོ་བོར་གྱུར། སླར་ཡང་
རང་གི་ཐུགས་ཀ་ནས་འོད་ཟེར་འཕྲོས་པས་དབང་གི་ལྷ་དཔལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཞེས་པས་སྤྱན་
དྲངས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས་དབང་གི་ལྷ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། །
ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཤྲཱི་ཡེ་ཧཱུྃ། ཞེས་
གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། ཞེས་ཡན་ལག་བཞི་རྫོགས་སུ་བསྐྱེད། རྗེ་

༄༅། །བཙུན་མའི་ཞལ་འཛུམ་ཞིང་ཅུང་ཟད་གདངས་པའི་ལྗགས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རཾ་དང་། དགངས་བླུགས་ཀྱི་ཁ་ལ་རཾ་ཡིག་གིས་མཚན་པར་གྱུར་པར་
བསམས་ལ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝཎྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་བརྗོད་ཅིང་མར་ཁུ་བླུགས་གཟར་ལན་བདུན་གྱིས་དགངས་གཟར་བཀང་ལ་གཟར་བུ་
གཉིས་ཁ་སྦྱར་ཏེ་ཐབ་ལ་གཡོན་དུ་བསྐོར་ཞིང་རྗེ་བཙུན་མའི་ཞལ་དུ་འབུལ་བར་བསམས་ལ། ཨོཾ་ཨག་ཡེ་ཨ་དཱི་བྱཱ་དཱི་བྱ་ཨ་བི་མ་ཧཱ་ཤྲཱི་ཧཱ་བྱ་ཀ་བྱ་བཱ་ཧ་ན་ཡེ་བདག་གིས་མཁའ་སྤྱོད་སྒྲུབ་པའི་ནད་གདོན་སྡིག་སྒྲིབ་
བར་ཆད་དང་གསང་སྔགས་ཀྱི་ལྷག་ཆད་ལ་སོགས་པའི་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ། དེ་ལྟར་བྱོན་ཟན་ལན་གསུམ་ཕུལ་ལ། ཕྱག་རྒྱ་བཅས་པས། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་
ཝཱ་ར་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སླ་ར་ན་ས་མ་ཡེ་ཨཱཧཱུཾ། ཨོཾ་སརྦ་ཏཱ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་པཱ་དྱཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་
ག་ཏ་བཛྲ་ཡོ་གི་ནི་ས་པ་རི་ཝཱ་ར་པུཥྤེ་པྲ་ཏཱིཙྪ་པཱུ་ཛ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་ག་ནཱི་ས་པ་རི་ཝཱ་ར་དྷུཔྤེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་

མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨ་ལོ་ཀེ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྥར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་གནྡྷེ་པྲ་ཏིཙྪ་པཱུ་]
ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ནེ་ཝི་དྱེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། ཨོཾ་སརྦ་ཏ་ཐཱ་ག་ཏ་
བཛྲ་ཡོ་གི་ནི་ས་པ་རི་ཝཱ་ར་ཤརྡ་པྲ་ཏིཙྪ་པུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུྂ། ཞེས་རོལ་ཆེན་དང་བཅས་པས་མཆོད། ཨོཾ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ།
སརྦ་བུདྡྷ་ཀྵེ་ཏྲ་པྲ་ཙ་ལི་ཏི་པྲཛྙཱ་པཱ་ར་མི་ཏ་ནཱ་ད་སཾ་བྷ་ཝེ་ཏ། བཛྲ་དྷརྨཱ་ཧྲྀ་ད་ཡ་ནི་སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨོཾ་ཨཱ་
ཧཱུྃ༔ གིས་ནང་མཆོད་ཕུལ་ལ་རྡོ་རྗེ་དྲིལ་བུ་འཛིན་ཏེ། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་
ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །འཇིག་རྟེན་བྱ་བ་རབ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། ། །

༄༅། །ཞེས་པས་བསྟོད། སྤྲོ་ན་བླ་མ་གོང་མས་མཛད་པའི་བསྟོད་པ་གསོལ་འདེབས་རྣམས་ཀྱིས་རེས་མོས་སུ་བསྟོད། དེ་ནས་བསྲེག་རྫས་རྣམས་འབུལ་བ་ནི་ཕྱག་ལེན་གོང་བཞིན་གྱིས། ཨོ་ཨོ་ཨོཾ་སརྦ་བུདྡྷ་སོགས་དང་།
ཨོཾ་བོ་དྷི་པྲྀཀྵ་ཡེ་བདག་གིས་མཁའ་སྤྱོད་སྒྲུབ་པའི་ནད་གདོན་སྡིག་སྒྲིབ་བར་ཆད་ཐམས་ཅད་དང་ཁྱད་པར་གསང་སྔགས་ཀྱི་ལྷག་ཆད་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ།
ཞེས་ཨོཾ་གསུམ་མ་ལྷ་སྔགས། ཨོཾ་བོ་དྷི་བྲྀཀྵ་ཡེ་རྫས་སྔགས། ཤམ་བུའི་སྤེལ་ཚིག་ལས་སྔགས་དེ་ལྟ་བུ་ཐོག་མཐའ་བར་གསུམ་དང་། གཞན་རྫས་སྔགས་རྐྱང་པས་བརྒྱ་རྩ་བརྒྱད་དམ། ལྔ་བཅུ་རྩ་གཅིག ཉེར་གཅིག །བཅུ་གཉིས་
སོགས་ཕུལ། དེ་བཞིན་དུ་ཨོཾ་བོ་དྷི་བྲྀཀྵ་ཡེ་སྭཱ་ཧཱ། ཡཾ་ཤིང༌། ཨོཾ་ཨགྣ་ཡེ་སྭཱ་ཧཱ། མར་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། ཏིལ་དང་། ཨོཾ་སརྦ་སཾ་པ་དེ་སྭཱ་ཧཱ། ཟས་མཆོག །
ཨོཾ་བཛྲ་པུཥྚ་ཡེ་སྭཱ་ཧཱ། འབྲས་དང་། ཨོ་བཛྲ་བཱི་ཛཱ་ཡེ་སྭཱ་ཧཱ། སོ་བ། ཨོཾ་མ་ཧཱ་བེ་གཱ་ཡ་སྭཱ་ཧཱ། ནས་དང་། ༀ་མ་ཧཱ་བཱ་ལཱ་ཡ་སྭཱ་ཧཱ། སྲན་མ། ཨོ་བཛྲ་གྷསྨ་རཱ་ཡ་སྭཱ་ཧཱ།
གྲོ༑ ཨོཾ་བཛྲ་ཨཱ་ཡུ་ཥེ་སྭཱ་ཧཱ། དུར་བ། ཨོཾ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ། ཀུ་ཤ །ཨོཾ་མ་དཱ་ན་པཉྩ་ཨ་མྲྀ་ཏ་ཨཱཧཱུཾ། ཆང་དང་། ཨོ་བཱ་ལ་པཉྩ་ཨ་མྲྀ་ཏ་ཨཱཧཱུྃ། བ་གླང་

གི་ཤ་དུམ་གྱི་སྔགས་སོ། །དེ་ཡང་ཡམ་ཤིང་མེ་འབར་བའི་དཀྱིལ་དུ། མར་ཁུ་དང་ཆང་སོགས་ཞུ་བའི་རྫས་རྣམས་ཞལ་དུ། གོང་བུའི་རྫས་རྣམས་ཕྱག་ཏུ། དུརྺ་དང་ཀུ་ཤ་རྣམས་དབུའི་གཙུག་ཏུ་འབུལ་བར་བསམ། དེ་ཡང་གཟི་བརྗིད་
བསྐྱེད་ཕྱིར་དུ་བུད་ཤིང་། འབྱོར་པ་རྒྱས་ཕྱིར་མར། དགེ་བ་བསྐྱེད་ཕྱིར་ཏིལ།བདེ་བ་བསྐྱེད་ཕྱིར་ཟས་མཆོག །བསོད་ནམས་བསྐྱེད་ཕྱིར་འབྲས།ནོར་དང་འབྲུ་རྒྱས་ཕྱིར་སོ་བ། ཤུགས་བསྐྱེད་ཕྱིར་ནས། སྟོབས་བསྐྱེད་ཕྱིར་སྲན་མ། ནད་
འཇོམས་ཕྱིར་གྲོ། ཚེ་སྲོག་བསྐྱེད་ཕྱིར་དུམྨ། སྲུང་བ་འགྲུབ་ཕྱིར་ཀུ་ཤ །མཆོག་གི་དངོས་གྲུབ་ཐོབ་ཕྱིར་ཆང་དང་ཤ་བདུད་རྩི་ལྔར་དམིགས། མདོར་ན་རྫས་ཕུལ་བའི་དགོས་པ་གཟི་བརྗིད་ནས་སྲུང་བའི་བར་ཕུན་སུམ་ཚོགས་པ་ལ་བར་དུ་
གཅོད་པ་ཐམས་ཅད་ཉེ་བར་ཞི་ཞིང་འདོད་པའི་དོན་རྣམས་མྱུར་དུ་འགྲུབ་པ་དང་ཡར་རྒྱས་གོང་འཕེལ་གྱི་ཆེད་དུ་དམིགས་ནས་འབུལ་ཞིང་། ཤ་ཆང་བདུད་རྩི་ལྔར་དམིགས་པ་ནི་མཆོག་གི་ཕྱག་རྒྱ་ཆེན་པོ་རྗེ་བཙུན་རྡོ་རྗེ་རྣལ་འབྱོར་མའི་གོ་འཕང་མྱུར་དུ་
ཐོབ་པའི་ཆེད་དུ་འབུལ། ལྷ་སྔགས་དངོས་གཞིའི་བསྲེག་རྫས་འབུལ་བའི་དམིགས་པ་ནི། ནམ་མཁའི་ཁམས་ཐམས་ཅད་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱི་གང་བ་སྐུ་མདོག་དཀར་པོ་
ཕྱག་ན་ཡེ་ཤེས་ཀྱི་བདུད་རྩིས་གང་བའི་བུམ་པ་འཛིན་པས་བདག་ལ་དབང་བསྐུར་བས་སྡིག་སྒྲིབ་མ་ལུས་པ་དག་ནས་ལུས་ཡེ་ཤེས་ཀྱི་བདུད་རྩིས་མེར་གྱིས་ཁེངས་ཏེ་རྗེ་བཙུན་

༄༅། །རྡོ་རྗེ་རྣལ་འབྱོར་མའི་གོ་འཕང་མངོན་དུ་བྱས་བྱུང་སྙམ་པའི་ཏིང་ངེ་འཛིན་མ་ཡེངས་པར་བྱ་ཞིང་། མདུན་བསྐྱེད་ཀྱི་སྐུ་ལས་ཀྱང་འོད་ཟེར་དཀར་པོ་འཕྲོས་པས་བདག་དང་
བསྒྲུབ་བྱ་ལ་ཕོག་པས་སྡིག་སྒྲིབ་སྦྱངས་པར་བསམ། ཡང་གཞན་དོན་དུ་བྱེད་ན། མདུན་བསྐྱེད་ཀྱི་མདུན་དུ་པད་ཟླའི་གདན་བསྒྲུབ་བྱ་གང་ཡིན་པ་དེ་རྒྱན་གོས་དཀར་པོས་བརྒྱན་པའི་
ལུས་ལ་མདུན་བསྐྱེད་ཀྱི་འོད་ཟེར་སྤྲོ་བསྡུས་ནད་གདོན་སྡིག་སྒྲིབ་ཐམས་ཅད་སྦྱངས་པར་བསམ་ཞིང་། གྲངས་གསོག་གི་ཚེ་རྫས་ཏིལ་ཁོ་ནས་ཨོཾ་གསུམ་མ་ཐུན་རེ་ལ་གང་འགྲོ་རེ་དབུལ་ཞིང་།
བསྙེན་སྔགས་འབུམ་ཕྲག་བཞི་སོང་བའི་ཁ་སྐོང་དུ་ཁྲི་ཕྲག་བཞི་ཁ་སྐོང་བཅས་སྔགས་ཀྱང་ལྷ་སྔགས་ཁོ་ནས་འབུལ། དེའི་རྒྱུ་མཚན་ཡང་བསྙེན་པ་ཁ་བསྐོང་བའི་སྔགས་ལྷ་རང་གི་དགོས་ཀྱི། རྫས་སྔགས་ལྷ་སྔགས་མ་ཡིན་པའི་ཕྱིར། དེའི་ཕྱག་
ལེན་རྗེ་སེམས་དཔའ་ཆེན་པོས་བདག་ཆེན་རྡོ་རྗེ་འཆང་ཆེན་པོ་ལ་ཕྱག་ལེན་དུ་གདམས་པའི་ཁའུ་བྲག་རྫོང་པའི་རྗེས་ཞུགས་ཚར་ལུགས་ཐུན་མོང་མ་ཡིན་པའི་ཕྱག་བཞེས་གཙང་མ་ཡིན་ནོ། །མཐར་ཡང་ལྷ་སྔགས་ཨོཾ་གསུམ་མ་རྫས་སྔགས་ལས་སྔགས་
སྤེལ་བ་ཚར་རེས་མགོ་དྲངས་པའི། ཨོཾ་བོ་དྷི་བྲྀཀྵ་ཡ་སྭཱ་ཧཱ། ཨོཾ་ཤིང་། ཨོཾ་ཨགྷ་ཡེ་སྭཱ་ཧཱ། མར་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱ། ཏིལ་དང་། ཨོཾ་སརྦ་སཾ་པ་དེ་སྭཱ་ཧཱ། ཟས་

མཆོག །ཨོཾ་བཛྲ་པུཥྚ་ཡེ་སྭཱ་ཧཱ། འབྲས་དང་། བཛྲ་བི་ཛཱ་ཡ་སྭཱ་ཧཱ། སོ་བ། ཨོཾ་མ་ཧཱ་བེ་ག་ཡེ་སྭཱ་ཧཱ། ནས་དང་། ༀ་མ་ཧ་བཱ་ལཱ་ཡ་སྭཱ་ཧཱ། སྲན་མ། ཨོཾ་བཛྲ་གྷསྨ་རཱ་ཡ་སྭཱ་ཧཱ། །
གྲོ་དང་། ༀ་བཛྲ་ཨཱ་ཡུ་ཥེ་སྭཱ་ཧཱ། དུམྦ། ཨོ་ཨཱ་པྲ་ཏི་ཧ་ཏ་བཛྲ་ཡེ་སྭཱ་ཧཱ། ཀུ་ཤ །ཨོཾ་མ་དཱ་ན་པཉྩ་ཨ་མྲྀ་ཏ་ཨཱཧཱུཾ། ཆང་དང་། ཨོ་བཱ་ལ་པཉྩ་ཨ་མྲྀ་ཏ་ཨཱཧཱུཾ། བ་གླང་གི་ཤ་དུམ་གྱིས་
སྔགས་རྣམས་ཚང་བར་བདུན་ཙམ་ཕུལ། སླར་ཡང་རྗེ་བཙུན་མའི་ཞལ་འཛུམ་ཞིང་ཅུང་ཟད་གདངས་པའི་ལྗགས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རཾ་དང་། དགངས་བླུགས་ཀྱི་ཁ་ལ་ཡང་
རཾ་ཡིག་གིས་མཚན་པར་གྱུར་པར་བསམས་ལ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། ཞེས་བརྗོད་ཅིང་མར་ཁུ་བླུགས་གཟར་ལན་
བདུན་གྱིས་དགངས་གཟར་བཀང་ལ་གཟར་བུ་གཉིས་ཁ་སྦྱར་ཏེ་ཐབ་ལ་གཡོན་དུ་བསྐོར་ཞིང་རྗེ་བཙུན་མའི་ཞལ་དུ་ཕུལ་བར་བསམས་ལ། ཨོཾ་ཨགྣ་ཡེ་ཨཱ་དཱི་བྱ་ཨ་བཱི་མ་ཧཱ་ཤྲཱི་ཧ་བྱ་ཀ་བྱ་བྷ་ཧ་ན་ཡེ་བདག་གིས་མཁའ་
སྤྱོད་སྒྲུབ་པའི་ནད་གདོན་སྡིག་སྒྲིབ་བར་ཆད་ཐམས་ཅད་དང་གསང་སྔགས་ཀྱི་ལྷག་ཆད་ལ་སོགས་པའི་ཉེས་པ་ཐམས་ཅད་ཤིན་ཀུ་རུ་ཡེ་སྭཱ་ཧཱ། དེ་ལྟར་གཤེགས་སྐྱེམས་མར་ཁུ་བདུན་

༄༅། །ཚན་གསུམ་ཕུལ་ནས་ཕྱག་རྒྱར་བཅས་པས། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནི་ས་པ་རི་ཝཱ་ར་ཨབྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཿཧཱུཾ། ཨོཾ་སརྦ་ཏ་ཐཱ་ག་ཏ་
བཛྲ་ཡོ་གི་ནི་ས་པ་རི་ཝཱ་ར་པཱ་དྱཾསོགས་ནས། ཤབྡ་ཨཱཿ ཧཱུྃ། ཞེས་རོལ་མོ་དང་བཅས་པས་མཆོད། ཨོཾ་བཛྲ་གྷནྡྷེ་ར་ཎི་ཏ་སོགས་ནས། ཨཱ་ཁཾ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་
བཛྲ་ཡོ་གི་ནི་ས་པ་རི་ཝཱ་ར་ཨོཾ་ཨཱཧཱུཾ། ནང་མཆོད་ཕུལ། རྡོ་རྗེ་དྲིལ་བུ་འཛིན་པས། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོར་སྒྱུར། །ཡེ་ཤེས་ལྔ་དང་སྐུ་
གསུམ་བརྙེས། །འགྲོ་བ་སྐྱོབས་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །འཇིག་རྟེན་བྱ་བ་རབ་འཇུག་མ། །
དེ་སྙེད་རྣམས་ལ་ཕྱག་འཚལ་ལོ། །དེ་ནས་གཏོར་མ་རྣམས་ནང་མཆོད་ཆུ་ཆང་གིས་སྦྱངས་ལ། སུམྦྷས་བསང་། སྭ་བྷས་སྦྱངས། སྟོང་པའི་ངང་ལས་བྱུང་བའི་ཨ་ལས་ཐོད་པ་ཡངས་
ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱཿཧཱུྃ་ཧ་ཧོ་ཧྲཱི༔ ཞེས་པ་ཕྱག་

རྒྱ་དང་བཅས་པས་ལན་གསུམ་བརྗོད་ཅིང་བྱིན་གྱིས་བརླབས་ལ། ཕཻ། ཞེས་བརྗོད་པས་རང་གི་སྙིང་ཁ་ནས་འོད་ཟེར་འཕྲོས་པས་འོག་མིན་གྱི་གནས་ནས་རྗེ་བཙུན་རྡོ་རྗེ་རྣལ་འབྱོར་མ་ལ་སངས་
རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་ཆོས་སྐྱོང་བ་དང་འཇིག་རྟེན་སྐྱོང་བའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛ༔ ཞེས་སྤྱན་དྲངས།
པད་ཀོར་སྔོན་དུ་འགྲོ་བའི་རྡོ་རྗེ་ཐལ་མོ་ཁ་གྱེན་དུ་ཕྱེ་བའི་མཐར་སེ་གོལ་གཏོགས་པ་དང་བཅས་པ་བྱ་ཞིང་། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝཎྞ་ནཱི་ཡེ། བཛྲ་བཻ་རོ་ཙ་ནི་ཡེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་
ཧཱ༑ ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱ་དྱ་ནུཏྤནྣ་ཏྭཱཏ་ཨོཾ་ཨཱཿཧཱུྃ་ཕཊ་སྭཱ་ཧཱ། ཞེས་ལན་གསུམ་མམ་ལྔའམ་བདུན་གྱིས་ཕུལ། ༀ་བཛྲ་ཨབྷཾ་ཨཱཧཱུྃ། སོགས་ནས། ཤབྡ་ཨཱཿཧཱུྃ་གིས་ཕྱི་མཆོད་ཕུལ།
ཨོཾ་བཛྲ་ཨ་རལླི་ཧོ། ཨོཾ་ཨཱཧཱུྂ། རྗེ་བཙུན་རྡོ་རྗེ་རྣལ་འབྱོར་མ་དཔའ་བོ་དང་མཁའ་འགྲོའི་ལྷ་ཚོགས་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་ནང་མཆོད་གཏོར།
བསྟོད་པ་ནི་ཌཱ་མ་རུའི་མགོ་འདྲེན་གྱིས་རོལ་ཆེན་བྱ་ཞིང་། དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབས་

༄༅། །ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང་། །འཇིག་རྟེན་བྱ་བ་རབ་འཇུག་ན། །དེ་སྙེད་རྣམས་ལ་ཕྱག་
འཚལ་ལོ། །ཞེས་པས་བསྟོད་ལ། འཆི་ཚེ་མགོན་དང་དཔའ་བོ་མ་ཚོགས་ཀྱིས། །མེ་ཏོག་གདུགས་དང་རྒྱལ་མཚན་ཐོགས་ནས་སུ། །རོལ་མོ་གླུ་དབྱངས་སྒྲ་སྙན་སོགས་
མཆོད་པའི། །མཁའ་ལ་སྤྱོད་པའི་གནས་སུ་འཁྲིད་པར་ཤོག །དེ་ནས་མཁའ་འགྲོ་སྤྱི་གཏོར་ནི། ཐོ་ཞེས་དང་། ཨོཾ་བཛྲ་ཨ་རལླི་ཧོ༔ ཛཧཱུྃ་བཾ་ཧོ༔ བཛྲ་ཌཱ་ཀི་ནི་ས་མ་ཡ་སྟྭཾ་དྲི་
བྱ་ཧོ༔ ཞེས་བརྗོད། རང་གི་སྙིང་གའི་ས་བོན་གྱི་འོད་ཟེར་གྱིས་འཛམ་བུའི་གླིང་ན་གདོད་ནས་གྲུབ་པའི་དུར་ཁྲོད་བརྒྱད་མདུན་གྱི་ནམ་མཁར་བྱོན་པར་བསམས་ལ། དེ་རྣམས་ལ་
གཏོར་མ་ཕུལ་བར་བསམ་ལ། ཐལ་མོ་ཁ་གྱེན་དུ་ཕྱེ་ལ། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྟ། རཀྵ་ས་བྷཱུ་ཏ། པྲེ་ཏ། པི་ཤཱ་ཙ་ཨུན་ད། ཨ་པསྨཱ་ར། ཌཱ་ཀ་ཌཱ་ཀི་ནྱ་ད་ཡཿ ཨི་
མཾ་བ་ལིཾ་གྲྀཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷཾ། མེ་པྲ་ཡཙྪནྟུ། ཡ་ཐེ་ཐཾ། ཡ་ཐེ། བྷུཉྫ་ཐ། ཛི་གྷ་ཐ། པི་པ་ཐ། མཱ་ཏི་ཀྲ་མ་ཐ། མ་མ་སརྦ་

ཀརྻཾ། སཏྶུ་ཁ་བི་ཤུདྡྷ་ཡེ། ས་ཧཱ་ཡི་ཀཱ་བྷ་ཝནྟུ་ཧུཾ་ཧཱུྃ་ཕཊ་ཕཊ་སྭཱ་ཧཱ། ཞེས་ལན་གསུམ་གྱིས་ཕུལ། ༀ་བཛྲ་ཨརྒྷཾ་སྭཱ་ཧཱ། ཨོཾ་བཛྲ་པཱ་དྱཾ་སྭཱ་ཧཱ། ཨོཾ་བཛྲ་པུཤྤེཨཱཿཧཱུྃ། སོགས་།
ནས་ཤབྡ་ཨཱཿཧཱུྂ་གིས་མཆོད། ནང་མཆོད་ཕུལ་ཏེ། ཨོཾ་ཨཱཧཱུྃ། སངས་རྒྱས་མཁའ་འགྲོ། རྡོ་རྗེ་མཁའ་འགྲོ། རིན་ཆེན་མཁའ་འགྲོ། པདྨ་མཁའ་འགྲོ། སྣ་ཚོགས་མཁའ་
འགྲོ་ལ་སོགས་པ་གནས་གསུམ་གྱི་དཔའ་བོ་དང་མཁའ་འགྲོ་མ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། །ཞེས་བརྗོད། དྲིལ་བུ་ཆིག་བརྡུང་བྱ་ཞིང་། ལྷ་ཡི་ཚོགས་
རྣམས་མ་ལུས་དང་། །ཀླུ་ཡི་ཚོགས་རྣམས་མ་ལུས་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི་ཚོགས་རྣམས་མ་ལུས་དང་། །འབྱུང་པོའི་ཚོགས་
རྣམས་མ་ལུས་དང་། །ཡི་དྭགས་ཚོགས་རྣམས་མ་ལུས་དང་། །ཤ་ཟའི་ཚོགས་རྣམས་མ་ལུས་དང་། །སྨྱོ་བྱེད་ཚོགས་རྣམས་མ་ལུས་དང་། །རྗེད་བྱེད་ཚོགས་རྣམས་མ་
ལུས་དང་། །མཁའ་འགྲོའི་ཚོགས་རྣམས་མ་ལུས་དང་། །མ་མོའི་ཚོགས་རྣམས་མ་ལུས་དང་། །དེ་ལ་སོགས་ཏེ་འབྱུང་པོའི་ཚོགས། །མ་ལུས་པར་ནི་ཐམས་ཅད་དག ། །

༄༅། །འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་བཞེས་པ་རྣམས། །
དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཚོགས་རྣམས་འཇོམས། རྣལ་
འབྱོར་ལས་ལ་འབྲས་བུ་སྟེར་མཛད་ཅིང་། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་བསྟོད། །སྡེ་བརྒྱད་
བཙུན་མོ་སྲས་དང་གཡོག་བཅས་ཀྱིས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང ང་ཕྱུག་དང་། །
དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་
གྱིས་བདག་ལ་སྲུང་། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་

དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་ཐམས་ཅད་
འབྱུང་བ་ཡི། །ཡིད་ལ་འདོད་པ་ཀུན་འགྲུབ་ཤོག །ཅེས་ཕྲིན་ལས་བཅོལ། རྗེ་བཙུན་རྡོ་རྗེ་རྣལ་འབྱོར་མས་བདག་དང་སེམས་ཅན་ཐམས་ཅད་དག་པ་མཁའ་སྤྱོད་དུ་འཁྲིད་པར་
མཛད་དུ་གསོལ། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་བཏབ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། ཧེ་
རུ་ཏྭེ་ནོ་པ་ཏིཥྛ། དྲི་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲི་ཡཀུ་རུ་ཧཱུྃ་ཧ་ཧ་ཧ་
ཧ་ཧོ༔ བྷ་ག་ཝཱན་བཛྲ་ཧེ་རུ་མཱ་མེ་མུཉྩ་ཧེ་རུ་ཀོ་བྷ་ཝ་མ་ཧཱ་ས་མ་ཡ་སཏྭ་ཨཱཧཱུྃ་ཕཊ། ལན་གསུམ་བརྗོད། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །
བགྱིས་པ་དང་ནི་བགྱིད་སྩལ་པ། །དེ་ཀུན་མགོན་པོས་བཟོད་པར་གསོལ། །བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། །

༄༅། །བྱིང་བ་དང་རྒོད་པའི་དབང་དུ་གྱུར་པ་ཐམས་ཅད་དང༌། །ཆོ་ག་ལྷག་པ་དང་ཆད་པར་གྱུར་པ་དང་། མཆོད་པའི་ཡོ་བྱད་མ་འབྱོར་པ་དང་ཉམས་པ་དང༌། །
དཀྱིལ་འཁོར་སྒྲུབ་པ་ལ་སྐྱོན་དུ་གྱུར་པ་གང་ཡིན་པ་དེ་ཐམས་ཅད་བཟོད་པར་མཛད་དེ་ལྷག་ཆད་ཁ་བསྐོང་བར་མཛད་དུ་གསོལ། ཞེས་ལྷག་ཆད་ཁ་བསྐང། ཨོ་ཁྱེད་ཀྱིས་སེམས་
ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །བཛྲ་མུཿ
མདུན་བསྐྱེད་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། ཞེས་ལག་པ་གཡོན་པའི་མཐེབ་སྲིན་གྱིས་སེ་གོལ་ཁ་ཕྱིར་སྟན་ཐོག་དེ་ནས་གཡོན་པའི་མཐེབ་སྲིན་གྱིས་ཐབ་དབུས་ནས་ཐལ་བ་ཅུང་ཟད་བླངས་ལ་གནས་
གསུམ་དུ་བྱུགས་ཤིང་། དམ་ཚིག་པ་བདག་ལ་ཛཿཧཱུྃ་བཾ་ཧོ༔གཉིས་སུ་མེད་པར་ཐིམ་པར་གྱུར། བདག་ཉིད་རྡོ་རྗེ་རྣལ་འབྱོར་མའི་སྐུར་གསལ་བའི་གནས་རྣམས་སུ་ཟླ་བའི་དཀྱིལ་
འཁོར་གྱི་སྟེང་དུ། ལྟེ་བར་ཨོཾ་བོ་དམར་མོ་རྡོ་རྗེ་ཕག་མོ། སྙིང་གར་ཧྃ་ཡཾ་སྔོན་མོ་གཤིན་རྗེ་མ། ཁར་ཧྲི་མོ་དཀར་མོ་རྨོངས་བྱེད་མ། དཔྲལ་བར་ཧྲེ་ཧྲིཾ་སེར་མོ་སྐྱོད་

བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀའི་ངོ་བོར་གྱུར། ཨོཾ་བྃ་ཧྃ་ཡྃ་ཧྲི་མཾ་ཧྲི་ཧཱུྃ་ཧཱུྃ་ཕཊ་ཕཊ། ཞེས་གོ་ཆའི་སྔགས་
རྐྱང་པ་ཚར་གསུམ་བརྗོད་ཅིང་གསལ་གཏབ། ཡང་མར་བླུག་གཟར་གང་འབུལ་ཞིང་། ཨོཾ་ཨགྣཡེ་ཛྭ་ལ་རཾ། ཞེས་བརྗོད་པས། མེ་ལྷ་འབར་བའི་རྣམ་པ་ལས་རང་གཟུགས་སུ་བྱོན་པར་གྱུར་པར་བསམ།
མེ་ལྷའི་ཞལ་ཅུང་ཟད་གདངས་པའི་ལྕེ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་རྃ་དང་། དགང་བླུགས་ཀྱི་ཁ་ལ་རཾ་གྱིས་མཚན་པར་གྱུར་བསམས། ཨོཾ་ཨགྣ་ཡེ་སྭཱ་ཧཱ། ཞེས་བརྗོད་ཅིང་མར་
བླུགས་གཟར་བདུན་གྱིས་དགང་གཟར་བཀང་ལ་གཟར་བུ་གཉིས་ཁ་སྦྱར་ཏེ་ཐབ་ལ་གཡོན་དུ་བསྐོར་ཞིང་མེ་ལྷའི་ཞལ་དུ་ཕུལ་བར་བསམས་ལ། ཨོཾ་ཨག་ཡེ་ཨ་དཱི་བྱ་དཱི་བྱ། ཨ་བི་མ་ཧཱ་ཤྲཱི་ཧ་བྱ་ཀ་བྱ་བྷ་ཧ་ན་ཡེ་བདག་གིས་
མཁའ་སྤྱོད་སྒྲུབ་པའི་ནད་གདོན་སྡིག་སྒྲིབ་བར་ཆད་གསང་སྔགས་ལྷག་ཆད་ལ་སོགས་པའི་ཉེས་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། དེ་ལྟར་གཞི་ནས་སྐྱེམས་མར་བདུན་ཚན་གསུམ་ཕུལ་ནས་བསྲེག་རྫས་
ལྷག་མ་རྣམས། ཨོཾ་ཨགྣ་ཡེ་བོ་དྷི་བྲྀཀྵ་ཡེ་བདག་གི་ནད་གདོན་སྡིག་སྒྲིབ་བར་ཆད་ཐམས་ཅད་གསང་སྔགས་ལྷག་ཆད་ཀྱི་ཉེས་པ་ཐམས་ཅད་ཤིནྟི་ཀུ་རུ་སྭཱ་ཧཱ། ཞེས་དང་། ཨོཾ་ཨགྣ་ཡེ་ལྷ་

༄༅། །སྔགས་༑ བོ་དྷི་བྲྀཀྵ་ཡེ་སོགས་རྫས་སྔགས། བདག་གི་སྡིག་སྒྲིབ་སོགས་ལས་སྔགས་ཚར་གཅིག་གི་སྣ་དྲངས། གཞན་རྫས་སྔགས་རྐྱང་པ་གྲངས་བདུན་དང་བཅུ་གཅིག་སོགས་ཅི་རིགས་ཕུལ་ཏེ། རྫས་
སྔགས༑ ཨོཾ་བོ་དྷི་བྲྀཀྵཱ་ཡེ་སྭཱ་ཧཱ། ཡམ་ཤིང་། ཨོཾ་ཨགྣ་ཡེ་སྭཱ་ཧཱ། མར་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱ། ཏིལ་དང་། ཨོཾ་སརྦ་སཾ་པ་དེ་སྭཱ་ཧཱ། ཟས་མཆོག །ཨོཾ་བཛྲ་པུཥྚ་
སྭཱ་ཧཱ། འབྲས་དང་། ཨོཾ་བཛྲ་བཱི་ཛཱ་ཡེ་སྭཱ་ཧཱ། སོ་བ། ཨོཾ་མ་ཧཱ་བེ་ག་ཡེ་སྭཱ་ཧཱ། ནས། ཨོཾ་མ་ཧཱ་བ་ལཱ་ཡེ་སྭཱ་ཧཱ། སྲན་མ། ཨོཾ་བཛྲ་གྷསྨ་རཱ་ཡ་སྭཱ་ཧཱ། གྲོ། ཨོཾ་བཛྲ་ཨུ་ཡུར་ཥེ་
སྭཱ་ཧཱ། དུརྺ། ཨོ་ཨཱ་པྲ་ཏི་ཧ་ཏ་བཛྲ་ཡེ་སྭཱ་ཧཱ། ཀུ་ཤ །ཨོཾ་མ་ད་ན་པཉྩ་ཨ་མྲྀ་ཏ་ཨཱཧཱུཾ། ཆང་དང་། ཨོ་བཱ་ལ་པཉྩ་ཨཱ་མྲྀ་ཏ་ཨཱཧཱུཾ། བ་གླང་གི་ཤ་དུམ་གྱི་སྔགས་སོ། ཨོཾ་ཨགྣ་ཡེ་ས་པ་
རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་པ་ཙཾ༴ ཨོཾ་ཨགྣ་ཡེ་ས་པ་རི་ཝཱ་ར་པུཥྤེ་པྲ༴ ཨོཾ་ཨགྣ་ཡེ་ས་པ་རི་ཝཱ་ར་དྷུ་པེ་པྲ༴ ཨོཾ་ཨགྣ་ཡེ་ས་པ་རི་ཝཱ་ར་ཨ་ལོ་
ཀེ་པྲ༴ ཨོཾ་ཨགྣ་ཡེ་ས་པ་རི་ཝཱ་ར་གནྡྷེ་པྲ༴ ཨོཾ་ཨགྷ་ཡེ་ས་པ་རི་ཝཱ་ར་ནེ་ཝི་དྱེ་པྲ༴ ཨོཾ་ཨགྣ་ཡེ་ས་པ་རི་ཝཱ་ར་ཤབྡ་པྲ་ཏིཙྪ་ཡེ་སྭཱ་ཧཱ། ཞེས་ཕྱི་མཆོད་ཕུལ། ཨོཾ་ཨགྣ་ཡེ་ས་པ་

རི་ཝཱ་ར་ཨོཾ་ཨཱཧཱུཾ། གིས་ནང་མཆོད་ཕུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གི་ཉོན་མོངས་
ཐམས་ཅད་བསྲེག །འཛིན་བྱེད་མེ་ལྷ་ཉིད་ལ་རྣམ་པར་བསྟོད། །ཅེས་པས་བསྟོད། གཏོར་མ་སྔར་བྱིན་གྱིས་རླབས་པ་དེ་ཉིད་དྲན་པས། ཨོཾ་ཨཱཧཱུཾ། ལན་གསུམ། ཨོཾ་ཨགྣ་ཡེ་ས་པ་རི་ཝཱ་ར་
ན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེབྷྱཿསརྦ་ཐཱ་ཁཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲྀ་ཧྞེ་དཾ་བ་ལིཾ་ཏ་ཡེ་སྭཱ་ཧཱ། ཞེས་ལན་ལྔའམ་གསུམ་གྱི་ཕུལ། ཨོཾ་ཨགྣ་ཡེ་ས་པ་རི་ཝཱ་ར་ཨརྒྱུ།
པཱ་ཏྱཾ། པཱཥྤེ། དྷུ་པེ། ཨ་ལོ་ཀེ །གནྡྷེ། ནེ་ཝེ་དྱེ། ཤབྟ་པྲ་ཏིཙྪ་ཡེ་སྭཱ་ཧཱ། ཞེས་ཕྱི་མཆོད་ཕུལ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨཱཿཧཱུྃ་གིས་ནང་མཆོད་ཕུལ། མེ་དེ་བསྲེག་
བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག །ཤར་ལྷོ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མེ་ལྷའི་རྒྱལ་པོ་འཁོར་བཅས་
རྣམས༑ །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་

༄༅། །བཟང་༑ །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡིས། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱི་བདག་ལ་།
སྲུངས༑ །དངོས་གྲུབ་ཀུན་གྱི་སྡོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་
ངན༑ །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང༌། །བདེ་ལེགས་ཐམས་ཅད་འབྱུང་བ་ཡི། །
ཡིད་ལ་འདོད་པ་ཀུན་འགྲུབ་ཤོག །ཅེས་ཕྲིན་ལས་བཅོལ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ་མ་ནུ་པཱ་ལ་ཡ། བཛྲ་ཧེ་རུ་ཀ་ཏེ་ནོ་པ་ཏིཥྛ་ཌི་ཌྷོ་མེ་བྷ་ཝ། སུ་ཏོཥྤོམེ་བྷ་ཝ། ཨ་ནུ་
རཀྟོ་མེ་བྷ་ཝ་སུ་པོཥྤོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲཱ་ཡཀུ་རུ་ཧཱུྃ་ཧ་ཧ་ཧ་ཧ་ཧོ། བྷ་ག་ཝན་བཛྲ་ཧེ་རུ་ཀ་མཱ་མེ་མུཉྩ། བཛྲ་ཧེ་རུ་ཀོ་བྷ་ཝ་མ་
ཧཱ་མ་ཡ་སཏྭཨཱ་ཧཱུཾ་ཕཊ། ལན་གསུམ་བརྗོད་ཅིང་། མ་འབྱོར་པ་དང་ཉམས་པ་སོགས་ཀྱིས་ནོང་པ་བཟོད་པར་གསོལ། བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་

གསལ་བ་དང་། བྱིང་བ་དང་རྒོད་པའི་དབང་དུ་གྱུར་པ་ཐམས་ཅད་དང་། ཆོ་ག་ལྷག་པ་དང་ཆད་པར་གྱུར་པ་དང་། མཆོད་པའི་ཡོ་བྱད་མ་འབྱོར་པ་དང་ཉམས་པ་དང་།
དཀྱིལ་འཁོར་སྒྲུབ་པ་ལ་སྐྱོན་དུ་གྱུར་པ་གང་ཡིན་པ་དེ་དག་ཐམས་ཅད་བཟོད་པར་མཛད་དེ་ལྷག་ཆད་ཁ་བསྐོང་བར་མཛད་དུ་གསོལ། ཞེས་ལྷག་ཆད་ཁ་སྐོང་། མེ་ལྷ་སྤྱན་འདྲེན་པའི་ཕྱག་
རྒྱ་ཕྱིར་བསྐྱེད་ཅིང་། ཨོ་བདག་གི་དོན་དང་གཞན་གྱི་དོན། །སྒྲུབ་ཀྱི་བཞུད་ཅིག་བྱིན་ཟ་ཁྱོད། །ཇི་བཞིན་དུས་སུ་སྦྱར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབ།
ཨོཾ་ཨགྷ་ཡེ་བཛྲ་མུ༔ ཡེ་ཤེས་པ་གཤེགས། ཐལ་བ་སྔར་བཞིན་བླངས་ལ། དམ་ཚིག་པ་རང་ལ་ཛ༔ཧཱུྂ་བྃ་ཧོ༔གཉིས་སུ་མེད་པ་ཐིམ། རང་གི་དཔྲལ་བར་ཨོཾ། མགྲིན་པར་ཨཱ།
ཐུགས་ཀར་ཧཱུཾ་གིས་མཚན་པར་གྱུར། ཞེས་བརྗོད་ཅིང་གནས་གསུམ་བསྲུང་། ཨོཾ་བཾ་ཧཾ་ཡཾ། ཧྲི་མཾ། ཧྲ་ཧཱུཾ། ཧཱུཾ་ཧཱུཾ། ཕཊ་ཕཊ། ཞེས་བརྗོད་ཅིང་། བསྲུང་འཁོར་གསལ་བཏབ་ལ། ཨོཾ་
སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོ་གྲྀཧྞ་གྲྀཧྞ་ཧུྃ་ཧཱུཾ་ཕཊ། ཨོ་གྲྀཧྞ་པཱ་ཡ་གྲྀཧྞ་པཱ་ཡ་ཧུ་ཧཱུྃ་ཕཊ། ཨོཾ་ཨ་ན་ཡ་ཧོ་བྷ་ག་ཝན་བཛྲ་རཱ་ཛ་ཧཱུྃ་ཧཱུྃ་ཕཊ། ཞེས་སྔགས་ཚར་གསུམ་དང་ཕྱག་རྒྱ་དང་།

༄༅། །བཅས་པ་ཕྱོགས་གཡོན་སྐོར་མཚམས་གཡས་སྐོར་གྱིས་བསྲུང་བར་བྱ། ལས་བསགས་པ་དོན་དང་ལྡན་པའི་གྱིར་བསྔོ་བ་སྨོན་ལམ་མཁའ་སྤྱོད་ཞལ་བཟང་བལྟ་བའི་བར་རྒྱུན་གྱི་ཉམས་ལེན་བཞིན་དང་། ཕུན་ཚོགས་
དགེ་ལེགས་ཀུན་གྱི་དཔལ་མངའ་བ། །སོགས་བཀྲ་ཤིས་བརྗོད། མེ་ཏོག་གི་ཆར་བབ། སྦྱིན་སྲེག་ཉི་མ་སྤྲེལ་ནས་བྱེད་ན་ཐལ་བ་དཀྲུག་བརྡལ་དུ་མ་སོང་བའི་སྔར་གྱི་ཐལ་བ་དེ་ནན་པ་བྱས་པའི་ཁར་ལྕི་པ་བརྩིགས་ཏེ་ཆོ་ག་
རྣམས་ནི་གོང་ཇི་ལྟ་བ་མཛད། གྲོལ་བའི་ཉིན་ཚོགས་འཁོར་མཛད་པའི་ཚོགས་རྫས་རྣམས་ཕྱག་ལེན་བཞིན་བཤམས་ནས་འཇིགས་རྟེན་ལས་འདས་པའི་མེའི་གཏོར་མ་འབུམ་ཚར་མ་ཐག་གཏོར་མ་བྱིན་གྱིས་བརླབས་ལྟར་བྱིན་གྱིས་རླབས་ནས་སྔགས་
འབུལ་ཡན་དཀྱུས་བཞིན་མཛད། དམ་ཚིག་སྤེལ་བ་དང་། ཚོགས་ལ་ལོངས་སྤྱོད་པ་ནི་འཇིག་རྟེན་པའི་མེ་ལྷའི་དམ་ཚིག་པ་རང་ལ་བསྡུས་ནས་གནས་གསུམ་བསྲུང་ག་ཆའི་ལྷ་སྔགས་དང་བསྲུང་སྔགས་བརྗོད་པ་ཡན་གྲུབ་ནས་མཛད། ཚོགས་
ལྷག་ནས་བཀྲ་ཤིས་ཀྱི་བར་རྗེས་ཆོག་མ་གཏོགས་ཚེས་བཅུའི་མཆོད་པ་ལྟར་མཛད་པས་འགྲུབ་ཅིང་།ཐལ་ཤུལ་ཆུ་དང་འོ་མས་བཀྲུ་ཞིང་ཐལ་བ་རྣམས་མི་ཕྱུག་མང་པོས་འཐུང་བའི་ཆུ་བོའམ། རི་མཐོན་པོའི་རྩེར་གདན་དྲངས་པར་བྱའོ། །
དེ་ལྟར་རྗེ་བཙུན་རྡོ་རྗེ་རྣལ་འབྱོར་མའི་སྦྱིན་སྲེག་གི་ཡི་གེ་རྗེ་ས་ཆེན་ཡབ་སྲས་སོགས་ཀྱིས་མཛད་པའི་ཡིག་རྙིང་དང་། ཀུན་མཁྱེན་གོ་བོ་རིན་པོ་ཆེས་མཛད་པ་དང་། གཙོ་བོར་རྗེ་སངས་རྒྱས་དཔལ་བཟང་པོས་མཛད་པའི་ཡི་གེར་གཞིར་བཞག་དེར་

མི་གསལ་བ་རྣམས་བདེ་ཀྱེའི་ཞི་བའི་སྦྱིན་བསྲེག་ནས་ཁ་འགེངས་པར་གསུངས་པ་བཞིན་ཁ་བསྐང་བླ་མ་ཡབ་སྲས་ཀྱི་གསུངས་རྒྱུན་བཞིན་དང་ཕྱག་ལེན་གྱིས་རིམ་པ་གོ་བདེ་བར་བྱས། དོན་ལ་རང་བཟོའི་དྲི་མས་མ་གོས་པར་སྦྱར་བ་འདི་ནི་ཚུལ་འདི་
ལ་མོས་པའི་དོན་གཉེར་ཅན་གྱིས་བསྐུལ་བའི་ངོར། རྒྱལ་ཁམས་ཀྱི་བྱ་བྲལ་བ་དབང་ཕྱུག་རབ་བརྟན་གྱིས་ཡུལ་དབུས་ཀྱི་སྨན་ལྗོངས། རྡོ་རྗེ་འཆང་ཚར་པ་ཆོས་རྗེའི་སྲས་ཀྱི་མཐུ་བོ་རྗེ་བཙུན་ཉིད་ཀྱིས་རིང་ནས་བསྐྱངས་པའི་གཉན་སྟོན་མཆོག་གི་
སྤྲུལ་པའི་ཟློས་གར་རྒྱལ་དབང་ཐམས་ཅད་མཁྱེན་པ་གཞོན་ནུ་བློ་གྲོས་ཀྱི་ཞལ་སྔ་ནས་ཀྱིས་འདེབས་པར་མཛད་པའི་བཀྲ་ཤིས་དང་དགེ་མཚན་དུ་མས་ཕྱུག་པའི་ཆོས་སྡེ། སྙན་བརྒྱུད་ཟབ་མོའི་ཆོས་སྒྲ་རྒྱུན་མི་ཆད་པར་སྒྲོགས་པའི་གནས། རྗེ་བཙུན་
དེ་ཉིད་ཀྱིས་བྱིན་གྱིས་བརླབས་ཤིང་གདན་ཆགས་པའི་གཟིམ་ཆུང་ཉིད་དུ་སྦྱར་བའོ། །འདིས་ཀྱང་སློབ་བཤད་ཟབ་མོའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་གནས་པར་གྱུར་ཅིག །ཅེས་པའི་བཀའ་རྩོམ་ཇི་ལྟ་བར་ལས་དང་པོ་པ་རྣམས་
འཇུག་པ་བདེ་ཞིང་ཆོ་ག་མི་འཁྲུག་པ་དང༌། དཔེ་མང་དུ་འཚོལ་མི་དགོས་པར་ཕན་ཁྱད་ཀྱི་ལྷག་བསམ་དང༌། ཁྱད་པར་གཙང་སྟོད་སྨན་ཐང་གི་ལྕམ་ཡུམ་བློ་གསལ་ཀུན་དགའ་ཆོས་ཀྱི་སྒྲོན་མས་མཁའ་སྤྱོད་ལྗགས་བསྙེན་སྐབས་སྦྱིན་སྲེག་གནང་དུས་
ཀྱི་གཟིགས་དཔེར་བཀླག་ཆོག་ནག་པོ་འགྲོ་ཤེས་ཁོ་ནར་བཀོད་པ་འདི་ནི། དུས་གསུམ་རྒྱལ་བའི་སྤྱི་གཟུགས་རྨོར་ཆེན་རྡོ་རྗེ་འཆང་ཆེན་པོའི་ཞབས་རྡུལ་སྤྱི་བོར་མཆོད་པའི་བཀའ་འབངས་ལྷ་རིགས་འཞྭའི་རིགས་ཀྱི་སློབ་བཤད་འཛིན་པ་ངག་དབང་

༄།ཀུན་དགའ་ལེགས་པའི་འབྱུང་གནས་གྱིས་མདར་སྟོད་གྲོང་ཆེན་རྡོ་རྗེའི་ཕོ་བྲང་དུ་བསྒྲིགས་པའི་ཡི་གེ་པ་ནི་རིག་པ་འཛིན་པ་རྣམ་རྒྱལ་འགྱུར་མེད་ཀྱིས་དད་བརྩོན་སྤྲོ་བའི་སྒོ་ནས་ལེགས་པར་གྲུབ་པའོ། །དགེའོ། སརྦ་མངྒ་ལཾ།

༄༅། །རྡོ་རྗེ་རྣལ་འབྱོར་མའི་སྒོ་ནས་གཤིན་པོ་རྗེས་སུ་འཛིན་པའི་ཆོ་ག་ཐར་ལམ་འདྲེན་པའི་
ལྕགས་ཀྱུ་ཞེས་བྱ་བ་བཞུགས་སོ།།

༄༅། །ཨོཾ་སྭསྟི། བླ་མ་མཆོག་དང་དབྱེར་མེད་ལྷག་པའི་ལྷར། །གུས་པས་བཏུད་ནས་ལྔ་པའི་ལམ་བགྲོད་པའི། །ལུས་ཅན་མ་
ལུས་ཐར་ལམ་བགྲོད་པའི་ཐབས། །ལྷོ་སྒོའི་ཆོ་གའི་ལག་ལེན་བཤད་ཀྱིས་ཉོན། །འདིར་རྗེ་བཙུན་རྡོ་རྗེ་རྣལ་འབྱོར་མའི་ཆོ་ག་དང་རྗེས་སུ་འབྲེལ་བར་གཤིན་པོ་
རྗེས་འཛིན་བྱ་བའི་ཚུལ་ལ། སྤྱིར་རྗེ་བཙུན་མ་འདི་ཉིད་ཀྱི་སིནྡྷུ་རའི་དཀྱིལ་འཁོར་དུ་གཤིན་པོ་དབང་བསྐུར་བ་སོགས་མི་རུང་མོད་ཀྱང་། ལྷོ་སྒོ་བྱ་བར་འགལ་བ་མེད་ཅིང་ཕན་ཐོགས་ཆེན་པོ་འབྱུང་བས།
དེ་ཇི་ལྟར་བྱ་བའི་ཚུལ་ལ། སིན་དཀྱིལ་གྱི་ལྷོ་ཕྱོགས་སུ་རས་དཀར་ལ་པདྨ་འདབ་བརྒྱད་བྲིས་པའི་ལྟེ་བར་འཁོར་ལོ་སྔོན་པོ་རྩིབས་བརྒྱད་པ། དེའི་ལྟེ་བར་ནྲྀ་བྲིས་པའམ། ཡང་ན་དེའི་སྟེང་དུ་གཤིན་

༄༅། །པོའི་གཟུགས་བརྙན་རྫུས་སྐྱེས་ཀྱི་ཚུལ་ཐལ་མོ་སྦྱར་བ་སྤྱི་བོར་གདུགས། གཡས་གཡོན་དུ་དར་དཔྱངས་གདན་པདྨ་ཡུ་བ་དང་བཅས་པ་སྟེ། བྲི་མ་ཐུབ་ན་ཧྲི་དང་འོག་ཏུ་ཚེ་འདས་ཀྱི་
མིང་བྲི། ཡང་ན་རུས་པའམ། གོས་དྲི་མ་ཅན་བཞག་ཀྱང་རུང་། ཁ་ཅིག་ཚེ་འདས་ཀྱི་གཟུགས་བྲི་བ་རྙིང་མའི་ལུགས་ཡིན་ཞེས་སྨྲ་བ་དང་། ཡང་ཁ་ཅིག་ཤོག་བུར་འཁོར་ལོ་རྩིབས་བརྒྱད་བྲིས་པའི་
དབུས་སུ་ནྲྀ་བྲིས་པའང་མཐོང་སྟེ། དང་པོ་ནི། ངན་སོང་སྦྱོང་རྒྱུད་ལས། གང་གཟུགས་བརྙན་ལ་ཡང་དབང་བསྐུར་བར་བྱོས་ཤིག །ཅེས་གསལ་བར་གསུངས་པ་མ་མཐོང་བ་ཟད་ཅིང་། ཕྱི་མས་
ནི་གདན་དང་རྟེན་གྱི་ཁྱད་པར་མ་ཕྱེད་པར་གྱ་ཚོམ་དུ་སྤྱོད་པའོ། །དེའི་མདུན་དུ་ཞི་དྲག་གི་སྦྱངས་ཆས་གཏོར་མ་གསུམ། ཏིང་ལོ་གསུམ། ཆང་བུ་གསུམ་རྣམས་དང་། བཟླས་པའི་སྐབས་སུ་བྱེ་

མའམ་ཡུངས་ཀར་ལ་སྔགས་ཀྱི་ནུས་པ་བསྟིམ་པ། གུ་གུལ་དང་བཅས་པ་བཤམས། ཆོ་གའི་བདག་འཇུག །ཆ་ཡིས་ཀྱང་ནི་སྤྱད་དུ་གསོལ། བར་བརྗོད་ནས། དམིགས་རྟེན་བུམ་ཆུས་སྦྱངས། གཏོར་མ་རྣམས་ལའང་ཆུ་གཙང་གིས་བྲན།
དཔོན་སློབ་རྣམས་ཀྱིས་དམིགས་པ་མ་ཡེངས་པའི་སྒོ་ནས། ཨོཾ་སུམྦྷ་ནི་སམྦྷ་ཧཱུྃ་ཧཱུྃ་ཕཊ། ཨོ་གྲི་ཧྥ་གྲོ་དྷ་ཧཱུྃ་ཧཱུྃ་ཕཊ། ཨོཾ་ཧྲི་ཧྥ་པ་ཡ་གྲི་ཧྥ་པ་ཡ་ཧུ་ཧཱུྃ་ཕཊ། ཨོཾ་ཨཱ་ན་ཡ་ཧོ་བ་ག་ཝ་ན་བིརཱུ་རཱ་ཛ་ཧཱུྃ་ཧཱུྃ་
ཕཊ༑ ཀྱིས་བསངས། སྭ་བྷ་ཝས་སྦྱངས། སྟོང་པའི་ངང་ལས་དཀྱིལ་འཁོར་གྱི་ལྷོ་ཕྱོགས་སུ་སྦྱོང་སྟེགས་པདྨ་དཀར་པོ་འདབ་མ་བརྒྱད་པ་ཁྲུ་གང་པ། དེའི་དབུས་སུ་འཁོར་ལོ་སྔོན་པོ་
རྩིབས་བརྒྱད་པའི་ལྟེ་བར་ཧཱུྃ་ཡོངས་སུ་གྱུར་པ་ལས་འཇིག་རྟེན་འདི་ནས་ཕ་རོལ་ཏུ་ཚེ་ལས་འདས་པ། ་ཆེ་གེ་ཚེ་འདས་ཀྱི་མིང་དངོས་སུ་སྨོས་དགོས་ཏེ། རྒྱུད་ལས། དེ་ཡི་མིང་ནས་སྨོས་ནས་ཀྱང་། །
ཞེས་གསུངས་པའི་ཕྱིར། ཞེས་བྱ་བ་ཕུང་པོ་ཁམས་དང་སྐྱེ་མཆེད་ཐམས་ཅད་ཡོངས་སུ་རྫོགས་པ་གསོན་པོའི་རྣམ་པ་ཇི་ལྟ་བ་བཞིན་དུ་གྱུར། རང་གི་སྙིང་ཁའི་པཾ་དང་ཚེ་འདས་ཀྱི་
སྙིང་ཁའི་ཧཱུྃ་ལས་འོད་ཟེར་འཕྲོས་པས། ཚེ་འདས་ཀྱི་རྣམ་པར་ཤེས་པ་ཁམས་གསུམ་གང་ན་གནས་ཀྱང་འདིར་མཆིས་པར་གྱུར་ཅིག །རྡོ་དྲིལ་མི་དགོས་ཧཱུྃ་མཛད་ཀྱི་ཕྱག་རྒྱ་བཅས་ལ།

༄༅། །སེམས་ཀྱི་དམིགས་པ་ཚེ་འདས་ཀྱི་རྣམ་ཤེས་གང་ན་གནས་ཀྱང་རང་དབང་མེད་པར་བཀུག་པར་བསམ་ལ་སྒྲིགས་འདོན་བྱས་ཏེ། སངས་རྒྱས་ཀྱི་བདེན་པ་དང་། ཆོས་ཀྱི་བདེན་པ་དང་། དགེ་
འདུན་གྱི་བདེན་པ་དང༌། རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་འཁོར་དང་བཅས་པའི་བདེན་པ་དང་། བདེན་པ་ཆེན་པོའི་བྱིན་གྱིས་རླབས་ཀྱིས་དམིགས་ཡུལ་ཚེ་ལས་
འདས་པ་ཆེ་གེ་མོ་ཞེས་བྱ་བའི་རྣམ་པར་ཤེས་པ་ཁམས་གསུམ་སྐྱེ་གནས་བཞི་རིགས་དྲུག་གང་ན་གནས་ཀྱང་སྐད་ཅིག་གིས་རྟེན་འདི་ཉིད་ལ་ཐིམ་པར་གྱུར་ཅིག །ཨོ་ཊཀྐི་ཧཱུཾ་
ཛཞེས་ལན་གསུམ་བརྗོད་པས། ངེས་པར་རྟེན་ལ་ཐིམ་པར་བསམ། དེ་ནས་ལག་པ་རྡོ་རྗེ་བསྡམས་པ་ལས་གུང་མོ་དང་མཐའ་བཞི་སྒྲེང་བ་སྡིག་པ་འབྲལ་བའི་ཕྱག་རྒྱ་བཅས་ལ། ཨོཾ་ཤོ་དྷ་ནི་ཤོ་དྷ་ནི་སརྦ་པཱ་པཾ་ཨ་པ་ན་ཡེ་
ཧཱུྃ༔ ཨོཾ་སརྦ་བིད་སརྦ་པཱ་པཾ་བི་ཤོ་དྷ་ནི་བཛྲ་ཧཱུྃ་ཕཊ། ཨོཾ་སརྦ་བིཏ་ཏྲ་ཐ། ཨོཾ་བཛྲ་པཱ་ཎི་བི་སྤོ་ཊ་ཡ། སརྦ་ཨ་པཱ་ཡ་ན་ཤ་ཡ། བྷནྡྷ་ན་པྲ་མོ་ཀྵ་ཡ། སརྦ་ཨ་པཱ་ཡ་
ག་ཏི་བྷ སརྦ་སཏུ་ན་མ། སརྦ་ཏ་ཐཱ་ག་ཏ་བཛྲ་ས་མ་ཡ་ཏྲ་ཐ། ཞེས་ལན་གསུམ་བརྗོད་དགོས་ཏེ་འདི་སྡིག་པ་བྲལ་བའི་གཙོ་བོ་ཡིན་པའི་ཕྱིར། རྡོ་རྗེ་བསྡམས་པ་དྲལ་ལ། ཨོཾ་བཛྲ་བྷན་ཏྲ་ཐ།

ཡང་ཡང་བརྗོད། ཚེ་འདས་ཀྱི་གནས་གསུམ་རྡོ་རྗེ་ཁུ་ཚུར་གཏུགས་པར་མོས་ནས་ཕྱག་རྒྱ་དང་བཅས་ཏེ། ཨོཾ་སརྦ་བིད་བཛྲ་ཨ་དྷི་ཏིཥྛ་ཛྙཱ་ན་ས་མ་ཡེ་ཧཱུྃ་ཞེས་བརྗོད་པས། ཚེ་འདས་ཀྱི་རྣམ་པར་
ཤེས་པ་ཨ་དཀར་པོ་དྲི་མ་མེད་པ་སྡིག་པ་སྦྱོང་རུང་གི་རྣམ་པ་ཅན་དུ་གྱུར་པར་བསམས་ལ། དེ་ནས་ཞི་བའི་སྤྱོད་བ་ནི། གཏོར་མ་རེ་རེ་རྟེན་ལ་གཡས་སུ་བསྐོར་ཞིང་། ཨོཾ་སརྦ་བིགྷཱན་ན་
མསརྦ་ཏ་ཐཱ་ག་ཏ་བྷྱོཿབི་ཤྭ་མུ་ཁེ་བྷྱཿསརྦ་ཐཏྠཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་གྷྲྀ་ཧཱ་ནེ་དཾ་བ་ལིཾ་ཏ་ཡེ་སྭཱ་ཧཱ། ཞེས་ལན་གསུམ་གྱིས་ཞི་བས་སྦྱངས། འདི་ལ་ཞི་བའི་སྦྱང་བ་ཞེས་བརྗོད་དེ།
རྫས་སྔགས་གཉིས་ཀ་ཞི་བ་ཡིན་པའི་ཕྱིར་རོ། །དེ་ནས་ཏིང་ལོ་ཆང་བུ་བཅས་རྟེན་ལ་གཡོན་དུ་བསྐོར་ཞིང་། ཨོཾ་སུམྦྷ་ནི་སོགས་ལན་གསུམ་གྱི་ཞི་དྲག་ཕྱེད་མས་སྦྱངས། འདི་ལ་ཞི་དྲག་ཕྱེད་མའི་སྦྱང་བ་ཞེས་བརྗོད་དེ། རྫས་ཞི་
བ་དང་སྔགས་དྲག་པོ་ཡིན་པའི་ཕྱིར་རོ། །འཇིག་རྟེན་འདི་ནས་ཕ་རོལ་ཏུ་ཚེ་ལས་འདས་པ་ཆེ་གེ་མོ་ཞེས་བགྱི་བ་གསོན་གྱི་དུས་ཚེ་གནས་པ་ལ་བར་དུ་གཅོད་ཅིང་། གཤིན་གྱི་
དུས་ན་སྡིག་པ་སྦྱོང་བ་ལ་བར་ཆད་བྱེད་པ་དང༌། སླར་ཡང་གཤིན་པོ་དེ་ཉིད་ཀྱི་ཆ་བྱད་བཟུང་སྟེ་ཉེ་འབྲེལ་དང་འཇིག་རྟེན་པ་གཞན་རྣམས་བསླུ་བར་བྱེད་པའི་གདོན་།

༄༅། །བགེགས་ལོག་པར་འདྲེན་པའི་ཚོགས་ཐམས་ཅད་གཏོར་མ་ལམ་བརྔན་ཏིང་ལོ་ལམ་སྒྲོན། ཆང་བུ་ལམ་རྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་གནས་
པར་གཞན་དུ་སོང་ཞིག །གང་དག་མི་འགྲོ་བ་དེ་དག་ལ་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་
འདིས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་བྱའོ། །ཞེས་བརྗོད་ཅིང་གུ་གུལ་གྱིས་བདུགས། རོལ་མོའི་སྒྲ་དྲག་པོ་དང་བཅས་ཏེ་གཏོར་མ་ཕྱིར་དོར་ནས་རྒྱས་པར་བྱེད་ན། རང་གི་སྙིང་ག་ནས་
འོད་ཟེར་འཕྲོས་པས་ཁྲོ་བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛ྄༔ ཧཱུྃ། ཡེ་ཤེས་བསྐལ་པ་མེ་ལྟར་འབར་བའི་འོད། །མ་
རིག་འདོད་པའི་མུན་ཁམས་ཐམས་ཅད་བསྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་
སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱི་

གཤེགས་སུ་གསོལ། །ཨོཾ་མ་ཧཱ་ཀྲོ་དྷ་ར་ཛ་ས་པཱ་རི་ཝཱ་ར་ཨེ་ཧྱ་ཧིས་སྤྱན་དྲངས། པདྨ་ཀ་མ་ལ་ཡེ་སྟཱཾ་གྱིས་གདན་ཕུལ། ཨོཾ་ཨརྒྷཾ། པཱདྱཾ།པུཥྤེ། དྷུ་པེ། ཨཱ་ལོ་ཀེ །
གནྡྷེ། ནཻ་ཝེདྱཱཾ། ཤབྡ་ཨཱཧཱུཾ། ཞེས་མཆོད། ཧཱུཾ། ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང་། །ཐབས་ལ་མཁས་
པས་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་བསྟོད། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམས་སྟབས་
ཅན༑ །གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་བསྟོད། །ལྷག་པའི་ཡེ་ཤེས་རོལ་པ་སྟོན་མཛད་ཅིང་། །སྡིགས་པའི་མཚོན་
ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་སྡུག་རྒྱན་གྱིས་བརྒྱན་ལ་ཕྱག་འཚལ་བསྟོད། །བསྐལ་པ་མེ་ལྟར་འབར་བའི་
ཀློང་དཀྱིལ་ནས། །དཔའ་བོའི་སྟངས་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་བསྲེགས་པར་མཛད་ལ་ཕྱག་

༄༅། །འཚལ་བསྟོད། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུར་འདྲའི་ཁྲོ་གཉེར་མཆེ་བ་གཙིགས། །རྔམས་པའི་ང་རོ་འབྲུག་སྒྲ་
སྟོང་བཞིན་སྒྲོགས། །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུཾ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །
དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་བརྗོད། ཧཱུྃ་མཛད་ཀྱི་ཕྱག་རྒྱ་བཅས་ལ། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་
ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང༌།
གསང་སྔགས་དང་རིགས་སྔགས་ཀྱི་རྒྱལ་པོ་ཁྲོ་བོ་རྣམས་ཀྱི་བཀའ་བདེན་པ་དང་། རྗེ་བཙུན་རྡོ་རྗེ་རྣལ་འབྱོར་མའི་ལྷ་ཚོགས་རྣམས་ཀྱི་བཀའ་བདེན་པ་དང་། དཔལ་
མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་བདེན་པ་དང་། བདེན་པ་ཆེན་པོའི་བྱིན་རླབས་ཀྱིས་དམིགས་ཡུལ་ཚེ་ལས་འདས་པ་ཆེ་གེ་མོ་ཞེས་

བགྱི་བ་ལ་གསོན་གྱི་དུས་ཚེ་གནས་པ་ལ་བར་དུ་གཅོད་པར་བྱེད་ཅིང་། གཤིན་གྱི་དུས་ན་སྡིག་པ་སྦྱོང་བ་ལ་བར་དུ་གཅོད་པ་དང་། སླར་ཡང་གཤིན་པོ་དེ་ཉིད་ཀྱི་ཆ་བྱད་
 དུ་བཟུང་སྟེ། ཉེ་འབྲེལ་དང་འཇིག་རྟེན་པ་གཞན་བསླུ་བར་བྱེད་པའི་གདོན་བགེགས་ལོག་པར་འདྲེན་པའི་ཚོགས་གང་ཡིན་པ་དེ་དག་ཐམས་ཅད་ལ་རྒྱུད་སྡེ་དང་མཐུན་པའི་
སྦྱང་བ་རྣམ་པར་དག་པ་བྱས་ཟིན་པ་དེས་ཚིམ་པར་གྱིས་ལ་སའི་ཕྱོགས་འདིར་མ་གནས་པར་གཞན་དུ་སོང་ཞིག །གང་དག་མི་འགྲོ་བ་དེ་དག་ལ་དུས་གསུམ་གྱི་དེ་བཞིན་
གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་བྱའོ། །
ཞེས་དང་། རོལ་མོའི་སྒྲ་དྲག་པོ་བྱ་ཞིང་། གུ་གུལ་གྱི་བདུགས། ཡུངས་ཀར་གྱིས་བྲབས་པ་ནི་དྲག་པོའི་སྦྱངས་བ་སྟེ། དེའི་རྒྱུ་མཚན་ཡོད་དེ་སྔགས་དང་རྫས་གཉིས་ཀ་དྲག་པོ་ཡིན་པའི་ཕྱིར་རོ། །དེ་ནས་སྡིག་པ་བསྲེགས་པའི་ཕྱིར་རྟེན་གྱི་
མདུན་དུ་ཏིལ། གཡས་སུ་མེ། གཡོན་དུ་ཆུ་བཞག །ཚེ་ལས་འདས་པ་ཆེ་གེ་མོ་ཞེས་བྱ་བ་ཁྱེད་རང་གི་ཚེ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་སྙིང་གར་ཡི་གེ་ཀཾ ། 

༄༅། །ནག་པོའི་རྣམ་པར་གནས་པ་རླུང་གིས་གྱེན་ལ་བཏེག །སྣ་བུག་ནས་ཐོན། སྡིག་པ་རྭ་ཅན་གྱི་རྣམ་པ་མདུན་གྱི་ཏིལ་ལ་ཐིམ་པ། གཡས་སུ་ཡེ་ཤེས་ཀྱི་
མེས་བསྲེག །གཡོན་དུ་རྒྱ་མཚོ་ཆེན་པོའི་ཆུར་དོར་བའི་མོས་པ་མཛོད། ཨོཾ་སརྦ་པ་པཾ་ད་ཧ་ན་བཛྲ་ཡེ་སྭཱ་ཧཱ། བྱས་ལ་མཆོད་གཡོག་པས་ཏིལ་མཐེབ་སྲིན་གྱིས་བླངས་ལ། ལག་པ་གཡས་པས་གཡས་སུ་
བསྐོར༑ གཡོན་པས་གཡོན་དུ་བསྐོར། གཉིས་ཀས་མདུན་དུ་བསྐོར་ཏེ། མེ་དང་ཆུ་ནང་དུ་བླུག །དེ་ནས་མེ་དེ་ཆུར་བཅུག་ཕྱིར་འཕང་ངོ༌། །འདི་ལ་ཁ་ཅིག་སྐབས་འདིར་རྡོ་རྗེ་མཁའ་འགྲོའི་སྦྱིན་སྲེག་བྱེད་པ་དང་། འགའ་ཞིག་ཏིལ་ལ་སྡིག་
པའི་གཟུགས་བྱེད་པ་སོགས་འདུག་མོད། དང་པོ་ནི་འདིར་མ་འབྲེལ་ཞིང་། ཕྱི་མ་ནི་དེ་ལྟར་བྱེད་པ་གཞན་དུ་བཤད་ཀྱང་འདིར་མི་དགོས་ཏེ་ཚིག་གི་ནུས་པས་ཤེས་པར་ནུས་སོ། །དེ་ནས་ཕྱིར་བཟློག་བྱ་བ་ནི། གཙུག་དགུའི་རྒྱུད་ལས།
ཡུངས་ཀར་ཡི་གེ་བྱ་བ་ཡི། །ཡུངས་ཀར་མེ་ཏོག་དང་ལྡན་པས། །སྔགས་རྣམས་བཟློས་ཤིང་རྡེག་པར་བྱ། །ཞེས་དང་། ལས་ཀྱི་སྒྲིབ་པ་འཇོམས་པའི་རྒྱུད་ལས། སའམ། ཏིལ་ལམ། ཡུངས་ཀར་རམ། ཆུ་གང་ཡང་རུང་བ་ལ་བཟླས་
བརྗོད་བྱས་ཏེ། རུས་པའམ་ཤི་བའི་ལུས་ལ་གཏོར་རམ་ཁྲུས་བྱས་ན་དེ་ངན་སོང་དུ་སྐྱེས་པ་ཡང་ཞག་བདུན་གྱིས་གདོན་མི་ཟ་བར་ཐར་ཏེ། མཐོ་རིས་སུ་སྐྱེ་བར་འགྱུར་རོ། །ཞེས་གསུངས་པས། ཀཾ་ཀ་ནི། དུར་ག་དང་། ཡིག་བརྒྱ་

དང་༑ ཨོཾ་གསུམ་མ་སོགས་གཟུངས་སྔགས་བྱིན་རླབས་ཅན་མང་དུ་བཟླས་པའི་ནུས་པ་བྱ་མའམ། ཡུངས་ཀར་ལ་བསྟིམ། དེ་རྟེན་ལ་བྲབས་ཤིང་། ཨོཾ་ད་ཧ་ད་ཧ་སརྦ་ན་ར་ག་ཏི་ཧེ་ཏུ་ན་ཧཱུྃ་ཕཊ། ཨོཾ་པ་ཙ་པ་ཙ་
སརྦ་པྲེ་ཏ་ག་ཏི་ཧེ་ཏུ་ན་ཧཱུྃ་ཕཊ། ཨོཾ་མ་ཐཱ་མ་ཐཱ་སརྦ་ཏིཪྻ་ཀ་ག་ཏེ་ཧེ་ཏུ་ན་ཧཱུྃ་ཕཊ། ཚེ་འདས་ཀྱི་སྡིག་པ་དང་སྒྲིབ་པ་ཐམས་ཅད་དག་པར་གྱུར་ཅིག །ཅེས་བརྗོད་ཅིང་། སྔགས་དེ་
རྣམས་ལན་གསུམ་བརྗོད་པ་ཕྱི་མ་མཛད་དོ། །དེ་ནས་ཁྲུས་བྱ་བ་ལ་མཆོད་གཡོག་པས་སྐུ་ཕྱིས་ཕྲག་པ་གཡོན་དུ་བཀལ། གཡོན་མེ་ལོང་དང་གཡས་བུམ་པ་འཛིན་པས་ཐོག་མར་དཀྱིལ་འཁོར་ལ་མེ་ལོང་བསྟན་ཏེ། ཇི་ལྟར་བལྟམས་པ་
ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་
ཧཱུྃ༑ ཅེསམེ་ལོང་ལ་བུམ་ཆུ་བླུག །རྒྱལ་བའི་སྐུ་ལ་ཉོན་མོངས་མི་མངའ་ཡང་། །སེམས་ཅན་ལུས་ཀྱི་སྒྲིབ་པ་སྦྱོང་སླད་དུ། །རྒྱལ་བའི་སྐུ་ལ་ཁྲུས་ཆབ་འདི་གསོལ་བས། །
སེམས་ཅན་ལུས་ཀྱི་སྒྲིབ་པ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། རྒྱལ་བའི་གསུང་ལ་འགག་པ་མི་མངའ་ཡང་། །སེམས་ཅན་ངག་གི་སྒྲིབ་

༄༅། །པ་སྦྱོང་སླད་དུ། །རྒྱལ་བའི་གསུང་ལ་ཁྲུས་ཆབ་འདི་གསོལ་བས། །སེམས་ཅན་ངག་གི་སྒྲིབ་པ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་
ཤྲཱི་ཧཱུྃ། རྒྱལ་བའི་ཐུགས་ལ་འཁྲུལ་པ་མི་མངའ་ཡང་། །སེམས་ཅན་ཡིད་ཀྱི་སྒྲིབ་པ་སྦྱོང་སླད་དུ། །རྒྱལ་བའི་ཐུགས་ལ་ཁྲུས་ཆབ་འདི་གསོལ་བས། །སེམས་ཅན་ཡིད་
ཀྱི་སྒྲིབ་པ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། སྤྱོད་འཇུག་ལས། དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་
ཀྱི་ཆུ། །ཡིད་འོང་ལེགས་པར་བཀང་བའི་གླུ་དང་ནི། །རོལ་མོ་བཅས་པ་དུ་མས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ས་མ་ཡ་ཤྲཱི་ཧཱུྃ། །དེ་དག་སྐུ་ལ་
མཚུངས་པ་མེད་པའི་གོས། །གཙང་ལ་དྲི་རབ་བགོས་པས་སྐུ་ཕྱིའོ། །ཨོཾ་ཧཱུྃ་ཏྲྃ་ཧྲྰིཿཨཱཿཀ་ཡ་བི་ཤོ་དྷ་ནཱི་ཡེ་སྭཱ་ཧཱ། ཞེས་མེ་ལོང་ལ་སྐུ་གཟུགས་ཤར་བའི་རྡུལ་རྣམས་ཕྱིས་པར་བསམ། དེ་
ནས་ཆུ་དེ་བུམ་པར་བླུག །དེ་ནས་ཀུ་ཤས་རྟེན་ལ་ཆུ་གཏོར་ཞིང་། མར་མེ་མཛད་ཀྱི་ཕྱག་རྒྱ་གཞུང་ལས་བཤད། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་

ལེགས་བསྒོས་ཆུ། །ཁྲུས་ལེགས་མཛད་ཀྱིས་སྐུ་ཁྲུས་གསོལ། །ཨོཾ་གསུམ་བཟླ་ཞིང་རོལ་མོ་དང་བཅས་པས་འཁྲུ། དེ་བཞིན་དུ། འདི་ནི་ཚུལ་ཁྲིམས་རང་བཞིན་ཆུ། །ཁྲིམས་འཆལ་དྲི་
མ་སྦྱོང་མཛད་པ། །ཚུལ་ཁྲིམས་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ཀྱིས་སྐུ་ཁྲུས་གསོལ། །འདི་ནི་བཟོད་པའི་རང་བཞིན་ཆུ། །ཁོང་ཁྲོའི་དྲི་མ་སྦྱོང་
མཛད་པ། །བཟོད་པ་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ཀྱིས་སྐུ་ཁྲུས་གསོལ། །འདི་ནི་བརྩོན་འགྲུས་རང་བཞིན་ཆུ། །ལེ་ལོའི་དྲི་མ་སྦྱོང་མཛད་པ། །
བརྩོན་འགྲུས་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ཀྱིས་སྐུ་ཁྲུས་གསོལ། །འདི་ནི་བསམ་གཏན་རང་བཞིན་ཆུ། །རྣམ་གཡེང་དྲི་མ་སྦྱོང་མཛད་པ། །བསམ་
གཏན་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ཀྱིས་སྐུ་ཁྲུས་གསོལ། །འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་མ་སྦྱོང་མཛད་པ། །ཤེས་རབ་དྲི་ཡིས་
ལེགས་བསྒོས་ཆུ། །ཁྲུས་ལེགས་མཛད་ཀྱིས་སྐུ་ཁྲུས་གསོལ། །རིན་ཆེན་འབར་བ་ལས། ཆུ་བོ་དྲུག་གི་ཁྲུས་བྱས་པས། །བག་ཆགས་རྣམ་དྲུག་སྦྱངས་ནས་ནི། །

༄༅། །གང་ལ་ཉེས་པ་མི་མངའ་ཞིང་། །ཁྲུས་ལེགས་མཛད་ལ་ཕྱག་འཚལ་ལོ། །དྲི་ཆུ་དྲུག་གི་ཁྲུས་བྱས་པས། །དྲི་མ་རྣམ་དྲུག་སྦྱངས་མཛད་པ། །
རྒྱ་ཆེན་ཡོན་ཏན་དྲུག་ལྡན་པ། །ཁྲུས་ལེགས་མཛད་ལ་ཉེས་མི་མངའ་། །དྲི་མ་རྣམ་དྲུག་དག་པ་ཡི། །ཡོན་ཏན་ཐམས་ཅད་དང་ལྡན་པ། །སངས་རྒྱས་
ཐམས་ཅད་མཆོད་དོན་དུ། །དད་པས་བདག་གིས་ཁྲུས་བགྱིའོ། །ཞེས་སྔགས་དང་བཅས་པས་འཁྲུ། དེ་ནས། ཚེ་འདས་ཆེ་གེ་མོ་ཞེས་བགྱི་བར་ཕ་རོལ་ཏུ་ཕྱིན་པ་དྲུག་གི་མི་མཐུན་
པའི་ཕྱོགས་ཐམས་ཅད་དག་ནས་ཕ་རོལ་ཕྱིན་པའི་ཡོན་ཏན་ཕུན་སུམ་ཚོགས་པ་དང་ལྡན་ཞིང་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག །ཅེས་བཀྲུ། དེ་ནས།
འདོད་ཆགས་ཞེ་སྡང་གཏི་མུག་གསུམ། །འདི་དག་འཇིག་རྟེན་དུག་གསུམ་སྟེ། །བཅོམ་ལྡན་སངས་རྒྱས་དུག་མི་མངའ། །སངས་རྒྱས་བདེན་པས་དུག་བཅོམ་མོ། །
འདོད་ཆགས་ཞེ་སྡང་གཏི་མུག་གསུམ། །འདི་དག་འཇིག་རྟེན་དུག་གསུམ་སྟེ། །བཅོམ་ལྡན་དམ་ཆོས་དུག་མི་མངའ། །དམ་ཆོས་བདེན་པས་དུག་བཅོམ་མོ། །འདོད་

ཆགས་ཞེ་སྡང་གཏི་མུག་གསུམ། །འདི་དག་འཇིག་རྟེན་དུག་གསུམ་སྟེ། །འཕགས་པའི་དགེ་འདུན་དུག་མི་མངའ། །དགེ་འདུན་བདེན་པས་དུག་བཅོམ་མོ། །ཞེས་བློ་ཀ་
རེ་རེའི་མཚམས་སུ་གཟུངས་དང་ཁྲུས་བྱ། དཀོན་མཆོག་རིན་པོ་ཆེ་རྣམ་པ་གསུམ་གྱི་བདེན་པའི་བྱིན་རླབས་ཀྱིས། ཚེ་ལས་འདས་པ་ཆེ་གེ་མོ་ཉོན་མོངས་པ་དུག་གསུམ་གྱི་སྡིག་པ་དང་
སྒྲིབ་པ་སྦྱངས་ནས་དགེ་བ་གསུམ་དང་ལྡན་པར་གྱུར་ཅིག །ཅེས་བདེན་སྟོབས་བརྗོད་པས་བཀྲུའོ། །རྨ་བྱ་ཆེན་མོ་ལས། ས་འདི་དུག་གི་ཕ་ཡིན་ཏེ། །ས་འདི་དུག་གི་མ་ཡང་ཡིན། །
བདེན་པའི་བདེན་ཚིག་འདི་དག་གིས། །དུག་གསུམ་ས་ཡི་ནང་དུ་སོང་། །ཆུ་འདི་དུག་གི་ཕ་ཡིན་ཏེ། །ཆུ་འདི་དུག་གི་མ་ཡང་ཡིན། །བདེན་པའི་བདེན་ཚིག་འདི་
དག་གིས། །དུག་གསུམ་ཆུ་ཡི་ནང་དུ་སོང་། །མེ་འདི་དུག་གི་ཕ་ཡིན་ཏེ། །མེ་འདི་དུག་གི་མ་ཡང་ཡིན། །བདེན་པའི་བདེན་ཚིག་འདི་དག་གིས། །དུག་གསུམ་མེ་
ཡི་ནང་དུ་སོང་། །རླུང་འདི་དུག་གི་ཕ་ཡིན་ཏེ། །རླུང་འདི་དུག་གི་མ་ཡང་ཡིན། །བདེན་པའི་བདེན་ཚིག་འདི་དག་གིས། །དུག་གསུམ་རླུང་གི་ནང་དུ་སོང་། །ཞེས་

༄༅། །ཚིགས་བཅད་རེ་རེའི་མཚམས་སུ་དྲིལ་བསིལ་དང་བཅས་ཁྲུས་བྱ། ཚེ་ལས་འདས་པ་ཆེ་གེ་མོ་ཞེས་བྱ་བ་འབྱུང་བ་བཞི་ལ་བརྟེན་ནས་བསྐྱེད་པའི་ཉོན་མོངས་པའི་སྡུག་བསྔལ་རྒྱུ་དང་
བཅས་པ་སྦྱངས་ཏེ་འབྱུང་བ་ཆོས་ཉིད་ཀྱི་ངང་དུ་ཐིམ་ནས་སྡུག་བསྔལ་རྒྱུ་དང་བཅས་པ་ཐམས་ཅད་བྲལ་བར་གྱུར་ཅིག །ཅེས་བརྗོད། འདི་ལ་ཁ་ཅིག་ས་ཆུ་མེ་རླུང་སོགས་ཁྱེར་ནས་རྟེན་ལ་ཕྱོགས་
པའི་ཚུལ་བྱེད་པ་ལུགས་གཞན་དང་འདྲེས་པ་ཡིན་གྱི། རང་ལུགས་བུམ་ཆུ་འཐོར་བ་ཁོ་ནས་ཆོག་པ་དཔལ་ལྡན་བསོད་ནམས་རྩེ་མོའི་བདེ་མཆོག་གི་དུས་མཐའ་དང་། རྗེ་བཙུན་རིན་པོ་ཆེའི་གསུང་རབ་ལས་རྒྱས་པར་བཤད་པས་འདི་ཁོ་ན་ལྟར་བྱའོ། །
དེ་ནས་མཆོད་གཡོག་པས་རྟེན་ལ་བུམ་ཆུ་འཐོར་ཞིང་། གཞན་རྣམས་བློ་ཀ་རེའི་མཚམས་སུ་དྲིལ་བུ་བསིལ་ཞིང་མེ་ཏོག་འཐོར་བ་དང་བཅས། གང་ལ་སེར་སྣ་རྣམས་ཆགས་པ། །རྣམ་བཅོམ་དྲི་མ་མེད་མཛད་པ། །
ཐུགས་ཞི་གནོད་པ་མི་མངའ་དེས། །ཁྱེད་ལ་བདེ་ལེགས་མཛད་པར་གྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཛུད་མཛད་ཅིང་། །ཆོས་རྣམས་
ཐམས་ཅད་སྟོན་པ་དེས། །ཁྱེད་ལ་བདེ་ལེགས་མཛད་པར་གྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་ལ་བདེ་ལེགས་མཛད་པ་

དེས༑ །ཁྱེད་ལ་བདེ་ལེགས་མཛད་པར་གྱུར། །སྐྱོབ་པ་གང་ཞིག་བྱམས་པ་ཡིས། །ཐུགས་ཀྱི་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་ཤིང་། །
ཁྱེད་ལ་བདེ་ལེགས་མཛད་པར་གྱུར། །གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་གྱུར་པ་དེས། །ཁྱེད་ལ་བདེ་
ལེགས་མཛད་པར་གྱུར། །གང་ཞིག་ཆོས་ཀུན་མངོན་སུམ་དུ། །གཙང་ཞིང་བཀྲུ་བ་མི་མངའ་ཡང་། །གསུམ་གཙང་གཙང་མར་མཛད་པ་དེས། །ཁྱེད་ལ་བདེ་ལེགས་
མཛད་པར་གྱུར། །དཔའ་བོ་ཆེན་པོ་གང་སྐྱེས་པ། །ཕུན་སུམ་ཚོགས་དོན་གང་འབྱོར་ཞིང་། །དོན་གྲུབ་ཚོགས་ཀྱང་གྲུབ་པ་དེས། །ཁྱེད་ལ་བདེ་ལེགས་མཛད་པར་
གྱུར༑ །གང་ཞིག་སྐྱེས་པའི་ས་རྣམས་ནི། །ནགས་ཚལ་བཅས་པ་རབ་གཡོ་ཞིང་། །སེམས་ཅན་ཐམས་ཅད་རབ་དགའ་དེས། །ཁྱེད་ལ་བདེ་ལེགས་མཛད་པར་གྱུར། །
བྱང་ཆུབ་སྙིང་པོར་གཤེགས་པ་ན། །ས་དག་རྣམ་དྲུག་གཡོས་གྱུར་ཅིང་། །བདུད་ཡིད་མི་བདེར་གྱུར་པ་དེས། །ཁྱེད་ལ་བདེ་ལེགས་མཛད་པར་གྱུར། །ཆོས་ཀྱི་

༄༅། །འཁོར་ལོ་བསྐོར་བ་ན། །འཕགས་པའི་བདེན་པ་རྣམས་གསུངས་ཤིང་། །ཐུབ་པའི་བསྙེན་པ་གང་བྱུང་དེས། །ཁྱེད་ལ་བདེ་ལེགས་མཛད་པར་གྱུར། །
ཡིག་འཕྲོག་གང་ཞིག་མུ་སྟེགས་བྱེད། །ཐམས་ཅད་ཆོས་ཀྱིས་ཕམ་མཛད་ཅིང་། །ཚོགས་ཀུན་དབང་དུ་མཛད་པ་དེས། །ཁྱེད་ལ་བདེ་ལེགས་མཛད་པར་གྱུར། །
སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་ཚངས་པའི་ལྷ་རྣམས་དང་། །འབྱུང་པོ་ཀུན་གྱི་བདེ་ལེགས་དེ། །ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་
བསོད་ནམས་མཐུ་དག་དང་། །ལྷ་རྣམས་ཀུན་གྱི་བསམ་པ་དང་། །ཁྱེད་ཀྱི་འདོད་དོན་གང་ཡིན་པ། །དོན་དེ་དེ་རིང་འགྲུབ་གྱུར་ཅིག །རྐང་གཉིས་ཁྱེད་ཅག་བདེ་
ལེགས་ཤོག །རྐང་བཞི་ཁྱེད་ཅག་བདེ་ལེགས་ཤོག །ཁྱེད་ཅག་ལམ་དུ་བདེ་ལེགས་ཤོག །ཕྱིར་འོངས་དག་ཀྱང་བདེ་ལེགས་ཤོག །ཉིན་མོ་བདེ་ལེགས་མཚན་བདེ་
ལེགས༑ །ཉི་མའི་གུང་ཡང་བདེ་ལེགས་ཤིང་། །ཁྱེད་ཅག་ཀུན་ཏུ་བདེ་ལེགས་གྱུར། །ཁྱེད་ཅག་སྡིག་པར་མ་གྱུར་ཅིག །ཚེ་ལས་འདས་པ་ཆེ་གེ་མོས་ཐོག་དྲངས་པའི་

སྐྱེ་དགུ་ཐམས་ཅད་མི་མཐུན་པའི་ཕྱོགས་ཐམས་ཅད་ལས་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག །ཞེས་བརྗོད་དེ་ནས་སློབ་དཔོན་གྱིས། འོ། འཇིག་རྟེན་འདི་ནས་འཇིག་རྟེན་ཕ་
རོལ་ཏུ་ཚེ་ལས་འདས་པ་ཆེ་གེ་མོ་ཞེས་བྱ་བ་ཁྱེད་རང་གི་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྟོབས་བཞི་ཚང་བའི་སྒོ་ནས་བཤགས་པ་བྱ་དགོས་པས།
དེའི་སླད་དུ་དམིགས་པ་འདི་བཞིན་གྱིས། ཁྱེད་རང་གི་མདུན་གྱི་ནམ་མཁའི་གནས་འདི་ཉིད་དུ་བླ་མ་དང་གཉིས་སུ་མེད་པའི་རྗེ་བཙུན་རྡོ་རྗེ་རྣལ་འབྱོར་མ་ལ་མཁའ་སྤྱོད་ཀྱི་
དཔའ་བོ་དང་། རྣལ་འབྱོར་མའི་ཚོགས་ཀྱིས་བསྐོར་བ་མངོན་སུམ་ལྟ་བུར་བཞུགས་པ་ནི་རྟེན་གྱི་སྟོབས་སོ། །དེ་དག་གི་སྤྱན་སྔར་ཁྱེད་རང་གི་ཕ་མས་གཙོར་བྱས་པའི་
སེམས་ཅན་ཐམས་ཅད་འཁོད་དེ་སྔར་བྱས་ཀྱི་སྡིག་པ་ལ་འགྱོད་སེམས་དྲག་པོ་སྐྱེས་པ་ནི་རྣམ་པར་སུན་འབྱིན་པའི་སྟོབས། ཕྱིན་ཆད་སྲོག་ལ་བབས་ཀྱང་སྡིག་པའི་ལས་ནམ་
ཡང་མི་བགྱིད་སྙམ་པ་ནི་གཉེན་པོ་ཀུན་ཏུ་སྤྱོད་པའི་སྟོབས། དེ་ལྟར་དུ་བགྱིས་པས་སྡིག་སྒྲིབ་ཇི་ལྟར་ཆེ་ཡང་འདག་ངེས་སྙམ་པ་ཉམས་པ་སོར་ཆུད་པའི་སྟོབས་ཏེ།

༄༅། །སྟོབས་བཞི་ཚང་བའི་སྒོ་ནས་ཚུལ་བཞིན་དུ་བཤགས་པར་བགྱིའོ། །སྙམ་པའི་སྒོ་ནས་ལུས་གུས་པའི་སྒོ་ནས་ཐལ་མོ་སྦྱར། ངག་གུས་པའི་སྒོ་ནས་ཕྱག་
འཚལ་དང་། སྐྱབས་འགྲོའི་རྗེས་ཟློས་ཀྱིས། ཡིད་གུས་པའི་སྒོ་ནས་དད་མོས་ཀྱི་ཤུགས་དྲག་པོ་དང་ལྡན་པའི་སྒོ་ནས་ཕྱག་འཚལ་བའི་མོས་པ་གྱིས། བུ་ལ་སོགས་པའི་ཉེ་དུ་
ཡོད་ན་མིང་བྱང་བཟུང་ལ་ཕྱག་བྱེད་དུ་བཅུག་ལ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་
འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པའི་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང་། །དེ་བཞིན་གཤེགས་ལ་ཕྱག་འཚལ་ལོ། །
དག་པས་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་
བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་གནས་ཞིང་། །དགེ་འདུན་ལ་ཡང་ཕྱག་འཚལ་ལོ། །དཔལ་ལྡན་རྡོ་རྗེ་མཁའ་འགྲོ་མ། །

མཁའ་འགྲོ་མ་ཡིས་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་བརྙེས། །འགྲོ་བ་སྐྱོབ་ལ་ཕྱག་འཚལ་ལོ། །འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་
ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་སྙིང་པོ་བྱམས་པ་ཀུན་ཏུ་བཟང་། །ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་ལ། །
ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །ཞེས་དང་། ཞི་བ་ལྷས་མཛད་པ། གཙོ་བོ་རྒྱལ་བ་འགྲོ་བའི་མགོན། །
འགྲོ་བ་སྐྱོབ་པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་བ། །ཚེ་འདས་སྐྱབས་སུ་མཆི་ལགས་སོ། །དེ་ཡི་ཐུགས་སུ་ཆུད་པའི་ཆོས། །འཁོར་བའི་
འཇིགས་པ་སེལ་མཛད་པ། །བྱང་ཆུབ་སེམས་དཔའི་ཚོགས་ལ་ཡང་། །དེ་བཞིན་ཚེ་འདས་སྐྱབས་སུ་མཆི། །ཚེ་འདས་འཇིགས་པ་ཆེ་མཐོང་ནས། །ཀུན་ཏུ་བཟང་ལ་
ཚེ་འདས་ཕུལ། །འཇམ་དཔལ་དབྱངས་ལ་ཚེ་འདས་ཀྱིས། །ལུས་འདི་བདག་གིས་དབུལ་བར་བགྱི། །ཐུགས་རྗེའི་སྤྱོད་པ་མ་འཁྲུལ་བའི། །སྤྱན་རས་གཟིགས་

༄༅། །མགོན་དེ་ལ་ཡང་། །ཉམ་ཐག་ང་རོས་འོ་དོད་འབོད། །སྡིག་ལྡན་འདི་ལ་སྐྱབ་ཏུ་གསོལ། །འཕགས་པ་ནམ་མཁའི་སྙིང་པོ་དང་། །ས་ཡི་སྙིང་པོ་དག་
དང་ནི། །ཐུགས་རྗེའི་བདག་ཉིད་ཐམས་ཅད་ལ། །ཕྱག་འཚལ་སྙིང་ནས་འོ་དོད་འབོད། །གང་ཞིག་མཐོང་ན་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །
སྐྲག་ནས་ཕྱོགས་བཅུར་འགྱེར་བྱེད་པ། །རྡོ་རྗེ་ཅན་ལ་སྐྱབས་སུ་མཆི། །སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེར་མཐོང་ནས། །ཁྱེད་ལ་སྐྱབས་
སུ་མཆི་ལགས་ཀྱིས། །འཇིགས་པ་མྱུར་དུ་བསལ་དུ་གསོལ། །ཚེ་ལས་འདས་པ་ཆེ་གེ་མོ་ཞེས་བྱ་བ་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོར་མཆིས་ཀྱི་བར་དུ་
དཀོན་མཆོག་རིན་པོ་ཆེ་རྣམ་པ་གསུམ། མཁའ་སྤྱོད་རྡོ་རྗེ་རྣལ་འབྱོར་མ་བྱང་ཆུབ་སེམས་དཔའ་ཉེ་བའི་སྲས་བརྒྱད་དང་བཅས་པ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ། །
སྡིག་པ་ཐམས་ཅད་སྦྱང་དུ་གསོལ། ལམ་བསྟན་དུ་གསོལ། མྱུར་དུ་རྣམ་པ་ཐམས་ཅད་མཁྱེན་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་མཛད་དུ་གསོལ། ཞེས་

སྙིང་ཐག་པ་ནས་བརྗོད་ཅིང་གསོལ་བ་འདེབས་པར་བསམ། དེ་ནས་སློབ་དཔོན་གྱིས། ཁྱེད་རང་ཐམས་ཅད་སྐད་ཅིག་གིས་སངས་རྒྱས་རྡོ་རྗེ་ཆོས་སྐུ་མདོག་དམར་པོ་རྡོ་རྗེ་དང་དྲིལ་བུ་ཐུགས་ཀར་
བསྣོལ་ནས་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པའི་སྐུ་ཅན་གསལ་བ་ལ་མཆོད་བསྟོད་བགྱིས་པའི་མོས་པ་
མཛོད༑ ཅེས་བརྗོད། དེ་ནས། ཨོཾ་བཛྲ་དྷརྨཱ་པ་ལ་ས་པ་རི་ཝཱ་ར་ཨརྒྷཾ་པྲ་ཏྰིཙྪ་ཡེ་སྭཱ་ཧཱ། དེ་བཞིན་དུ་མཚན་སྔགས་རེ་རེ་སྦྱར་བའི། པུཥྤེ་ནས། ཤབྡའི་བར། འདོད་ཆགས་རྡོ་རྗེ་ཆོས་ཀྱི་
སྐུ༑ །ཀུན་རྟོག་ཡེ་ཤེས་རྡོ་རྗེའི་སྐུ། །ཏིང་འཛིན་ཆེན་པོའི་ཕྱག་རྒྱ་ཅན། །ཕྱག་འཚལ་སྣང་བ་མཐའ་ཡས་ལ། །ཞེས་བསྟོད། དེ་ནས་ཚོགས་ལ་སོགས་པའི་འདོད་ཡོན་ཆབ་ཀྱིས་བྲན་
ལ༑ ཨོཾ་སམྦྷ་ནི་སོགས་ཀྱིས་བསངས། སྭ་བྷ་ཝས་སྦྱངས། སྟོང་པའི་ངང་ལས་འདོད་ཡོན་ཁ་དོག་དྲི་རོ་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས།
ཨ་ཀ་རོ་ལན་གསུམ་དང་། ན་མསརྦ་ཏ་ཐཱ་ག་ཏ་བྷོ་བི་ཤོ་མུ་ཁེ་བྷྱཿ    ལན་གསུམ་གྱིས་བྱིན་གྱིས་བརླབས། གདངས་དང་བཅས་པ། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་

༄༅། །དུས་ཀུན་ན་གཟུགས་མཆོག་ཅི་མཆིས་རྣམས། །རྣམ་ཤེས་རྟེན་གྱི་ལྷ་ལ་བདག་འབུལ་ན། །བཞེས་ཤིང་ཚེ་འདས་བྱང་ཆུབ་ཐོབ་པར་ཤོག །ཨོཾ་སརྦ་ཏ་ཐཱ་
ག་ཏ་རཱུ་པ་ཀ་མ་གུ་ཎ་པཱུ་ཛི་ཏེ་ཨཱཿཧཱུཾ། ཞེས་མེ་ལོང་ཕུལ། དེ་བཞིན་དུ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཚིག་མཆོག་སྒྲ་སྙན་ཅི་མཆིས་རྣམས། །རྣམ་ཤེས་
རྟེན་གྱི་ལྷ་ལ་བདག་འབུལ་ན། །བཞེས་ཤིང་ཚེ་འདས་བྱང་ཆུབ་ཐོབ་པར་ཤོག །ཤབྡ་ཀ་མ་གུ་ཎ་པཱུ་ཛི་ཏེ་ཨཱཧཱུྃ། རོལ་མོ་འབུལ། ཕྱོགས་དུས་ཀུན་ན་ཙནྡན་སྦྲུལ་སྙིང་
དང༌༑ །ཨ་དཀར་ནག་སོགས་དབང་པོ་ཚིམ་བྱེད་རྣམས། །རྣམ་ཤེས་རྟེན་གྱི་ལྷ་ལ་བདག་འབུལ་ན། །བཞེས་ཤིང་ཚེ་འདས་བྱང་ཆུབ་ཐོབ་པར་ཤོག །གནྡྷེ་ཀ་མ་གུ་
ཎ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་བརྟས་བྱེད་རོ་མཆོག་ཅི་མཆིས་རྣམས། །རྣམ་ཤེས་རྟེན་གྱི་ལྷ་ལ་བདག་འབུལ་ན། །
བཞེས་ཤིང་ཚེ་འདས་བྱང་ཆུབ་ཐོབ་པར་ཤོག །ར་ས་ཀ་མ་གུ་ཎ་པཱུ་ཛི་ཏེ་ཨཱཿཧཱུྃ། ཚོགས་ཕུད་འབུལ། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་

པར་ལུས་སེམས་ཚིམ་བྱེད་རྣམས། །རྣམ་ཤེས་རྟེན་གྱི་ལྷ་ལ་བདག་འབུལ་ན། །བཞེས་ཤིང་ཚེ་འདས་བྱང་ཆུབ་ཐོབ་པར་ཤོག །སྤཪྵ་ཀ་མ་གུ་ན། ཞེས་ན་བཟའ་ཕུལ།
ཚེ་ལས་འདས་པའི། མིག་གི་ཡུལ་དུ་གཟུགས་མཛེས་པ། རྣ་བའི་ཡུལ་དུ་སྒྲ་སྙན་པ། སྣའི་ཡུལ་དུ་དྲི་ཞིམ་པ། ལྕེའི་ཡུལ་དུ་རོ་མངར་བ། ལུས་ཀྱི་ཡུལ་དུ་རེག་བྱ་
འཇམ་པ་ལ་སོགས་པ་འདོད་པའི་ཡོན་ཏན་ལྔ་ལ་ཞེན་ཆགས་མེད་པའི་སྒོ་ནས་ལོངས་སྤྱོད་པར་གྱུར་ཅིག །ཅེས་བརྗོད། དེ་ནས་སློབ་དཔོན་གྱི་མདུན་དུ་མར་མེ་སྦར་བ་ཞིག་བཞག །བྱང་བུ་སློབ་
དཔོན་གྱི་ཕྱག་ཏུ་ཕུལ། གསུང་དཔངས་མཐོ་བ་དང་བཅས། འོ། ཚེ་ལས་འདས་པ་ཆེ་གེ་མོ་ཞེས་བགྱི་བ་ཁྱོད་ཉོན་ཅིག །འདི་ལྟར་གཟུགས་ལ་སོགས་པར་སྣང་བའི་ཆོས་ཐམས་ཅད་
དང་༑ བདག་གཞན་གྱི་ཚོར་བ་བདེ་སྡུག་འདུ་ཤེས་ལ་སོགས་པ་ཐམས་ཅད་རྨི་ལམ་སྒྱུ་མ་ལྟ་བུར་རང་བཞིན་གྱིས་མ་གྲུབ་པ་ལ་བདེན་པར་བཟུང་སྟེ་དོན་ལ་མེད་བཞིན་དུ་
འཁྲུལ་སྣང་གི་སྡུག་བསྔལ་བསམ་གྱིས་མི་ཁྱབ་པ་མྱོང་དགོས་པའི་སེམས་ཅན་རྣམས་ལ་སྙིང་རྗེ་དུང་པ་རེ་བསྒོམ། སྟོང་ཉིད་སྙིང་རྗེ་ཟུང་དུ་འབྲེལ་བའི་སྒོ་ནས་ཁྱེད་རང་གི་

༄༅། །ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ད་ལྟ་བར་དོའི་འཁྲུལ་སྣང་། ཕྱི་མ་ངན་སོང་གསུམ་དུ་སྐྱེ་འགྱུར་གྱི་ལས་ངན་ཇི་སྙེད་ཡོད་པ་ཐམས་ཅད་བློས་
ཕྱོགས་གཅིག་ཏུ་བསྡོམས་ཏེ་བསྲེག་བྱ་བུད་ཤིང་གི་རྣམ་པར་གྱུར། སྐྱབས་གནས་བསླུ་བ་མེད་པའི་དཀོན་མཆོག་རིན་པོ་ཆེ་རྣམ་པ་གསུམ་གྱི་ཐུགས་རྗེ་དང་། བྱིན་
བརླབས་དང་། རྗེ་བཙུན་རྡོ་རྗེ་རྣལ་འབྱོར་མའི་ཆོ་ག་རྣམ་པར་དག་པའི་ནུས་མཐུ་དང་། ཉེ་དུ་འབྲེལ་བ་ཤུལ་ནས་མཆིས་པ་རྣམས་ཀྱི་དགེ་བའི་རྩ་བ་བགྱིས་དང་བགྱི་འགྱུར་
བགྱིད་བཞིན་པ་ཐམས་ཅད་དང་། ཁྱེད་རང་གི་ཤེས་རྒྱུད་ཀྱི་སྟེང་ན་ཡོད་པའི་དགེ་རྩ་ཇི་སྙེད་ཡོད་པ་ཐམས་ཅད་བློས་ཕྱོགས་གཅིག་ཏུ་བསྡུས་ནས་ཡེ་ཤེས་ཀྱི་མེའི་རྣམ་པར་
གྱུར༑ མེ་དེ་ཉིད་ཀྱི་བསྲེག་བྱ་སྡིག་པའི་བུད་ཤིང་སྡུག་བསྔལ་རྒྱུ་དང་བཅས་པ་ཐམས་ཅད་བསྲེག་བྱ་སྲེག་བྱེད་བྲལ་བའི་ཚུལ་གྱིས་བསྲེག་པས། ཁྱེད་རང་གི་རྣམ་
པར་ཤེས་པའི་ངོ་བོ་སྐྱེ་བ་མེད་པའི་རྡོ་རྗེ་ཆོས་སུ་གནས་པ་དེ་ཉིད་འདི་ནས་སྐར་མདའ་འཕངས་པ་བཞིན་དུ་མཁའ་ལ་སྤྱོད་པའི་ཞིང་ཁམས་སུ་རྡོ་རྗེ་རྣལ་འབྱོར་མའི་ཞབས་

འབྲིང་དུ་འཁོད་དེ། དེར་ཡང་གསལ་སྟོང་འཛིན་པ་མ་མཆིས་པའི་ངང་དུ་མཉམ་པར་འཇོག་པ་ཞུ། ཞེས་བརྡ་སྤྲོད། དཔོན་སློབ་རྣམས་ཀྱིས་དྲིལ་བསིལ་གདངས་དང་བཅས་པས། རྒྱ་གར་གྱི་སློབ་དཔོན་
རིག་འཛིན་རྡོ་རྗེས་གསང་བ་འདུས་པའི་དུས་མཐའི་ཆོ་གར་བཤད་པའི། སྟོང་ཉིད་ཡེ་ཤེས་འབར་བའི་མེས། །ཚེ་འདས་སྒྲིབ་པའི་བུད་ཤིང་དང་། །འཁོར་བའི་སྡུག་བསྔལ་མ་ལུས་པ། །ཡེ་ཤེས་
སྣང་བ་འབར་གྱུར་ཅིག །ཅེས་ལན་གསུམ་བརྗོད་པའི་དང་པོ་གཉིས་ཀྱི་རྗེས་སུ་བྱང་བུ་མེ་ལ་ཕུལ་བ་རེ་དང་། གསུམ་པའི་དུས་མེ་སྦར། ཨོ་གསུམ་མ་བརྗོད་ཅིང་རོལ་མོ་བྱ། དམིགས་ཡུལ་དེ་ཉིད་ཆོ་ག་བྱེད་པོ་རང་ཉིད་ཇི་ལྟར་སྦྱངས་པའི་
ཚུལ་དང་གསུམ་རང་ལས་ལོགས་སུ་གྱུར་པ་ཅུང་ཟད་ཀྱང་མེད་པས་སེམས་སྣང་ཙམ་དང་། སེམས་དེ་ཡང་གསལ་སྟོང་འཛིན་མེད་ཀྱི་ངང་དུ་བཞག །ཤེས་རབ་ལྟ་བས་རྒྱས་འདེབས་པ་གལ་ཆེ། སློབ་དཔོན་གྱིས་བྱང་རོ་ལེགས་པར་བཏགས་ལ་ཁ་
དམར་གདགས་ཐལ་བ་དེ་འཇིམ་པ་དང་བསྲེས་སཱཙྪའདེབས། དེ་ནས་ལམ་སྦྱངས་བསྟན་བྱ་བ་ནི། སློབ་དཔོན་གྱིས་དྲིལ་བསིལ་མེ་ཏོག་འཐོར་ཞིང་། གདངས་དང་བཅས་པས། གཙུག་དགུའི་རྒྱུད་ལས། དཀོན་མཆོག་རིན་
ཆེན་དཔལ་བཞིན་དུ། །དཀོན་མཆོག་རིན་ཆེན་ལས་བྱུང་བའི། །དཀོན་མཆོག་རིན་ཆེན་འོད་ཟེར་གྱིས། །རིན་ཆེན་ཕྲེང་བ་རྣམ་དག་པ། །ཚོགས་ཀྱི་ལམ་དང་སྦྱོར་བའི་

༄༅། །ལམ༑ །མཐོང་བའི་ལམ་གཙུག་དགུའི་རྒྱུད་ལས། དང་སྒོམ་པའི་ལམ། བླ་ན་མེད་པའི་ཁྱད་པར་ལམ། །བྱང་ཆུབ་བར་ཆད་མེད་པའི་ལམ། །རྣམ་པར་གྲོལ་བའི་ལམ་
དག་ལ། །རྟེན་ནས་སྡིག་པ་ཀུན་སྦྱངས་ཏེ། །འཕགས་པའི་ལམ་དེར་འགྲོ་བར་ཤོག །སྦྱོང་རྒྱུད་ལས། ཨོཾ་རཏྣ་རཏྣེ། མ་ཧཱ་རཏྣེ། རེཏྣ་ཀི་རཏྣེ། རཏྣ་མ་མ་བི་ཤུདྡྷེ་སརྦ་
པཱ་པཾ་ཧཱུྃ་ཏྲ་ཐཱ། ཞེས་བརྗོད་ཅིང་རོལ་མོ་བྱ། སྤྱོད་རྒྱུད་ལས། པདྨ་འདམ་གྱིས་མ་གོས་ལྟར། །སྲིད་གསུམ་དྲི་མས་མ་གོས་ཤིང་། །སྲིད་པའི་པདྨོ་ལས་བྱུང་བའི། །མཁའ་སྤྱོད་ཞིང་
དུ་སྐྱེ་བར་ཤོག །ཨོཾ་པདྨེ་པདྨེ་པདྨ་སཾ་བྷ་ཝེ་མ་ཧཱ་སུ་ཥ་གཙྪནྟུ་སྭཱ་ཧཱ། ཞེས་བརྗོད་ཅིང་རོལ་མོ་བྱ་སྟེ་མཁའ་སྤྱོད་དུ་སྐྱེས་པར་བསམ། སློབ་དཔོན་གྱི་དེར་སྐྱེས་པའི་བྱང་སེམས་རྙིང་པ་རྣམས་
ཀྱིས་ཀྱང་། ཕྱིས་ཀྱི་དེ་ལ་མཆོད་པར་གྱུར་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས། ཤབྡའི་བར་བརྗོད་ཅིང་རོལ་མོ་བྱ། དེས་ཀྱང་རྡོ་རྗེ་རྣལ་འབྱོར་མ་འཁོར་དང་
བཅས་པ་ལ་མཆོད་པར་བསམ་ལ་མཆོད་ཅིང་རོལ་མོ་བྱ། དེར་སྐྱེས་པའི་རྒྱུ་བརྟགས་པས་རྡོ་རྗེ་སློབ་དཔོན་འཁོར་བཅས་ཀྱི་ཆོ་གའི་ནུས་པ་ཡིན་པར་ཤེས་ཏེ། རྫུ་འཕྲུལ་གྱིས་འདིར་

འོངས་ནས་བདག་དང་དཀྱིལ་འཁོར་པ་རྣམས་ལ་མཆོད་པར་བསམས་ལ་སྔར་ལྟར་མཆོད་ཅིང་རོལ་མོ་བྱ། སྦྱོང་རྒྱུད་ལས། ཨེ་མ་སངས་རྒྱས་ཨེ་སངས་རྒྱས། །ཨེ་མ་སངས་རྒྱས་མཛད་
པ་ལེགས། །གང་ཕྱིར་ངན་སོང་བདག་ཅག་སྦྱངས། །བྱང་ཆུབ་སྤྱོད་པ་ཉིད་ལ་བཀོད། །ཅེས་ཆེད་དུ་མཆོད་པར་བསམས། བདག་གིས་ཀྱང་སླར་དེ་ལ་མཆོད་པར་གྱུར་པར་
བསམས་ལ། སྔར་བཞིན་རོལ་མོ་བྱ་ཞིང་། སླར་ཡང་མཁའ་སྤྱོད་དུ་སོང་བར་གྱུར་པར་བསམ་ཞིང་། མེ་ཏོག་གཏོར། དེ་ནས་སྐབས་འདིར་བསྔོ་བ་བྱ་ཞིང་སྨོན་ལམ་རྒྱས་པར་བྱའོ། །རྗེས་ཆོག་ནི་དཀྱིལ་ཆོག་ལྟར་བྱའོ། །
དེ་ལྟར་མཁའ་སྤྱོད་རྡོ་རྗེ་རྣལ་འབྱོར་མར། །བརྟེན་ནས་དམིགས་ཡུལ་ཐར་པ་བགྲོད་པའི་ཐབས། །ལྷོ་སྒོའི་ཆོ་ག་ལེགས་པར་བྲིས་པའི་དགེས། །འགྲོ་ཀུན་ཐར་ལམ་བགྲོད་
པའི་རྒྱུར་གྱུར་ཅིག །བདག་བློ་དམན་ཞིང་སྦྱངས་པ་ཆུང་བའི་ཕྱིར། །མཁས་པ་དགྱེས་པའི་ལེགས་བཤད་མ་མཆིས་མོད། །བདག་དང་བདག་འདྲའི་བློ་དམན་འགའ་
ཞིག་ལ། །ཕན་པར་སྲིད་སྙམ་ཐེ་ཚོམ་མེད་པར་བྲིས། །དེ་ལྟར་ན་ཡང་གོང་མའི་གསུང་རབ་དང་། །དྲིན་ཅན་བླ་མའི་ཕྱག་བཞེས་འཁྲུལ་མེད་པ། །རང་བཟོ་སྤངས་

༄༅། །ཏེ་ལེགས་པར་བཀོད་པའི་དགེས། །སྐུལ་བ་པོ་ཡིས་བཞེད་དགོངས་མཐར་ཕྱིན་ཤོག །ཅེས་པ་འདི་ཡང་ཕ་བླ་མ་མཁྱེན་རབ་རྡོ་རྗེ་འཆང་ཆེན་པོའི་བཀའ་འབངས་ཀྱི་ཐ་ཆུང་ལྷུན་གྲུབ་
ཀྱིས་བགྲང་གཞི་བཅུ་ཕྲག་བདུན་དུ་སླེབས་པ། མཛེས་བྱེད་ཀྱི་ལོ་རྒྱལ་ཟླ་བའི་དཀར་ཕྱོགས་དགེ་བར་དབེན་གནས་རྨོར་དགོན་པར་སྒྲིགས་པའི་ཡི་གེ་པ་ནི་ཤིང་དགོན་པ་བཀའ་བཅུ་ཀུན་བསམ་གྱིས་བགྱིས་པ་འདིས་ཀྱང་ལུས་ཅན་མ་ལུས་ཐར་
ལམ་བགྲོད་པའི་རྒྱུར་གྱུར་ཅིག། །མངྒ་ལཾ།། །།རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་
ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །

༄༅། །རྟེན་གསུམ་རབ་ཏུ་གནས་པའི་ཆོ་ག་སྙིང་པོར་དྲིལ་བ་དགེ་ལེགས་ཆར་འབེབས་
ཞེས་བྱ་བ་བཞུགས་སོ།། །།

༄༅། །ན་མོ༔ཤྲཱི་གུ་ར་བེ། །ཤིན་ཏུ་རྣམ་པར་དག་པའི་ཡེ་ཤེས་ནི། །གང་འདུལ་སྒྱུ་འཕྲུལ་དྲྭ་བའི་རོལ་མོ་ཅན། །བརྟན་གཡོ་ཀུན་ལ་ཁྱབ་པའི་ཧེ་རུ་ཀ །དཔལ་ལྡན་རྡོ་རྗེ་སེམས་དཔས་
དགེ་ལེགས་མཛོད། །དེ་ལ་འདིར་སུ་པྲ་ཏིཥྛའི་སྒྲ་ལས་དྲངས་ན་དེ་བཞིན་གཤེགས་པ་རྣམས་ཀྱི་ཚད་མེད་པའི་ཕྲིན་ལས་ཀྱིས་སྤྲུལ་པའི་གཟུགས་བརྙན་སྐུ་གསུང་ཐུགས་ཀྱི་རྟེན་དམ་ཚིག་པའི་རྣམ་པར་ཤར་
བ་ལ། ཡེ་ཤེས་པ་ལེགས་པར་རབ་ཏུ་གནས་པའི་ཆོ་ག་ནི་རྡོ་རྗེ་འཆང་ཆེན་པོས་རྒྱུད་སྡེ་རྒྱ་མཚོ་ནས་ལན་གཅིག་མ་ཡིན་པར་བསྔགས་པའི་ཚུལ། དཔལ་གསང་བ་སྙིང་པོ་རྩ་བའི་རྒྱུད་ལས། ས་ལ་
སོགས་ལས་ཕྱག་རྒྱ་བྱས། །རྣམ་གྲོལ་རིག་པ་འཐོབ་འགྱུར་ན། །དག་པའི་ཡེ་ཤེས་ཀྱིས་སྦྱངས་པར། །སྨོས་ཅི་དགོས་ཏེ་དེ་ཉིད་ཡིན། །ཞེས་པ་ལ་སོགས་པས་མཚོན་ཏེ་རྒྱ་ཆེར་གསུངས་པའི་

༄༅། །དགོངས་པ་དོན་དང་འབྲེལ་བར་གྲུབ་པའི་སློབ་དཔོན་རྣམས་ཀྱིས་ལེགས་པར་བཀྲལ་བའི་ཚུལ་ལས་མདོར་བསྡུས་པ་ཙམ་ཇི་ལྟར་བྱ་བ་ལའང་གསུམ་སྟེ། སྦྱོར་བ། དངོས་གཞི།
རྗེས་སོ། །དང་པོ་ནི། མཚན་ཉིད་དང་ལྡན་པའི་རྟེན་གྱི་མདུན་སོགས་སྐབས་ཕྱེད་པར། གང་ལ་བརྟེན་པའི་དཀྱིལ་འཁོར་གྱི་ཡོ་བྱད་དང་། བུམ་པ་གཉིས། བྱེ་བྲག་ཏུ་རབ་གནས་ལ་དགོས་པའི་
མངའ་དབུལ་གྱི་མཎྜལ། ཙཱ་རུའི་བཟའ་བ། མཆོད་པའི་བྱེ་བྲག་སོགས་འོག་ཏུ་ཉེ་བར་མཁོ་བ་རྣམས་མ་ཚང་བ་མེད་པར་འདུ་བྱ་ཞིང་བཀོད་པས་མཛེས་པར་བཤམས་ནས། དཀྱིལ་འཁོར་གང་ལ་
བརྟེན་པའི་ལས་གཞུང་བསྲངས་རྗེས་བཟླས་པའི་མཐར། རྣམ་བུམ་དུ་ལྷ་ཚོགས་རྣམས་ལྷག་པར་གསལ་བས་གཟུངས་ཐག་ལ་འཇུས་ཏེ་རང་གི་ཐུགས་ཀ་ནས་སྔགས་ཀྱི་ཕྲེང་བ་བྱུང་།

གཟུང་ཐག་ལ་འཁྲིལ་ཏེ་བུམ་པའི་ནང་དུ་སོང་བས་ལྷ་ཚོགས་རྣམས་ཀྱི་ཐུགས་རྒྱུད་བསྐུལ། འོད་ཟེར་སྤྲོ་བསྡུས་དོན་གཉིས་མཛད། སྐུའི་ཆ་ཐམས་ཅད་ནས་བྱང་སེམས་
བདུད་རྩིའི་རྒྱུན་བབས་པས་བུམ་པ་གང་བར་བསམས་ལ། རྩ་སྔགས་ཀྱི་ཤམ་བུར་དབྱངས་གསལ་རྟེན་སྙིང་སུ་པྲ་ཏིཥྛ་རྣམས་སྦྲེལ་བ་ཅི་ནུས་བཟླ། དེ་བཞིན་དུ། ལས་ཐམས་ཅད་ཀྱི་བུམ་པར་པད་ཉིའི་
གདན་ལ་ཧཱུྃ་ལས་ཁྲོ་བོ་བདུད་རྩི་འཁྱིལ་པ་སྐད་ཅིག་གིས་གསལ་བའི་སྐུ་ལས་རྡོ་རྗེ་བདུད་རྩིའི་རྡུལ་ཕྲ་རབ་བབས་པས་བུམ་པ་གང་བར་བསམས་ལ། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་
ན་ཧ་ན་ཧཱུྃ་ཕཊ་དང་། ཁྲུས་སྔགས་ཨ་བྷི་ཥེ་ཀའང་བཟླ། མཐར་མཆོད་ཅིང་བསྟོད་ལ། ཡི་གེ་བརྒྱ་པས་ནོངས་པ་བཤགས། ཨོཾ་ཨཱཿཧཱུྃ་གིས་དུང་ཆོས་ཀྱི་ཆུ་མཆོད་ཡོན་དུ་ཕུལ་བས་བུམ་པའི་ལྷ་འོད་དུ་ཞུ་
བ་བུམ་ཆུ་དང་དབྱེར་མེད་རོ་གཅིག་ཏུ་གྱུར་བར་བསམ། རིག་པའི་མེ་ཏོག་དོར་བ་ཙམ་གྱིས་བདག་ཉིད་འཇུག་པའང་བྱའོ། །གཉིས་པ་རབ་གནས་དངོས་ཀྱི་ཆོ་ག་ལ་རྣམ་གྲངས་བཅུ་གཅིག་ལས། ཐོག་མར་བགེགས་སྦྱང་བ་ནི།
གཏོར་མ་གསུམ་རེ་རེ་ནས་རྟེན་ལ་བསྐོར་ཞིང་། ཨོཾ་སརྦ་བིགྷཱན་ན་མསྶརྦ་ཏ་ཐཱ་ག་གྷོ་བི་ཤྭ་སོགས་ལན་གསུམ་གྱིས་ཞི་བ། ཏིང་ལོ་དང་ཆང་བུས་བསྐོར་ཞིང་། སུམྦྷ་གསུམ་གྱིས་ཕྱེད་མ། བཛྲ་མ་ཧཱ་ཤྲཱི་ཧེ་རུ་ཀོཉྱ་

༄༅། །ཧཾ༑ རང་ཉིད་སྐད་ཅིག་གིས་རྡོ་རྗེ་ཧཱུྃ་མཛད་ཁྲོ་བོའི་རྒྱལ་པོ་འཇིགས་སུ་རུང་བའི་སྐུར་གྱུར་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཧཱུྃ་
ལས་འོད་ཟེར་འཕྲོས་པས་ཁྲོ་བོའི་སྤྲིན་རབ་འབྱམས་དཔག་ཏུ་མེད་པ་བཛྲ་ས་མཱ་ཛཿས་སྤྱན་དྲངས། ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨརྒྷཾ་སོགས་ནས། ཤབྡ་པྲ་ཏཱིཙྪ་སྭཱ་ཧཱའི་བར་གྱིས་
མཆོད༑ ༈ཧཱུྃ། འཇིགས་པའི་ཧཱུཾ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་
འཚལ་བསྟོད། །ཅེས་བསྟོད་ནས། ན་མོ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ༴
ཆོས་ཀྱི་བཀའ༴ དགེ་འདུན་གྱི་བཀའ༔ གསང་སྔགས་དང་། རིག་སྔགས་དང་། གཟུངས་སྔགས་དང་། སྙིང་པོ་དང་། ཕྱག་རྒྱ་དང་། ཏིང་ངེ་འཛིན་གྱི་
བདེན་པ་དང་། ཆོས་ཉིད་རྣམ་པར་དག་པའི་བདེན་པ་དང་། ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས་སའི་ཕྱོགས་

འདིར་རྡོ་རྗེ་འཛིན་པ་བདག་གིས་སེམས་རྣམ་པ་གཉིས་བསྐྱེད་དེ། གནས་སྐབས་སུ་འཇིག་རྟེན་གྱི་ཁམས་ལ་ཕན་པ་རྒྱ་ཆེན་པོ་བསྒྲུབ་པ་དང་། མཐར་ཐུག་སེམས་ཅན་
ཐམས་ཅད་མི་གནས་པའི་མྱ་ངན་ལས་འདས་པའི་འབྲས་བུ་ཐོབ་པར་བྱ་བའི་ཆེད་དུ་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་རྣམས་ལ་རབ་ཏུ་གནས་པར་བགྱི་བ་ལ་
བར་དུ་གཅོད་ཅིང་། བླག་ལྟ་བའི་གང་སུ་ཡང་རུང་བའི་འབྱུང་པོ་གདུག་པ་ཅན་གཡོག་དང་འཁོར་དུ་བཅས་པ་རྣམས་འདིར་མ་གནས་པར་གཞན་དུ་དེངས་ཤིག །གལ་ཏེ་
མི་འགྲོ་ན་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོའི་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་
པ་བརྒྱར་འགས་པར་འགྱུར་ཏ་རེ། ཨོཾ་སུམྦྷ་སོགས་བརྗོད་ཅིང་། ཡུངས་ཀར་གྱིས་བྲབ། གུ་གུལ་གྱིས་བདུག །རོལ་མོའི་ཚམ་རྔམས་དང་བཅས་པས་ཕྱི་རོལ་ཏུ་བསྐྲད་པ་ནི་དྲག་པོའི་སྦྱང་བའོ། །གཉིས་པ་ཁྲུས་ཀྱི་བྱ་བ་
ནི༑ ཐོག་མར་དཀྱིལ་འཁོར་སོགས་དང་རྟེན་རིང་བསྲེལ་ཅན་གྱི་གཟུགས་བརྙན་ཤར་བའི་མེ་ལོང་ལ་ཁྲུས་གསོལ་ཞིང་། གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་

༄༅། །པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ་ལྷ་
དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སྲས་དང་སློབ་མར་བཅས་པ་རྣམས་ལ་བདག་ཅག་གིས་ཡོ་བྱད་དང་ལྡན་པའི་སྒོ་ནས་སྐུ་ཁྲུས་དམ་པ་གསོལ་བར་བགྱིའོ། །
ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་ལྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་བྲེ་བྲིས་པ་དེར། །དེ་
བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུས། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་
གསོལ༑ །ཇི་ལྟར་བལྟམས་པ་སོགས་ཀྱི་མཐར། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཧཱུྃ། ཞེས་དང་། ཁྲུས་རས་ཀྱིས་ཕྱི་ཞིང་། དེ་དག་སྐུ་ལ་མཚུངས་པ་མེད་པའི་གོས།།
གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུྃ་ཧྲྰྃ་ཧྲྰིཿཨཱཿཀཱ་ཡ་བི་ཤོ་དྷ་ན་ཡེ་སྭཱ་ཧཱ། ཁྲུས་ཆུ་དེ་ཉིད་སླར་ཡང་བུམ་པར་བླུགས་ལ། རྟེན་གསར་པ་རྣམས་ཀྱི་དངོས་སམ་གཟུགས་བརྙན་ལ་ཁྲུས་གསོལ་ཞིང་།

འདི་ནི་ཁྲུས་མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིས་ནི། །ཅི་འདོད་དངོས་གྲུབ་སྩོལ་བར་མཛོད། །ཨོཾ་སརྦ་ཏ་ཐཱ་ག་ཏ་
སོགས་དང་། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་ཅིང་། །གཏོང་པ་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་
སརྦ་ཏ་ཐཱ་ག་ཏ་སོགས་དང་། དེ་བཞིན་དུ། སྦྱིན་པའི་གནས་སུ། ཚུལ་ཁྲིམས། བཟོད་པ། བརྩོན་འགྲུས། བསམ་གཏན། ཤེས་རབ་དང་། སེར་སྣའི་གནས་སུ། ཁྲིམས་འཆལ།
ཁོང་ཁྲོ། ལེ་ལོ། རྣམ་གཡེང་། ཤེས་འཆལ་རྣམས་སྦྱངས་ལ་སོ་སོའི་མཐར་སྔགས་དང་བཅས་པས་ཁྲུས་གསོལ། དེ་དག་སྐུ་ལ་སོགས་ཀྱིས་སྐུ་ཕྱི་བ་རྣམས་བྱ། མཐར་དྲི་ལྔས་ཐུགས་ཀར་བྱུགས་ལ། སྟོང་
གསུམ་ཀུན་ཏུ་དྲི་ངད་ལྡང་གྱུར་པའི། །དྲི་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། །གསེར་སྦྱངས་གཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་
བྱུགས་པར་བགྱི། །ཨོཾ་བཛྲ་གནྡྷེ་སྭཱ་ཧཱ། ན་བཟའ་འབུལ་ལ། དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་འབུལ། །གོས་བཟང་སྲབ་ལ་

༄༅། །འཇམ་པ་སྣ་ཚོགས་དང་། །རྒྱན་མཆོག་བརྒྱ་ཕྲག་དག་ཀྱང་དབུལ་བར་བགྱི། །ཨོཾ་བཛྲ་ཝསྟྲ་ཡེ་པྲ་ཏཱིཙྪ་སྭཱ་ཧཱ། སྤོས་མར་གྱིས་བདུགས་ཅིང་སྤྲོ་ན་རྗེས་འབྲེལ་དུ་ཤིས་བརྗོད་ཇི་
ལྟར་རིགས་པར་བྱའོ། །གསུམ་པ་རྟེན་བསྐྱེད་པ་ནི། སྒྲུབ་དཀྱིལ་གང་ལ་བརྟེན་པའི་མདུན་བསྐྱེད་ལྟར་རམ། བྱེ་བྲག་ཏུ་བསྐྱེད་ན། ཨ་མྲྀ་ཏས་བསངས་སྲ་བྷ་ཝས་སྦྱངས། སྟོང་པའི་ངང་ལས་སྐུ་རྟེན་དང་མཆོད་རྟེན་
གཙུག་ལག་ཁང་ལ་སོགས་པ་སེང་གེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་ཉི་ཟླ་བརྩེགས་པའི་སྟེང་དུ་ཨོཾ་ལས་འཁོར་ལོ་དཀར་པོ་ཨོཾ་གྱིས་མཚན་པ་ལས་རྣམ་སྣང་
དཀར་པོ་གཡས་འཁོར་ལོ་དང་གཡོན་དྲིལ་བུ་འཛིན་པ། སྤྱན་མ་དཀར་མོ་གཡས་འཁོར་ལོ་དང་གཡོན་དེས་ཡུ་བ་བྱས་པའི་དྲིལ་བུ་འཛིན་པ་དང་མཉམ་པར་སྦྱོར་བ། དེ་
བཞིན་དུ། གླེགས་བམ་རྣམས་རྨ་བྱས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཉི་ཟླ་བརྩེགས་པའི་སྟེང་དུ་ཨོཾ་ལས་པདྨ་ཨོཾ་གིས་མཚན་པ་ལས་སྣང་བ་མཐའ་ཡས་དམར་
པོ་གཡས་པདྨ་དང་གཡོན་དྲིལ་བུ་འཛིན་པ། གོས་དཀར་མོ་དམར་མོ་གཡས་པདྨ་དང་གཡོན་དེས་ཡུ་བ་བྱས་པའི་དྲིལ་བུ་འཛིན་པ་དང་མཉམ་པར་སྦྱོར་བ་ཕྱག་མཚན་རྣམས་

གླང་པོས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་ཉི་ཟླ་བརྩེགས་པའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་མི་བསྐྱོད་པ་སྔོན་པོ་གཡས་རྡོ་རྗེ་དང་གཡོན་དྲིལ་བུ་འཛིན་
པ༑ དབྱིངས་ཕྱུག་མ་སྔོན་མོ་གཡས་རྡོ་རྗེ་དང་གཡོན་དེས་ཡུ་བ་བྱས་པའི་དྲིལ་བུ་འཛིན་པ་དང་མཉམ་པར་སྦྱོར་བ། གཞན་ཡང་རིན་པོ་ཆེའི་བྱེ་བྲག་དང་བང་མཛོད་སོགས་རིན་འབྱུང་། གོ་ཆ་
རོལ་མོ་སྲུང་བའི་རིགས་སོགས་དོན་གྲུབ་ཏུ་བསྐྱེད་པར་བཤད་དོ། །གང་ལྟར་ཡང་མཐར། ཐམས་ཅད་ཀྱང་ཞི་ཞིང་འཛུམ་ལ་མཚན་དཔེའི་ལང་ཚོ་རབ་ཏུ་རྒྱས་པ་དར་གྱི་ན་བཟའ་དང་རིན་པོ་ཆེའི་རྒྱན་
ཐམས་ཅད་ཀྱིས་བརྒྱན་ཅིང་འོད་ཟེར་མཐའ་ཡས་པར་སྤྲོ་བའི་བདག་ཉིད་ཅན་དུ་བཞུགས་པའོ། །དེ་རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་
ཀར་ཧཱུྃ་སྔོན་པོ་རྣམས་ཀྱིས་མཚན་པར་བསམ་མོ། །བདག་དང་རྟེན་གྱི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཡེ་ཤེས་ཀྱི་འཁོར་ལོ་བསམ་གྱིས་མི་ཁྱབ་པའི་ཚོགས་ཐམས་ཅད་
བཛྲ་ས་མཱ་ཛཿ བཞི་པ་སྤྱན་དྲངས་བ་ནི། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་ཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་

༄༅། །མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ཇི་ལྟར་སངས་རྒྱས་རྣམས་ནི་དགའ་ལྡན་ནས། །སྤྲུལ་པའི་དམ་པ་
ཏོག་དཀར་ལྷ་ཡི་བུས། །མི་ཕམ་མགོན་ལ་རྒྱལ་ཚབ་དབང་བསྐུར་ནས། །གཟིགས་པ་རྣམ་ལྔས་འཛམ་གླིང་ཀུན་གཟིགས་ཤིང་། །གླང་ཆེན་ཐལ་དཀར་སྟབས་
གཤེགས་ལྷུམས་ཞུགས་ལྟར། །རྡོ་རྗེ་རིན་ཆེན་པདྨའི་རིགས་མཆོག་དང་། །ལས་ཀྱི་རིགས་དང་དེ་བཞིན་གཤེགས་པའི་རིགས། །ཕྱོགས་བཅུའི་རྒྱལ་བ་སྲས་དང་
བཅས་པ་རྣམས། །དུས་འདིར་བདག་གིས་དད་པས་སྤྱན་འདྲེན་ན། །རྟེན་མཆོག་འདི་ལ་འབྱོན་པར་མཛད་དུ་གསོལ། །ཞེས་པས་སྤྱན་དྲངས། བདག་དང་འགྲོ་ལ་ཐུགས་
བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །པདྨ་ཀ་མ་ལཱ་ཡ་སྟྭཾ་གྱིས་གདན་འབུལ།
ཨོཾ་བཛྲ་པུཥྤེ་སོགས་ནས། ཤབྡ་པྲ་ཏཱིཙྪ་སྭཱ་ཧཱའི་བར་གྱིས་མཆོད། ལྔ་པ་དགུག་གཞུག་བྱ་བ་ནི། ཨོཾ་བཛྲ་ཨཾ་ཀུ་ཤ་ཛཿཨོཾ་བཛྲ་པཱ་ཤ་ཧཱུྃ། ཨོཾ་བཛྲ་སྥོ་ཊ་བྃ། ཨོཾ་བཛྲ་ཨ་བེ་ཤ་ཡ་ཧོཿ ཞེས་པས་

དགུག་གཞུགས་བཅིང་མཉེས་དགྱེས་པ་བསྐྱེད། དྲུག་པ་རྒྱས་གདབ་ནི། ཨོཾ། དཔལ་ལྡན་སངས་རྒྱས་སྐུ་འཆང་བ། །རྡོ་རྗེ་མི་ཕྱེད་གསུམ་གྱི་སྐུ། །དེང་འདིར་སངས་རྒྱས་ཐམས་ཅད་ཀྱི། །
སྐུ་ཡི་དབྱིག་ཏུ་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་མ་ཧཱ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨཱ དཔལ་ལྡན་སངས་རྒྱས་གསུང་འཆང་བ། །རྡོ་རྗེ་མི་ཕྱེད་གསུམ་གྱི་
གསུང་༑ །དེང་འདིར་སངས་རྒྱས་ཐམས་ཅད་ཀྱི། །གསུང་གི་དབྱིག་ཏུ་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་མཧཱ་ཝཱ་ཀ་བཛྲ་སྭ་བྷཱ་ཝ། ཧཱུྃ། དཔལ་ལྡན་སངས་
རྒྱས་ཐུགས་འཆང་བ། །རྡོ་རྗེ་མི་ཕྱེད་གསུམ་གྱི་ཐུགས། །དེང་འདིར་སངས་རྒྱས་ཐམས་ཅད་ཀྱི། །ཐུགས་ཀྱི་དབྱིག་ཏུ་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་མཧཱ་ཙིཏྟ་
བཛྲ་སྭྰ་བྷཱ་ཝ་ཨཱཏྨ་ཀོཉྱཧཾ། ཞེས་རྒྱས་གདབ་བོ། །བདུན་པ་དབང་བསྐུར་བ་ནི། རང་གི་སྙིང་གའི་ས་བོན་ལས་བྱུང་བའི་འོད་ཟེར་གྱིས་དབང་གི་ལྷ་དེ་བཞིན་གཤེགས་པ་རིགས་ལྔ་སྲས་
དང་བཅས་པ་ཐམས་ཅད་བཛྲ་ས་མཱ་ཛས་སྤྱན་དྲངས་ནས་མདུན་གྱི་ནམ་མཁར་བཞུགས་པ་ལ། ཨོཾ་བཛྲ་ཨནྡྷཾ་སོགས་ནས། ཤབྡ་པྲ་ཏཱིཙྪ་སྭཱ་ཧཱ། ཞེས་པས་མཆོད། ཆོས་སྐུ་ནམ་མཁའ་བཞིན་དུ་

༄༅། །དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་བདེ་བར་
གཤེགས་ལ་ཕྱག་འཚལ་བསྟོད། །ཅེས་བསྟོད་ནས། རྡོ་རྗེ་ཅན་གྱི་སངས་རྒྱས་ལ། །འགྲོ་བ་སྐྱོབ་པའི་ཆེད་དུ་དབང་། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་
འདི་ལའང་སྩལ་དུ་གསོལ། །ཞེས་གསོལ་བ་བཏབ་པས་ནམ་མཁའ་གང་བའི་དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། ཡུམ་རྣམས་ཀྱིས་
བུམ་པའི་ཆུ་རྒྱུན་གྱིས་དབང་བསྐུར། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་པའི་གླུ་དབྱངས་བརྗོད། ལྷ་མོ་རྣམས་ཀྱིས་གདུགས་དང་བ་དན་ལ་སོགས་པ་བསྒྲེངས་
ཤིང་༑ རོལ་མོའི་སྒྲ་དང་བཅས་པས་མཆོད་རྫས་ཀྱི་ཆར་འབེབས། ཁྲོ་བོ་རྣམས་ཀྱིས་བགེགས་བསྐྲད་པའི་ལས་མཛད་པར་བསམ། བཀྲ་ཤིས་གང་ཞིག་སེམས་ཅན་ཀུན་
གྱི་སྙིང་ལ་གནས། །ཀུན་གྱི་བདག་ཉིད་རིགས་ཀུན་གྱིས་ནི་བདག་པོ་མཆོག །མ་ལུས་སེམས་ཅན་སྐྱེད་མཛད་བདེ་བ་ཆེན་པོ་སྟེ། །དེས་ནི་དེང་ཁྱོད་དབང་བསྐུར་

མཆོག་ལ་བཀྲ་ཤིས་ཤོག །ཅེས་དང་། ཇི་ལྟར་བལྟམས་པ་ཙམ་གྱིས་ནི། སོགས་ནས། དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་
ཤྲི་ཡེ་ཧཱུྃ། ཞེས་དབང་བསྐུར་བས་སྐུ་གང་དྲི་མ་དག་ཆུའི་ལྷག་མ་སྤྱི་བོར་འཁྱིལ་བ་ལས་རྣམ་སྣང་སོགས་བདག་པོར་གྱུར་པའི་རིགས་ལྔས་དབུ་བརྒྱན་པར་བསམ། ཨོཾ་ཧཱུྃ་ཧྲྰྃ་
ཧྲྰིཿཨྰཿ པཉྩ་ཀུ་ལ་མུ་ཊ་ཨ་བྷི་ཥིཉྩམྰཾ། ཞེས་དབུ་རྒྱན་གྱི། དབང་བསྐུར། ཨོཾ་ཏྲྰུཾ་ཞེས་གོ་དགོས། ཨོཾ་བཛྲ་ཏུཥྱ་ཧོཿ ཞེས་རྡོ་རྗེ་ཐལ་མོས་མཉེས་པར་བྱའོ། །སྤྲོ་ན། དངོས་སུ་འབྱོར་དང་ཡིད་
ཀྱིས་རྣམ་སྤྲུལ་པའི། །ཀུན་ཏུ་བཟང་པོ་བླ་མེད་མཆོད་སྤྲིན་གྱིས། །མཁའ་དབྱིངས་རྣམ་དག་རྒྱ་ཆེར་ཡོངས་བཀོད་དེ། །ཕྱི་ནང་གསང་བའི་མཆོད་པ་རྒྱ་མཚོས་མཆོད། །
ཨོཾ་སརྦ་ཏ་ཐཱ་ག་ཏ་བཛྲ་ཨནྡྷཾ་སོགས་ནས། ཤབྡ་པྲ་ཏཱིཙྪ་སྭཱ་ཧཱའི་བར་གྱིས་མཆོད། ཆོས་སྐུ་ནམ་མཁའ་སོགས་ཀྱིས་བསྟོད། བརྒྱད་པ་སྤྱན་དབྱེ་བ་ནི། གསེར་ཐུར་གྱིས་དབྱེ་བའི་ཚུལ་དང་བཅས། ཇི་ལྟར་
མིག་མཁན་རྒྱལ་པོ་ཡིས། །འཇིག་རྟེན་རབ་རིབ་གསལ་བ་ལྟར། །རྒྱལ་བ་རྣམས་ཀྱི་ཡེ་ཤེས་སྤྱན། །སེམས་ཅན་དོན་དུ་དབྱེ་བར་བྱ། །ཨོཾ་ཙཀྵུ་ཙཀྵུ་ས་མནྟ་ཙཀྵུ་བི་

༄༅། །ཤོ་དྷ་ནེ་སྭཱ་ཧཱ། ཡེ་ཤེས་ཀྱི་སྤྱན་རྣམ་པར་དག་པ་དང་ལྡན་ཅིང་སེམས་ཅན་གྱི་དོན་ལ་གཟིགས་པ་འཇུག་པའི་མཐུ་ཕུན་སུམ་ཚོགས་པ་ལ་མངའ་བརྙེས་པར་
གྱུར་ཅིག །དགུ་པ་རྟེན་བསྒྱུར་བ་ནི། སློབ་དཔོན་གྱིས་རྡོ་རྗེ་དང་བཅས་པའི་ཐལ་མོས་རྟེན་གྱི་གཟུགས་བརྙན་མེ་ལོང་གི་ངོས་སུ་ཤར་བ་ལ་རེག་ཅིང་སེ་གོལ་གྱི་སྒྲས་མཆོད་པས། ཨོཾ་ཨཱཿཧཱུྃ་སྭཱ་ཧཱ། ལན་གསུམ་བརྗོད་
པས༑ བསྐྱེད་པའི་ལྷ་ཡོངས་སུ་གྱུར་པ་ལས་སྐུ་གསུང་ཐུགས་སོ་སོའི་སྣང་བརྙན་གསལ་ལ་མ་འདྲེས་པ་ཡོངས་སུ་རྫོགས་པའི་མཐུ་བྱིན་དང་ལྡན་པར་བསམ། བཅུ་པ་མངའ་འབུལ་
བ་ལ་བཞི་ལས། དང་པོ་མཆོད་བསྟོད་ཀྱིས་སྤྱིར་མངའ་འབུལ་བ་ནི། མཆོད་པ་བསང་སྦྱངས་བྱིན་རླབས་སྔོན་དུ་འགྲོ་བས། ཉེར་སྤྱོད། རིན་ཆེན་བདུན། འདོད་ཡོན་ལྔ། ལྷ་མོ་བཅུ་དྲུག་རྣམས་སྤྱི་ལྟར་འབུལ། དེ་ཙམ་མི་ནུས་ན།
ཕྱོགས་བཅུ་རབ་འབྱམས་ནམ་མཁའི་ཁམས་གང་བའི། །མཆོད་ཡོན་ཞབས་བསིལ་མེ་ཏོག་བདུག་སྤོས་དང་། །མར་མེ་དྲི་ཆབ་ཞལ་ཟས་རོལ་མོ་སོགས། །ཀུན་བཟང་
རྣམ་སྤྲུལ་མཆོད་སྤྲིན་རྒྱ་མཚོས་མཆོད། །ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། དེ་བཞིན་དུ། ཤབྡའི་བར་སྦྱར་བས། ཉེར་སྤྱོད། མི་དབང་རིན་

ཆེན་སྣ་བདུན་འདི་དག་ནི། །སངས་རྒྱས་སྲས་དང་བཅས་པ་མ་ལུས་ལ། །བཤམས་ཤིང་ཡིད་ཀྱིས་སྤྲུལ་ཏེ་ཕུལ་བ་ཡིས། །འགྲོ་བ་མི་ཟད་གཏེར་ལ་སྤྱོད་པར་ཤོག །
ཨོཾ་སབྷ་མཧཱ་རཏྣ་བཛྲ་པཱུ་ཛི་ཏེ་ཨཱཿཧཱུྃ་གིས་རིན་ཆེན་བདུན། ཕྱོགས་དུས་ཀུན་ན་གཟུགས་སྒྲ་དྲི་དང་རོ། །རེག་བྱའི་ཁྱད་པར་ཕུན་སུམ་ཚོགས་པ་རྣམས། །མོས་བློས་རྒྱལ་
བ་སྲས་བཅས་ལ་འབུལ་ན། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོ་པཉྩ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཿཧཱུྃ་གིས་འདོད་ཡོན་ལྔ་རྣམས་ཀྱིས་མཆོད། རྡོ་རྗེ་དྲིལ་བུ་འཛིན་པས།
མཉམ་ཉིད་མི་གཡོ་སོགས་སངས་རྒྱས་སྤྱིའི་བསྟོད་པའམ། བསྡུ་ན། ཆོས་སྐུ་ནམ་མཁའ་སོགས་དང་། བསྟོད་པར་འོས་པ་ཐམས་ཅད་ལ། སོགས་ཀྱིས་བསྟོད། གཉིས་པ་བྱེ་བྲག་ཏུ་ཉེ་བར་མཁོ་བས་མངའ་
དབུལ་བ་ནི། མཎྜལ་གྱི་བཀོད་པ་དབུལ་ཞིང་། ས་གཞི་སྤོས་ཆུས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་
ཡིས༑ །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཨོཾ་སརྦ་ཏ་ཐཱ་ག་ཏ་རཏྣ་མཎྜ་ལ་ཨཱཿཧཱུྃ། དྲིའི་བྱུགས་པ་ཕུལ་ལ། སྟོང་གསུམ་ཀུན་ཏུ་དྲི་ངད་ལྡང་བ་ཡི། །དྲི་མཆོག་

༄༅། །རྣམས་ཀྱིས་ཐུབ་དབང་རྣམས་ཀྱི་སྐུ། །གསེར་སྦྱངས་གཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུགས་པར་བགྱི། །ཨོཾ་བཛྲ་གནྡྷེ་སྭཱ་ཧཱ། 
ན་བཟའ་ཕུལ་ལ། སྣ་ཚོགས་དབང་པོའི་གཞུ་ལྟར་རབ་བཀྲ་ཞིང་། །གང་ལ་རེག་ན་བདེ་བའི་རྒྱུར་འགྱུར་བའི། །གོས་བཟང་རིན་ཆེན་བདག་བློ་སྦྱང་ཕྱིར་འབུལ། །བཟོད་
པ་དམ་པའི་གོས་ཀྱིས་བརྒྱན་པར་ཤོག །ཨོཾ་བཛྲ་ཝཱསྟྲ་ཡེ་སྭཱ་ཧཱ། རྒྱན་སྣ་ཚོགས་ཕུལ་ལ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་
མི་འཚལ་ཡང་། །རིན་ཆེན་རྒྱན་མཆོག་ཕུལ་བས་འགྲོ་ཀུན་གྱིས། །མཚན་དཔེས་བརྒྱན་པའི་སྐུ་མཆོག་ཐོབ་པར་ཤོག །ཨོཾ་བཛྲ་བི་ཤྭ་རཏྣ་ཨཱ་ལཾ་ཀ་ར་ཡེ་སྭཱ་ཧཱ། གསུམ་
པ་ཙཱ་རུའི་ཞལ་ཟས་ཀྱིས་མངའ་དབུལ་བ་ནི། ལྷ་བཤོས་གཙང་མ་ཉིད་ཆབ་ཀྱིས་བྲན་ལ། ན་མསྶརྦ་ཏ་ཐཱ་ག་ཏ་སོགས་ནམ་མཁའ་མཛོད་ཀྱི་སྔགས་རྒྱ་ལན་གསུམ་གྱིས་བྱིན་གྱིས་བརླབས་ལ། རིན་པོ་ཆེ་ལས་གྲུབ་པའི་སྣོད་
ཡངས་ཤིང་རྒྱ་ཆེ་བའི་ནང་དུ་ལྷ་རྫས་ཀྱི་ཞལ་ཟས་འདོད་ཡོན་གྱི་དངོས་པོ་ཟད་མི་ཤེས་པ་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཞལ་ཟས་རོ་བརྒྱ་ལྡན་ཞིང་ཡིད་

འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག །ཅེས་པས་འབུལ།
བཞི་པ་སྔགས་ཀྱིས་མངའ་དབུལ་བ་ནི། རྟེན་རྣམས་ལ་གཟུངས་ཐག་སེར་པོ་བཏགས་པའི་སྣེ་མོ་ནས་སློབ་དཔོན་གྱིས་བཟུང་ཞིང་། གནས་བྱའི་རྟེན་རྣམས་ཀྱི་ཐུགས་ཀར་ཟླ་བ་ལ་གནས་པའི་སྔགས་ཕྲེང་འཁོར་
བའི་འོད་ཟེར་གྱིས་ཕྱོགས་བཅུའི་རྒྱལ་བ་སྲས་དང་བཅས་པ་རྟེན་སོ་སོའི་རྣམ་པར་བྱོན་ནས་དེ་ལ་ཞུགས་པར་གྱུར། ཅེས་བརྗོད་ཅིང་བསམས་ལ། བདག་བསྐྱེད་ཀྱི་སྙིང་པོའི་མཐར། སུ་པྲ་
ཏིཥྛ་དང༌། ཨོཾ་ཧཱུྃ་ཧྲྰིཿབྷཱུ་ཁཾ་བཛྲྰ་བྷ་ཝ་དྲི་ཌྷ་ཏིཥྛ་བྷཱུ་ཁཾ་སྭཱ་ཧཱ་དང་། རྟེན་འབྲེལ་སྙིང་པོ་རྣམས་ཅི་ནུས་བཟླ། རྗེས་འབྲེལ་དུ། ཡེ་དྷརྨྰ་སོགས་དང་། ཕུན་སུམ་ཚོགས་པ་མངའ་བ་ལ་སོགས་པའི་ཤིས་པ་རྒྱ་
ཆེར་བརྗོད་པས་མངའ་གསོལ་ཞིང་མེ་ཏོག་གི་ཆར་ཕབ། བཅུ་གཅིག་པ་གསོལ་བ་གདབས་པ་ནི། ཡིག་བརྒྱ་ལན་གསུམ་སྔོན་དུ་འགྲོ་བས། མེ་ཏོག་དམ་པ་ཕྲེང་བ་དམ་པ་དང་། །སོགས་ཤློཀ་གཉིས་ཀྱིས་མཆོད། དེ་
དག་བསྔགས་པ་སོགས་ཀྱིས་བསྟོད། རྟེན་ལ་མེ་ཏོག་གི་ཕྲེང་བ་བཏགས་པ་ནས་བཟུང་། ཐལ་མོ་སྦྱར་བས་བཏུད་དེ། ཇི་སྲིད་ས་ཆུ་མེ་དང་ནི། །རླུང་གི་བསྐལ་པས་འཇིག་བར་དུ། །སེམས་ཅན་

༄༅། །ཀུན་གྱི་དོན་གྱི་ཕྱིར། །བཅོམ་ལྡན་ཁྱོད་ནི་བཞུགས་པར་མཛོད། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་
མེད་ཚེ་དང་དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཞེས་དང་། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་
རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། ཁྱད་པར་དུའང་སྐུ་གསུང་ཐུགས་ཀྱི་རྟེན་འདི་རྣམས་ལ་ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་
དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་བདག་དང་སེམས་ཅན་ཐམས་ཅད་ལ་མཆོག་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ལན་
གསུམ་གྱིས་གསོལ་བ་གདབ། རྟེན་འབྲེལ་སྙིང་པོར་ཟླས་པའི་མེ་ཏོག་འཐོར་ལ། སླར་ཡང་མཆོད་བསྟོད་ཀྱང་བྱའོ། །གསུམ་པ་རྗེས་ཀྱི་ཆོ་ག་ལ་དྲུག་ལས། དང་པོ་གཏོར་མ་གཏོང་བ་ནི། ནང་དུ་རྡོ་རྗེའི་ཆོས་སྲུང་རྣམས་དང་།

ཕྱི་རོལ་ཏུ་ཕྱོགས་སྐྱོང་འབྱུང་པོ་རྣམས་ལ་གཏོར་མ་ཆོ་ག་ཇི་ལྟར་རིགས་པས་འབུལ་ལོ། །གཉིས་པ་སྲུང་མ་བསྒོ་བ་ནི། གནས་དང་རྟེན་གང་ལ་གཉེར་གཏད་པར་འདོད་པ་དེ་ཉིད་ཀྱི་གཏོར་མ་ཟུར་དུ་
བཤམས་ནས་ཕུལ། རྡོ་རྗེ་བཀའ་ནན་གྱི་རྒྱ་བཅིངས་ཏེ། ཨོཾ་བཛྲ་རཀྵ་ཧཾ་ཞེས་དང་། རྡོ་རྗེ་རྩེ་ལྔ་པའི་རྒྱ་སྤྱི་བོར་རེག་པའི་མོས་པས། ཨོཾ་བཛྲ་ས་མ་ཡ་ཧ་ན་ཧ་ན་ཧཱུྃ་ཕཊ་ཅེས་པས་དམ་ལ་གཞག །རྡོ་རྗེའི་ཆོས་སྐྱོང་
བའི་སྲུང་མ་འཁོར་དང་བཅས་པ་ཁྱེད་རྣམས་ཀྱིས། གནས་དང་རྟེན་འདི་རྣམས་སྲུང་ཞིང་སྐྱོང་བ་དང་། ཅིང་གླགས་ལྟ་བའི་སོགས་སྔོན་དུ་འགྲོ་བས། རྫས་དང་སྦྱིན་
བདག་རྣམས། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་སྦྱིན་པའི་བདག་པོ་སྐད་ཅིག་གིས་གནོད་སྦྱིན་བྱེ་བའི་སྡེ་དཔོན་ཆེན་པོ་ཛམྦྷ་ལའི་སྐུར་གྱུར་པའི་
མདུན་དུ་མཾ་ལས་བྱུང་བའི་བཀྲ་ཤིས་པའི་རྫས་བརྒྱད་སོ་སོའི་ལས་སྒྲུབ་པ་ལ་ཐོགས་པ་མེད་པའི་ནུས་པ་དང་ལྡན་པར་གྱུར། ཨོཾ་ཨྰཿམངྒ་ལཾ་སུ་བྱ་ཧཱུྃ། ཞེས་པས་བྱིན་བརླབས་ལ།
མེ་ལོང་ཡེ་ཤེས་རྒྱ་མཚོ་ཆེན་པོ་སྟེ། ཞེས་སོགས་ཀྱིས་རྫས་རྣམས་རེ་རེ་བཞིན་དུ་ཡོན་བདག་ལ་གཏད་ཅིང་། དེས་ཀྱང་རྟེན་ལ་འབུལ་བའི་ཚུལ་བྱ། སླར་ཡང་མདུན་གྱི་ནམ་མཁའ་ཕྱོགས་དུས་ཀྱི་རྒྱལ་བ་

༄༅། །སྲས་དང་བཅས་པ་རྣམས་དང་ལྷ་དྲང་སྲོང་བདེན་ཚིག་གྲུབ་པའི་ཚོགས་ཀྱིས་ཤིས་པ་བརྗོད་པའི་གླུ་དབྱངས་དི་རི་རིའི་སྒྲགས་ཤིང་མེ་ཏོག་མནྡ་ར་བའི་ཆར་ཆེན་
པོ་བབས་པས་དགེ་ལེགས་ཀྱི་སྣང་བས་ས་གསུམ་ཀུན་དུ་ཁྱབ་པར་བྱས་པའི་མོས་པར་མཛོད། ཕུན་སུམ་ཚོགས་པ་མངའ་བ་སོགས་ཀྱིས་ཤིས་བརྗོད་དང་དགའ་སྟོན་རྒྱ་ཆེར་
བྱ༑ དྲུག་པ་དགེ་བ་བསྔོ་བ་ནི། དེ་ལྟར་བསྒྲུབ་པའི་ལེགས་བྱས་ཀྱིས་མཚོན་ཏེ་དུས་གསུམ་བསགས་པའི་དགེ་བའི་རྩ་བ་རྣམས་བླ་ན་མེད་པའི་བྱང་ཆུབ་ཀྱི་ཆེད་དུ་བཟང་པོ་བཞི་ལྡན་གྱི་ཡོངས་སུ་བསྔོ་བས་རྒྱས་གདབ་པ་དང་། སྨོན་ལམ་གྱི་
མཐུན་འགྱུར་ཀྱང་ཇི་ལྟར་རིམ་པར་རྒྱས་པར་བྱའོ། །གལ་ཏེ་འདི་ལས་བསྡུས་པར་འདོད་ན། བདག་བསྐྱེད་སྔོན་དུ་འགྲོ་བས་ལས་བུམ་བསྒྲུབ། སྦྱོང་བ་ནས་བརྩམས་ཏེ་རྟེན་བསྒྱུར་བའི་བར་སྔར་བཞིན་ལ། མཆོད་བསྟོད་དང་སྔགས་ཀྱིས་
མངའ་དབུལ་གསོལ་གདབ་བཅས་ཀྱི་བདག་བསྐྱེད་ཀྱི་རྗེས་ཆོག་རྣམས་བྱ། ཤིན་ཏུ་བསྡུས་བ་ནི། བདག་ཉིད་སྐད་ཅིག་གིས་རྡོ་རྗེ་ཧཱུྃ་མཛད་དུ་གསལ་ཞིང་བདེན་སྟོབས་བརྗོད་པས་བགེགས་སྦྱང་།
གྲུབ་ན་རྟེན་རྙིང་པ་ལ་ལྷ་ཁྲུས་གསོལ་བའི་བུམ་པའི་ཆུས་ཁྲུས་ཀྱི་བྱ་བ་མདོར་བསྡུས་བྱ། རྟེན་བསྐྱེད་ནས་དབང་བསྐུར་ཡན་སྔར་མཆོད་པ་བསམ་གྱིས་མི་ཁྱབ་པ་རྒྱུན་མི་

ཆད་པར་འབྱུང་བའི་ཕྲིན་ལས་མཛོད་ཅིག །ཅེས་ཕྲིན་ལས་བཅོལ། གསུམ་པ་དཀྱིལ་འཁོར་གྱི་རྗེས་ཀྱི་བྱ་བ་ནི་ལས་གཞུང་ལྟར་བྱའོ། །བཞི་པ་ཡོན་བདག་བསྒོ་བ་ནི། བཀྲ་ཤིས་པའི་རྫས་དང་མཆོད་པའི་
ཡོ་བྱད་རྣམས་འདུ་བྱས་ནས་ཡོན་བདག་ཉིད་ལོགས་སུ་སྟན་བཟང་པོ་ལ་འཁོད་པར། བདེར་གཤེགས་ལྷག་མ་འདི་དག་ནི། །གསོལ་ཞིག་སྡིག་པ་བྱས་པར་འགྱུར། །
ཞེས་བརྗོད་ཅིང་དཔོན་སློབ་ཐམས་ཅད་ལ་ཙཱ་རུའི་བཟའ་བ་འགྲིམ། སློབ་དཔོན་གྱིས་སྤྲོ་ན་སྤྱི་དང་བྱེ་བྲག་གི་ལུང་གིས་རྒྱབ་སྦྱོར་ཏེ་སྐབས་སུ་བབས་པའི་བཤད་པས་མཚམས་སྦྱར་བའམ། གང་
ལྟར་ཡང་། ཁྱོད་ཀྱིས་ང་ལ་གང་གསོལ་བའི། །སྐུ་གཟུགས་དག་ནི་ཁྱད་པར་དུ། །ཇི་ལྟར་གསུང་པ་ཇི་བཞིན་དུ། །དེ་དག་དོན་ནི་ངས་བྱས་ཏེ། །དེ་རྣམས་དོན་ནི་
གྲུབ་ཟིན་གྱིས། །ཅི་བདེ་བར་ནི་མཆོད་པར་བྱོས། །ཁྱོད་ཀྱིས་ང་ལ་གང་གསོལ་བ་བཏབ་པའི་རབ་ཏུ་གནས་པ་དེ་ལེགས་པར་ཚང་བར་བྱས་ཀྱི་ཁྱོད་ཀྱིས་འདི་རྣམས་ལ་
ཞག་བདུན་དུ་མཆོད་པ་བརྒྱ་ཆེན་པོ་གྱིས་ཤིག །དེ་ནས་ཀྱང་ཅི་འབྱོར་བའི་མཆོད་པ་རྒྱུན་མི་འཆད་པར་གྱིས་ཤིག །ཅེས་གདམས་པ་དང་དེས་ཀྱང་མཆོད་པའི་བྱེ་བྲག་རྣམས་ལག་གིས་བསྟར་ཏེ་

༄༅། །རྟེན་གྱི་དྲུང་དུ་བཀོད་པས་མཛེས་པར་བཤམས་ལ། དཔོན་སློབ་རྣམས་མགྲིན་གཅིག་པར་བསངས་སྦྱངས་བྱིན་རླབས་སྔོན་དུ་འགྲོ་བས། རབ་འབྱམས་རྒྱ་མཚོ་སོགས་ཚིགས་བཅད་སྔགས་དང་བཅས་པ་ཇི་ལྟར་རིགས་
པས་དབུལ། ལྔ་པ་ཤིས་པར་བྱ་བ་ནི། བགེགས་བསལ་བའི་སླད་དུ་སྦྱོང་བ་གསུམ་སྔར་བཞིན་ལ། བདེན་བརྗོད་སྐབས། བདེན་པ་ཆེན་པོའི་བྱིན་རླབས་ཀྱིས། །ཞེས་པའི་མཚམས། དེང་འདིར་རབ་ཏུ་
གནས་པར་བྱ་བའི་རྟེན་རྣམས་དང་། །སྦྱིན་པའི་བདག་པོ་འཁོར་དང་བཅས་པ་ལ་བཀྲ་ཤིས་པ་དང་། མཐུན་རྐྱེན་བསོད་ནམས་ཀྱི་ལེགས་ཚོགས་སྤེལ་བ་ལ་བར་དུ་
གཅོད་ལྟར་ལ། དེ་ནས་སྤྱན་དབྱེ་ཞལ་བསྒྱུར་མཆོད་བསྟོད། གསོལ་གདབ་བཅས་ཀྱི་མཐར་བཀྲ་ཤིས་པའི་མེ་ཏོག་ཆར་དུ་བསྙིལ་བས་གྲུབ་པ་ཡིན་ནོ།། །།དམ་ཚིག་གཟུགས་བརྙན་སྤྲུལ་པའི་དཀྱིལ་འཁོར་དུ། །ཡེ་
ཤེས་ལྷག་པར་གནས་པའི་ཆོ་ག་ནི། །སྙིང་པོར་དྲིལ་ཏེ་ལེགས་པར་སྦྱར་བའི་དགེས། །འགྲོ་ཀུན་ཕན་བདེའི་དགའ་སྟོན་རྒྱས་གྱུར་ཅིག །ཅེས་པའང་མཁས་ཤིང་གྲུབ་པ་བརྙེས་པའི་
རྡོ་རྗེའི་སློབ་དཔོན་རྣམས་ཀྱིས་ཇི་ལྟར་བཀྲལ་བའི་གཞུང་རྒྱ་ཆེན་པོ་ལས། གནས་སྐབས་འགའ་ཞིག་ཏུ་མདོར་བསྡུས་པའི་ཚུལ་གྱིས་ཆོ་གའི་ཡན་ལག་མ་ཉམས་པར་སྒྲུབ་པར་འདོད་པ་རྣམས་ལ་སྨན་པའི་བསམ་པ་ཉེ་བར་བསྐྱེད་ནས། ཤཱཀྱའི་དགེ་

སློང་རིག་པ་འཛིན་པ་མཉྫུགྷོ་ཥས་ལེགས་པར་སྦྱར་བའི་དགེ་བས་འཇིག་རྟེན་གསུམ་ན་དགེ་ལེགས་ཀྱི་སྣང་བས་དུས་རྟག་ཏུ་ཁྱབ་པའི་རྒྱུར་གྱུར་ཅིག། །།སརྦ་བྷཱ་ཀ་ལྱཱ་ནཾ་བྷ་བ་ཏུ།། །། ༄༅། །སྔོན་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་ལ། གཟུགས་ཀྱི་ལྷ་མོ་འོད་འཆང་མས་མེ་ལོང་ཕུལ་བས། བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་དེང་འདིར་ཡང་རབ་ཏུ་
གནས་པར་བྱས་པའི་རྟེན་རྣམས་དང་བདག་དང་སྦྱིན་པའི་བདག་པོས་གཙོ་བྱས་སེམས་ཅན་ཐམས་ཅད་མེ་ལོང་གི་རྫས་ལ་བརྟེན་ནས་ཤིན་ཏུ་བཀྲ་ཤིས་པར་གྱུར་ཅིག །མེ་
ལོང་ཡེ་ཤེས་རྒྱ་མཚོ་ཆེན་པོ་ཡིས། །ཡེ་ཤེས་རྒྱ་མཚོ་མཆོག་ཏུ་དག་གྱུར་ཏེ། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག །
དེ་བཞིན་དུ། གླང་པོ་ཆེ་ས་སྲུང་གིས་སྨན་གི་ཝཾ་ཕུལ་བས། །གི་ཝཾ་དུག་གསུམ་འཇོམས་པ་ནད་ཀྱི་སྨན། །སྨན་མཆོག་ཆོས་ཉིད་རབ་ཏུ་རྟོགས་གྱུར་ནས། །ཉོན་མོངས་ཟུག་
རྔུ་མེད་པར་གྱུར་པ་ཡི། །བཀྲ་ཤིས་དེས་ཀྱང་སྡུག་བསྔལ་ཞི་གྱུར་ཅིག །ཞིང་པའི་བུ་མོ་ལེགས་སྐྱེས་མས་ཞོ་ཕུལ་བས། །ཞོ་ནི་ཀུན་གྱི་སྙིང་པོར་གྱུར་བ་སྟེ། །སྙིང་པོ་

༄༅། །རྣམ་དག་ཡེ་ཤེས་རྣམས་རྟོགས་ཏེ། །ཡོན་ཏན་ཀུན་གྱི་དབྱིངས་སུ་གྱུར་པ་ཡི། །བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག །བྲམ་ཟེ་ཀུཎྜ་ལིས་རྩ་དཱུརྦ་
ཕུལ་བས། །དྰུརྦས་ཚེ་ནི་འཕེལ་བར་བྱེད་པ་སྟེ། །རྡོ་རྗེ་སེམས་དཔའི་ཚེ་ནི་རབ་བསྒྲུབ་ནས། །ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། །བཀྲ་ཤིས་དེས་ནི་ཚེ་ཡང་
འཕེལ་གྱུར་ཅིག །ཤིང་གི་ལྷ་མོ་འོད་འཆང་མས་ཤིང་ཏོག་བིལྦ་ཕུལ་བས། བིཝ་རྒྱུ་རྐྱེན་འབྲས་བུར་བཅས་པའི་ཆོས། །འཇིག་རྟེན་འཇིག་རྟེན་འདས་པའི་སྤྱོད་པ་ཀུན། །
བྱང་ཆུབ་སྙིང་པོ་མཆོག་ཏུ་གྱུར་པ་ཡི། །བཀྲ་ཤིས་དེས་ཀྱང་དོན་ཀུན་འགྲུབ་གྱུར་ཅིག །ལྷའི་དབང་པོ་བརྒྱ་བྱིན་གྱིས་དུང་དཀར་པོ་གཡས་སུ་འཁྱིལ་བ་ཕུལ་བས།
དུང་ནི་ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་མ་ནོར་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་དབང་ཐོབ་གྱུར་
ཅིག༑སའི་ལྷ་མོ་བརྟན་མས་ལི་ཁྲི་ཕུལ་བས། །ལི་ཁྲི་དམར་པོ་དབང་གི་རང་བཞིན་ཏེ། །ཆོས་རྣམས་མ་ལུས་དབང་དུ་བསྡུས་ནས་ཀྱང་། །ཆོས་ཀྱི་རྒྱལ་སྲིད་རབ་

ཏུ་བརྟན་གྱུར་པའི། །བཀྲ་ཤིས་དེས་ཀྱང་ཆོས་སྲིད་བརྟན་གྱུར་ཅིག །གསང་བའི་བདག་པོ་ཕྱག་ན་རྡོ་རྗེས་ཡུངས་ཀར་ཕུལ་བས། ཡུངས་ཀར་རྡོ་རྗེའི་རིགས་ཏེ་ཐམས་
ཅད་དུ། །བགེགས་རྣམས་མ་ལུས་འཇོམས་པར་བྱེད་པ་ཡིས། །མཐུ་སྟོབས་ཡོན་ཏན་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་བགེགས་རྣམས་ཞི་གྱུར་ཅིག །
ཅེས་རྫས་བརྒྱད་དང་། སྐབས་འགའ་ཞིག་ཏུ་རྒྱས་པ་ལ་མོས་ན་རིན་ཆེན་སྣ་བདུན་རིམ་གྱིས་བསྟན་ལ། ལྷ་རྫ་ས་ལས་བྱས་ལྟེ་བ་ཤིན་ཏུ་ཟླུམ། །རྩིབས་སྟོང་ལྡན་ཅིང་མུ་ཁྱུད་རབ་མཉམ་བཟང་། །
སྡང་བའི་དགྲ་ལས་རྣམ་པར་རྒྱལ་གྱུར་པའི། །འཁོར་ལོ་རིན་ཆེན་དམ་པའི་བཀྲ་ཤིས་ཤོག །རིན་ཆེན་ངོ་བོ་ལྷ་རྫས་བེེཌཱུརྱ། །ཀུན་ཏུ་དཔག་ཚད་ཙམ་དུ་སྣང་བྱེད་ཅིང་། །
དྲི་མེད་ཉིན་མོ་ཇི་བཞིན་མཚན་དེ་བཞིན། །ནོར་བུ་རིན་ཆེན་དམ་པའི་བཀྲ༴ གཟུགས་མཛེས་ལྟ་ན་སྡུག་ཅིང་ཚུལ་བཟང་མ། །ལྤགས་པའི་མདོག་ལེགས་འཇམ་ཞིང་
དྲི་མཆོག་ལྡན། །ཡིད་འོང་འདོད་རྒུའི་རེག་བྱ་དང་ལྡན་པའི། །བཙུན་མོ་རིན་ཆེན༴ གང་ཡང་རྒྱལ་བ་མུ་ཏིག་མདངས་ལྡན་པས། །གསེར་སོགས་མང་པོ་ཐུབ་ལ་

༄༅། །ཕུལ་བ་ལྟར། །བཟོད་ལྡན་མཚུངས་པའི་ཁྱིམ་བདག་ནོར་ལྡན་ཏེ། །བློན་པོ་རིན་ཆེན༴ ཡན་ལག་ཐམས་ཅད་ལེགས་སྐྱེས་ས་ལ་ནི། །རབ་གནས་
གངས་ཅན་རི་འདྲ་གླང་པོ་ཆེ། །རྒྱལ་པོ་ལ་འོས་མཁའ་ལ་རབ་འགྲོ་བའི། །གླང་པོ་རིན་ཆེན༴ །ཐོ་རེངས་དུས་སུ་ཕྱོགས་རྣམས་མ་ལུས་པའི། །ས་རྣམས་བསྐོར་ཞིང་
སླར་ཡང་ལྡོག་བྱེད་ཅིང་། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། །རྟ་མཆོག་རིན་ཆེན༴ །འགྲོ་དང་ལྡོག་དང་ཀུན་ནས་འོང་གྱུར་པའི། །མ་ལུས་བདུད་དཔུང་
འཇོམས་པར་བྱེད་པ་ལ། །དཔལ་བརྟན་འབྱོར་པའི་དཔུང་དང་བཅས་པ་ཡི། །དམག་དཔོན་རིན་ཆེན་དམ་པའི་བཀྲ་ཤིས་ཤོག། །། ༄༅། །དུས་གསུམ་སངས་རྒྱས་
ཐམས་ཅད་ཀྱི་ངོ་བོ་མཚུངས་མེད་དཔལ་ལྡན་བླ་མ་དམ་པའི་ཞབས་པད་བསྐལ་པ་རྒྱ་མཚོར་བརྟན་ཅིང་བཞུགས་པར་གསོལ་བའི་ཡོན་དུ་དབུལ་བར་བགྱིའོ། །ཞེས་ཁྱད་པར་དང་།
སྐུ་རྟེན། ཕུན་ཚོགས་རིང་སྲེལ་རྣམ་བཞིའི་འདོད་དགུའི་གཏེར། །མཛེས་ཤིང་ཡིད་འོང་སྣང་བརྙན་དམ་པ་འདི། །གང་སྐུ་ཞིང་འདིར་བསྟན་འགྲོའི་དཔུང་གཉེན་དུ། །

ཞབས་པད་བསྐལ་བརྒྱར་བརྟན་ཕྱིར་གུས་པས་འབུལ། །གསུང་རྟེན། དགེ་ལེགས་ཟབ་རྒྱས་འོད་སྟོང་ལྡན་པའི་དབྱངས། །སྨིན་གྲོལ་དགའ་སྟོན་ལྷུན་གྱིས་གྲུབ་པ་འདི། །
གང་གསུང་དམ་ཆོས་བདུད་རྩིའི་བགོ་སྐལ་གྱིས། །བློ་གྲོས་ལུས་སྟོབས་རྒྱས་པའི་རྟེན་དུ་འབུལ། །ཐུགས་རྟེན། རིན་ཆེན་དུ་མ་ལས་གྲུབ་དཔལ་འབར་ཞིང་། །མཚན་
ཉིད་ཡོངས་རྫོགས་ཐུགས་རྟེན་དམ་པ་འདི། །གང་ཐུགས་མི་རྟོག་མཁྱེན་བརྩེའི་དཀྱིལ་འཁོར་ཆེ། །གཡོ་མེད་ཕན་བདེའི་ཉེར་འཚོའི་རྟེན་དུ་འབུལ། །ཡོན་ཏན་གྱི་རྟེན། ཡེ་
ཤེས་ཡོན་ཏན་འཛད་པ་མེད་མཚོན་པའི། །འདོད་དགུའི་གཏེར་གྱི་བུམ་པ་བཟང་པོ་འདི། །གང་གི་ཡོན་ཏན་དཔག་ཡས་ནམ་མཁའི་མཛོད། །མངའ་བརྙེས་རྒྱལ་བ་
དགྱེས་པའི་རྟེན་དུ་འབུལ། །འཕྲིན་ལས་གྱི་རྟེན། ངེས་པ་ལྔ་ལྡན་རྒྱལ་བ་རིགས་ལྔ་ཡི། །འགྲོ་ཁམས་རྗེས་འཛིན་ཕྱག་མཚན་དམ་པ་འདི། །གང་གི་ཕྲིན་ལས་རྒྱལ་ཀུན་དང་
མཉམ་ཕྱིར། །ས་གསུམ་ཕན་བདེ་དབང་བསྒྱུར་རྟེན་དུ་འབུལ། །མཛད་པའི་རྟེན། རྨད་བྱུང་ཁ་དོག་དང་པོ་བཀྲ་ཤིས་ཀྱི། །རི་མོས་སྤྱད་པའི་ལྷ་རྫས་དམ་པ་འདི། །གང་

༄༅། །གི་མཛད་པ་རྣམ་ཐར་ཡུག་གཅིག་གིས། །ས་གསུམ་ཁྱབ་པར་གསོལ་བའི་རྟེན་དུ་འབུལ། །ཐུབ་དབང་བསྟན་པའི་སྒྲོན་མེ་ས་གསུམ་གྱི། །འགྲོ་བའི་
མིག་གཅིག་དཔལ་ལྡན་བླ་མ་མཆོག །ཞབས་པད་སྲིད་མཐར་བརྟན་ཅིང་ཕྲིན་ལས་རྒྱས། །ཐུགས་ཀྱི་བཞེད་དོན་མ་ལུས་འགྲུབ་གྱུར་ཅིག། །།སརྦ་མངྒ་ལྃ།། །།དགེའོ།། །།
དགེའོ།། །།རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་
པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །

༄༅། །པྲཏིཥྛཤྲྰིབྷཱུཏིསམུདྲཾསཾརཱབསྱབཱཎོ སཾ གྲཧྱཤྩཝྰཀྤཋནཱིཡཱནྰཾ ཀྲམསྭརྒྷཔུཀྲྀ ཏདཱི རྒྷཔུཥྐརིཎཱིནཱམཱསྟི། །
༄༅། །རབ་གནས་དཔལ་འབྱོར་རྒྱ་མཚོ་མར་གྲགས་པའི་ལག་ལེན་དང་ངག་འདོན་གྱི་རིམ་པ་མཐོ་རིས་ལེགས་བྱས་ཀྱི་རྫིང་རིང་
ཞེས་བྱ་བ་བཞུགས་སོ།། །།

༄༅། །ཤྲཱི་ལཀྵྨྰ་སྭསྟི་སིདྡྷི་རསྟུ། བཀྲ་ཤིས་རྒྱ་མཚོའི་བཀོད་ལེགས་རྣམ་པར་བཀྲ་བའི་ཞིང་ཁམས་ཀུན། །དགེ་ལེགས་རྒྱ་མཚོའི་
སྣང་བས་འགེངས་ཤིང་དགེ་བཅུའི་སྨིན་འབྲས་ཀྱི། །དཔལ་འབྱོར་རྒྱ་མཚོས་རྣམ་པར་བརྒྱན་མཁས་དཔལ་ལྡན་བླ་མ་མཆོག །མཆོད་
སྤྲིན་རྒྱ་མཚོ་སྨོན་ལམ་སྟོབས་ཀྱིས་མཆོད་ཅིང་རྣམ་པར་འདུད། །འདི་ན་ཚོགས་སྤེལ་དགེ་ལེགས་སྒྲུབ་པའི་སླད། །དཔལ་འབྱོར་རྒྱ་མཚོར་གྲགས་པའི་རབ་གནས་ཀྱི། །
འདོན་བརྗོད་ནག་འགྲོས་ལྷ་ཡི་རྫིང་རིང་པོ། །གསར་བུའི་སྙིང་གི་འཛིན་མར་འབེབ་ཀྱིས་ཟུང་། དེ་ལ་བཟང་པོ་དྲུག་ལས་རྟེན་དང་། སློབ་དཔོན་དང་། དུས་དང་། གནས་དང་། ཡོ་བྱད་

༄༅། །རྣམས་ཀྱི་རྣམ་བཞག་གཞུང་དུ་གསལ་བས་དེར་བལྟ། ཆོ་ག་ལ། དཀྱིལ་འཁོར་དང་འབྲེལ་བའི་རྒྱས་པ་ཉིན་གསུམ་མ་དང་། མ་འབྲེལ་བའི་ཉིན་གཅིག་མ་ལའང་འབྲིང་བསྡུས་
གཉིས་སུ་དབྱེ་རུ་ཡོད་པ་ཡིན། འདིར་སྔ་མའི་དབང་དུ་བྱས་ན། ཉིན་དང་པོ་སྒྲུབ་མཆོད་ཀྱི་སྟ་གོན་ལ་སྔོན་འགྲོ་གཏོར་མ་ནས་བཟུང་། རྡུལ་ཚོན་ལྟར་ན་དཀྱིལ་འཁོར་ལ་བུམ་པ་འབུལ་བའི་བར་
དང་༑ རས་བྲིས་ལྟར་ན་རྗེས་ཆོག་གི་བར་དུ་དབང་ཆུ་མཛེས་རྒྱན་ལྟར་ཉམས་སུ་བླང་བ་ལས་ངག་འདོན་ལྷག་པོ་ཅི་ཡང་མེད། འོན་ཀྱང་བདག་བསྐྱེད་ཀྱི་སྲུང་འཁོར་འོག་ནས་འབྱུང་བ་ལྟར་རང་སྲུང་
འཁོར་ལོ་བསྒོམ། གཏོར་བསྔོ་རྣམས་ཀྱི་སྐབས་སུ་དམ་བཞག་ཚིག་ལྷུག་ཐལ་བརྡེབས་བཅས་མཛད་སྲོལ་མེད། རབ་གནས་དངོས་ལ་སྟ་གོན་དངོས་གཞི་མཇུག་གསུམ་ལས། དང་པོ་ནི། ལེགས་

བཤམ་བདག་བསྐྱེད་བུམ་པ་བཟླས། །རྟེན་སྦྱོང་བཀྲུ་ཞིང་ཕྱི་བ་དང་། རྟེན་བསྐྱེད་ཡེ་ཤེས་སྤྱན་དྲངས་ལ། །བགེགས་བསྐྲད་མཆོད་དེ་དགུག་གཞུག་བྱ། །རྒྱས་གདབ་མཆོད་བསྟོད་གཏོར་མ་བཏང་། །སྙན་གསན་དབབ་ཅིང་མཆོད་བསྟོད་བྱ། །
བཟོད་པར་གསོལ་ཞིང་གཤེགས་སུ་གསོལ། །རྟེན་དགབ་བདག་བསྲུང་སྟ་གོན་ནོ། །ཞེས་པ་ལྟར་དོན་ཚན་བཅུ་གསུམ་ལས། ཉི་མ་གཉིས་པ་སྒྲུབ་མཆོད་ཀྱི་དངོས་གཞི་དང་པོའི་ཉིན་རབ་གནས་ཀྱི་སྟ་གོན་ཏེ། དེ་ལ་དང་པོ་ནི། རབ་ཏུ་
གནས་བྱའི་རྟེན་རྣམས་སྒྲུབ་མཆོད་ཀྱི་སྟ་གོན་གྱི་དུས་ནས་བཤམ་པའི་རྟེན་གྱི་གཙོ་བོའི་མདུན་དུ་ཁྲུས་སྟེགས་བརྩིགས་པའམ། རྡུལ་ཚོན་སེར་པོས་བྲི་བར་གསུངས་ཀྱང་། དེང་སང་འཇུག་བདེ་ཁྱད་ཀྱིས་གོས་ཆེན་ནམ། རས་སེར་པོ་ལ་བྲི་བར་
མཛད་པས་པདྨ་འདབ་བརྒྱད་ཀྱི་དབུས་དང་། ཕྱོགས་བཞིར་རིགས་ལྔའི་ཕྱག་མཚན་མཚམས་བཞིར་ཡུམ་བཞིའི་ཕྱག་མཚན་བྲི། ཡང་ན་དབུས་སུ་རིན་པོ་ཆེ་ཆ་དགུ་པ། འདབ་མ་བརྒྱད་ལ་བཀྲ་ཤིས་རྟགས་བརྒྱད་བྲིས་ལ་སྟེགས་ཇི་ལྟར་རིགས་
པའི་ཁར་དགྲམ། དེའི་དབུས་སུ་མཉྫིའི་ཁར་ཟངས་གཞོང་བུག་བརྡོལ་མེད་པར་རྟེན་རྙིང་པ་རབ་གནས་ཅན་དང་། སངས་རྒྱས་སམ་བླ་མ་གོང་མའི་རིང་བསྲེལ་དང་། རྡོ་རྗེ་དང་། མེ་ལོང་ལ་གུར་གུམ་གྱིས་རྟེན་འབྲེལ་སྙིང་པོ་བྲིས། གྲོ་
གའམ་ཤིང་ལེབ་ལ་གུར་གུམ་དང་འགི་ཝང་གིས་ཡིག་འབྲུ་གསུམ་དང་། སརྦ་བིདྱྰ་དང་རྟེན་འབྲེལ་སྙིང་པོ་བྲིས་པ་རྣམས་བཞག །འདབ་བརྒྱད་སོ་སོ་ལ་བུམ་པ་མཚན་ཉིད་དང་ལྡན་པ་བརྒྱད་ལ་མགུལ་ཆིངས་སེར་པོས་བཅིང་། ཆུ་གཙང་མས་

༄༅། །བཀང་ལ། ཤར་གྱི་བུམ་པ་ལ་དྲི་ལྔ་དང་། ཤར་ལྷོའི་བུམ་པ་ལ་མངར་གསུམ། ལྷོའི་བུམ་པ་ལ་ཞོ། ལྷོ་ནུབ་ཀྱི་བུམ་པ་ལ་ཨ་བར་སྐྱུར་གསུམ་སོགས་ཤིང་འབྲས། ནུབ་ཀྱི་བུམ་པ་ལ་འབྲས་སོགས་འབྲུ་སྣ་ཚོགས། ནུབ་
བྱང་གི་བུམ་པ་ལ་འབྲས་ཡོས། བྱང་གི་བུམ་པ་ལ་སྨན་ལྔ་སོགས་སྨན། བྱང་ཤར་གྱི་བུམ་པ་ལ་རིན་པོ་ཆེ་ལྔ་སོགས་བླུགས། ཤིང་ལོ་གསར་པའམ་ཀུ་ཤས་ཁ་བརྒྱན་ནས་ཁ་ནང་དུ་བསྟན་ཏེ་དགོད། དེ་དག་དང་ཉེ་བར་དྰུར་བའི་པིར་དང༌།
ཏིལ་མར་ལ་བྲི་བཟང་བཏབ་པ། སྲན་དཀར་ཕྱེ་མ་སྟེ་འདག་རྫས་དང་། ཆུ་གཙང་མ་དང་། མེ་ལོང་དང་། སྐུ་ཕྱི་དང་། སྦྱང་ཆས་རྣམས་ཀྱང་སྟ་གོན་བྱ། ཁྲུས་སྟེགས་ཀྱི་གཡོན་དུ་དར་རམ། རས་སེར་པོ་ལ་དབུས་སུ་པདྨ་འདབ་བརྒྱད་
ཀྱི་ཕྱོགས་བཞིར་རི་རབ་ཀྱི་བང་རིམ་བཞི་ཤར་དཀར། ལྷོ་སྔོ། ནུབ་དམར། བྱང་སེར། ཟུར་བཞིའི་རེ་མིག་རྣམས་སྔོན་པོར་བྱ། དེའི་ཕྱི་རོལ་དུ་ཤར་དུ་ཟླ་གམ། ལྷོར་སོག་ཁ། ནུབ་ཏུ་ཟླུམ་པོ་བྱང་དུ་གྲུ་བཞི་སྟེ་གླིང་བཞི། དེ་དག་གི་
གཡས་གཡོན་དུ་རང་རང་གི་དབྱིབས་ཀྱི་གླིང་གཡོག་གཉིས་གཉིས་བྱ། ཤར་དུ་དཔལ་བེའུ་དང་འཁོར་ལོ། ལྷོར་པདྨ་དང་རྒྱལ་མཚན། ནུབ་ཏུ་གདུགས་དང་བུམ་པ། བྱང་དུ་དུང་དཀར་དང་གསེར་ཉ་བྲི། བར་རྣམས་སུ་ཆུ་རིས་དང་། ཕྱིའི་
ལྕགས་རི་སྔོན་པོ་བྱའོ། །དེའི་དབུས་སུ་རིན་ཆེན་སྣ་བདུན་དང་། དེའི་མཐར་མངའ་དབུལ་གྱི་ཡོ་བྱད་གཞན་རྣམས་བཀོད་མཛེས་སུ་བསྒྲིགས། སྒྲུབ་མཆོད་དང་རབ་གནས་གཉིས་ཀའི་མཆོད་པ་དང་། སྔོན་འགྲོ་དང་ཕྱི་རོལ་པའི་གཏོར་མ་

སོགས་ཉེར་མཁོ་ཐམས་ཅད་ཚོགས་པར་བྱ། རབ་གནས་ཀྱི་མཆོད་པ་ནི། ཟུར་དུ་མཆོད་ཡོན་སྔོན་འགྲོའི་ཉེར་སྤྱོད་བཤམ་མོ། །གཉིས་པ་བདག་བསྐྱེད་ནི་འབྲིང་བསྡུས་ཀྱི་སྐབས་སུ་ནི་དངོས་བསྟན་དེ་ག་ཡིན་ཀྱང་། རྒྱས་པའི་སྐབས་འདིར་
དེས་མཚོན་པའི་སྒྲུབ་མཆོད་སྔོན་འགྲོ་གཏོར་མ་ནས་བཟུང་ཕྱི་རོལ་གཏོར་མ་བཏང་ནས་ནང་དུ་ལོག་སྟེ་ལྷག་ཆད་ཁ་བསྐང་བའི་བར་རམ། གྲུབ་ན་བདག་འཇུག་དབང་བླང་བ། དམ་ཚིག་གསུམ་གྱི་གླུ་བླང་བ་དང་བཅས་པ་ཚར་བར་བྱའོ། །དེ་ལ་
བདག་བསྐྱེད་ཀྱི་སྲུང་འཁོར་བཛྲ་ཙཀྲ་རཀྵ་རཀྴ་ཧཱུྃ་བྷྲྰུྃ་ཧཱུྃ་ཡན་འདྲ། དེ་ནས་དེ་ལྟ་བུའི་སྲུང་བའི་འཁོར་ལོའི་ནང་གི་དབུས་དང་ཕྱོགས་བཅུར་པདྨ་དང་ཉི་མའི་དཀྱིལ་འཁོར་རེ་རེ། དེ་
རྣམས་ཀྱི་སྟེང་དུ་ཧཱུྃ་རེ་རེ། དེ་ཡང་ལྷོའི་དཀར་པོ། ནུབ་ཀྱི་དམར་པོ། སྟེང་གི་སེར་པོ། གཞན་ཐམས་ཅད་སྔོན་པོ། དེ་ཐམས་ཅད་སོ་སོའི་གནས་སུ་ཡོངས་སུ་
གྱུར་པ་ལས། དབུས་སུ་རང་ཉིད་ཧཱུྃ་མཛད་སྔོན་པོ་རྡོ་རྗེ་དང་དྲིལ་བུ་རང་གི་ཕྱག་རྒྱས་ཐུགས་ཀར་བསྣོལ་ནས་འཛིན་པ། ཤར་དུ་གཤིན་རྗེ་གཤེད་སྔོན་པོ་སོགས་ནས་ནུབ་
བྱང་དུ་སྟོབས་པོ་ཆེ་སྔོན་པོ་རྩེ་གསུམ་འཛིན་པ། སྟེང་དུ་གཙུག་ཏོར་འཁོར་ལོས་སྒྱུར་བ་སེར་པོ་འཁོར་ལོ་འཛིན་པ། འོག་ཏུ་གནོད་མཛེས་སྔོན་པོ་སོགས་ནས་གཞན་ཐམས་

༄༅། །ཅད་ལ་མི་བསྐྱོད་པས་དབུར་བརྒྱན། འཁོར་ལོ་གཡས་སུ་འཁོར་ཞིང་། ཁྲོ་བོ་དང་སྲུང་བའི་འཁོར་ལོ་ལས་མེ་འོད་ཕྱོགས་བཅུར་འཕྲོས་པས། རྣལ་
འབྱོར་བསྒོམ་པ་ལ་བར་དུ་གཅོད་པར་བྱེད་པའི་བགེགས་དང་ལོགས་པར་འདྲེན་པ་ཐམས་ཅད་རྒྱང་རིང་དུ་བསྐྲད་ཅིང་ཤུལ་ཐམས་ཅད་མེ་ལྕེས་ཁྱབ་པར་གྱུར། ཨོཾ་རཀྵ་རཀྵ་
སོགས་ལན་གསུམ་དང་། རང་ཉིད་ཧཱུྃ་མཛད་འོད་དུ་ཞུ་བ་ལས་ཆོས་ཀྱི་འབྱུང་གནས་གྲུ་གསུམ་པ་སོགས་དཀྱུས་དང་སྦྲེལ་བ་འདི་ཙམ་ཞིག་གིས་འཐུས་སོ། །གསུམ་པ་བུམ་པ་བཟླས་པ་ནི། རྣམ་རྒྱལ་དང་ལས་བུམ་
ནི་སྟ་གོན་གྱི་སྐབས་སུ་སྒྲུབ་ཟིན་པས་ཉིན་བར་པ་འདི་ལ་མི་དགོས། ཁྲུས་བུམ་བརྒྱད་ལ་གཟུངས་ཐག་སེར་པོ་ཞིག་ཤར་གྱི་བུམ་པ་ནས་བརྩམས་ཏེ་གཡས་སྐོར་དུ་བུམ་པ་རྣམས་ཀྱི་ཁ་ནས་བསྐོར་ཏེ་ཐོག་མར་སློབ་དཔོན་དང་། དེ་ནས་ཆོ་ག་པ་
ཐམས་ཅད་ཀྱིས་མཉམ་དུ་འཛིན་ཆོག་བྱས་ལ། ལས་བུམ་གྱི་ཆུ་གཏོར་ཞིང་། ཨོཾ་བཛྲ་ཨ་མྲྀ་ཏ་སོགས་ཀྱིས་བསང་། ཤུ་ནྱ་ཏཱས་སྦྱངས། སྟོང་པའི་ངང་ལས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ། བྷྲྰུྃ་
ལས་བྱུང་བའི་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ། ལྟོ་བ་ལྡིར་ཞིང་མགྲིན་པ་ཕྲ་བ། མཆུ་འཕྱང་བ། ལྷའི་གོས་ཀྱིས་མགུལ་པ་དཀྲིས་པ། དཔག་བསམ་གྱི་ཤིང་

གིས་ཁ་བརྒྱན་པ། ནང་ཆུ་དང་སོ་སོའི་རྫས་རྣམས་ཀྱིས་ཡོངས་སུ་གང་བར་བསམས་ལ་གཟུངས་ཐག་ནས་བཟུང་སྟེ། བུམ་པ་སོ་སོ་ལ་དམིགས་ནས། དྲི་ལྔའི་བུམ་པ་ལ། ཨོཾ་སརྦ་ཏ་ཐཱ་ག་ཏ་གནྡྷེ་སྣྰ་
ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཤྲཱི་ཧཱུྃ། ཞེས་བརྒྱ་རྩ་བརྒྱད་བཟླས། སྔགས་ཀྱི་ཐོག་མཐའ་འདྲ་བ་ལས། གནྡྷེའི་གནས་སུ་མངར་གསུམ་གྱི་བུམ་པ་ལ་ཏྲི་མ་དྷུ་དང་། ཞོའི་བུམ་པ་ལ་ད་དྷི་དང་། འབྲས་བུའི་བུམ་
པ་ལ་ཕ་ལ་དང་། འབྲུའི་བུམ་པ་ལ་བྲུ་ཧི་དང་། འབྲས་ཡོས་ཀྱི་བུམ་པ་ལ་ལཱ་ཛྫ་དང་། སྨན་གྱི་བུམ་པ་ལ་ཨོ་ཥ་དྷི་དང་། རིན་པོ་ཆེའི་བུམ་པ་ལ་མ་ཎི་སྣན་ཞེས་སྦྱར་ལ་བརྒྱ་རྩ་རེ་བཟླས་སོ། །ཐུན་མོང་དུ་གཙུག་ཏོར་རྣམ་རྒྱལ་
གྱི་གཟུངས་ལན་གསུམ་ལ་སོགས་པ་དང་། ཨོཾ་བཛྲ་ཨ་མྲི་ཏ་སོགས་ལས་ཐམས་ཅད་ལ་ཅི་ནུས་བཟླས། མཐར་གཟུངས་ཐག་བསྡུས་ལ། ནང་རྫས་རྣམས་ཞུ་བ་ལས་བྱུང་བའི་སོ་སོའི་བུམ་པ་རྟེན་གྱི་དྲི་མ་སྦྱོང་
བའི་ནུས་པ་དང་ལྡན་པར་གྱུར་ཞེས་བརྗོད་དོ། །བཞི་པ་རྟེན་སྦྱང་བ་ནི། ཐོག་མར་བགེགས་སྦྱང་བའི་ཕྱིར། གཏོར་མ་གསུམ། ཏིང་ལོ་གསུམ། ཆང་བུ་གསུམ་བཤམས་ལ། གཏོར་མ་ཆབ་ཀྱིས་བྲན། དཔོན་སློབ་རྣམས་
བཞེངས་ཏེ་དབུ་ཞྭ་གྱོན། ཨཥྚཱ་ཚར་གཅིག་བརྗོད་པས་ལྷའི་ང་རྒྱལ་གསལ་བཏབ། གཡས་མཆོག་སྦྱིན་གྱི་ཕྱག་རྒྱ་བྱས་ལ། ལས་རྡོར་གྱིས་གཏོར་མ་རྟེན་ལ་བསྐོར་ཞིང་། ཨོཾ་སརྦ་བིགྷྣན་ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་

༄༅། །བྷྱཿསརྦ་ཐཱ་ཁཾ་ཨུདྒ་ཏེ་སྤ་ར་ཎ་ཨི་མྃ་ག་ག་ན་ཁཾ་གྲྀཧྣེ་དཾ་བ་ལྱྰདི་སྭཱ་ཧཱ། ཞེས་ལན་གསུམ་བརྗོད་ལ། འདིར་བདེ་བར་གཤེགས་པའི་རྟེན་ལ་རབ་ཏུ་གནས་པར་བྱེད་པ་
ལ་མི་མཐུན་པར་བྱེད་པའི་གདོན་བགེགས་གང་ཡིན་པ་ཐམས་ཅད་གཏོར་མ་འདིས་ཚིམ་པར་གྱིས་ཤིག །ཏིང་ལོ་དང་ཆང་བུ་བསྐོར་བ་དང་བསྟུན་ཏེ་རྡོ་རྗེ་གསོར་ཞིང་། ཨོཾ་སུམྦྷ་སོགས་ལན་གསུམ་
དང༑   འདིར་བདེ་བར་གཤེགས་པའི་རྟེན་ལ་རབ་ཏུ་གནས་པར་བྱེད་པ་ལ་མི་མཐུན་པར་བྱེད་པའི་གདོན་བགེགས་གང་ཡིན་པ་ཐམས་ཅད་གཏོར་མ་ལམ་རྔན། ཏིང་ལོ་ལམ་
སྒྲོན༑ ཆང་བུ་ལམ་བརྒྱགས་ཀྱི་ཚུལ་དུ་ཁྱེར་ལ། སའི་ཕྱོགས་འདིར་མ་གནས་པར་གཞན་དུ་སོང་ཤིག །ཅེས་དང་། གཏོར་མ་ཕྱིར་དོར་བ་ནི་ཞི་དྲག་ཕྱེད་མས་སྦྱང་བའོ། །དེ་ནས་རང་ལྷའི་ང་
རྒྱལ་དང་ལྡན་པས། རང་གི་སྙིང་ག་ནས་འོད་ཟེར་འཕྲོས་པས། ཁྲོ་བོའི་རྒྱལ་པོ་འཁོར་དང་བཅས་པ་ཨོཾ་བཛྲ་ས་མཱ་ཛཿཞེས་དང་། རྡོ་རྗེ་དྲིལ་བུ་འཛིན་པས། ཧཱུྃ་ཡེ་ཤེས་བསྐལ་པའི་མེ་
ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོའི་དཔའ་མཚན་

སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །
འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨེ་ཧྱེ་ཧི་པདྨ་ཀ་མ་ལཱ་ཡ་སྟཱཾ། ཞེས་པས་གདན་དབུལ། ཨོཾ་བཛྲ་ཀྲོ་དྷ་རཱ་ཛ་སོགས་མཚན་སྔགས་སྔོན་
དུ་འགྲོ་བའི་མཆོད་ཡོན་དང༌། ཉེར་སྤྱོད་ལྔ་ཕུལ། ཧཱུྃ་ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤང་ཞིང་། །ཐབས་ལ་མཁས་པས་འཇིགས་བྱེད་
སྐུར་སྟོན་པའི། །ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །གསུང་གི་ང་
རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་ཆ་སྣ་ཚོགས་ཕྱག་ན་
བསྣམས༑ །ཉོན་མོངས་དུག་ཆེན་རྩད་ནས་འཇོམས་མཛད་པའི། །སྦྲུལ་གདུག་རྒྱན་གྱིས་བརྒྱན་ལ་ཕྱག་འཚལ་ལོ། །བསྐལ་པའི་མེ་ལྟར་འབར་བའི་ཀློང་དཀྱིལ་ན། །

༄༅། །དཔའ་བོའི་སྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་ལོ། །
གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །ཀློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམས་པའི་ང་རོ་འབྲུག་སྒྲ་སྟོང་བཞིན་སྒྲོགས། །ཁྲོ་རྒྱལ་
བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །
བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་དང་། རང་ལྷའི་ང་རྒྱལ་གྱིས་རྡོ་རྗེ་དྲིལ་བུ་འཛིན་པས། ཧཱུྃ་མཛད་ཀྱི་ཕྱག་རྒྱ་སྙིང་གར་བཅས་ལ་བགེགས་ལ་བཀའ་བསྒོ་སྟེ། རྗེ་བཙུན་རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་
བདེན་པ་དང་། དཔལ་ཀྱེ་རྡོ་རྗེའི་དཀྱིལ་འཁོར་གྱི་ལྷ་ཚོགས་རྣམས་ཀྱི་བཀའ་བདེན་པ་དང་། དཔལ་མགོན་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པ་དང་།

བདེན་པ་ཆེན་པོའི་བྱིན་གྱིས་རླབས་ཀྱིས། དེང་འདིར་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་ལ་རབ་ཏུ་གནས་པར་བྱེད་པ་ལ་བར་དུ་གཅོད་པར་རྩོམ་པའི་གདོན་
བགེགས་ལོག་པར་འདྲེན་པའི་ཚོགས་གང་ཡིན་པ་དེ་དག་ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་པོ་འདིས་ཚིམ་པར་གྱིས་ལ། ཞི་བའི་སེམས་དང་ལྡན་པས་སའི་ཕྱོགས་
འདིར་མ་གནས་པར་རང་རང་གི་གནས་སུ་སོང་ཤིག །གལ་ཏེ་མི་འགྲོ་བ་དེ་དག་ལ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་
ལས་བྱུང་བའི་ཁྲོ་བོའི་རྡོ་རྗེ་ཡེ་ཤེས་ཀྱི་མེ་འབར་ཞིང་རབ་ཏུ་འབར་བ་འདིས། ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་རོ། །ཞེས་དང་། རྟེན་ལ་གུ་གུལ་གྱིས་བདུག །
ཡུངས་ཀར་གྱིས་བྲབ། མཚོན་ཆས་བསྡིགས། སྣ་ཚོགས་པའི་རོལ་མོ་དྲག་ཏུ་བྱ་ཞིང་། ཨཥྚཱ་དང་། ལས་སྔགས་དང་། དྲག་སྔགས་གཞན་ཡང་མང་དུ་བཟླ་ཞིང་། སེམས་ཀྱིས་བགེགས་རྣམས་དཔག་ཚད་བརྒྱའི་ཕ་རོལ་ཏུ་བྲོས་པར་
བསམས་པ་ནི་དྲག་པོའི་སྦྱང་བའོ། །སླར་ཡང་འ པའི་ཧཱུྃ་སྒྲ་སོགས་ནས་དྲག་རོལ་གྱི་བར་ལན་གཉིས་ཏེ་ཡོངས་དྲིལ་ལན་གསུམ་སོང་བ་དང་ཞྭ་གྱོན་བཞིན་པས་གདན་ལ་བཞུགས། སྡིག་པ་སྦྱོང་བའི་ཕྱིར། ལས་རྡོར་སློབ་དཔོན་ལ་

༄༅། །ཁ་ཕྱོགས་པས། སློབ་དཔོན་གྱི་གཡས་ངོས་སུ་མེ། གཡོན་དུ་ཆུ་བཞག་ལ། བདག་དང་ཡོན་བདག་གིས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་རྣམས་སྙིང་ག་ནས་ཡི་
གེ་ཀྃ་ནག་པོའི་རྣམ་པས་འཐོན་ནས། སྣ་སྒོར་སྡིག་པ་རྭ་ཅན་གྱི་རྣམ་པར་གྱུར་པ་མདུན་གྱི་ཏིལ་ལ་ཐིམ་པ་གཡས་ཀྱི་ཡེ་ཤེས་ཀྱི་མེས་བསྲེགས། གཡོན་གྱི་ཆོས་ཉིད་ཀྱི་རྒྱ་
མཚོས་བཀྲུས་པར་བསམས་ལ། ཏིལ་ཁུ་ཚུར་གྱིས་བཟུང་སྟེ། གཡས་པས་གཡས་སུ་བསྐོར་ཞིང་། གཡོན་པས་གཡོན་དུ་བསྐོར། སླར་ཡང་གཉིས་ཀས་གཡས་སུ་བསྐོར་ཞིང་། ཨོཾ་སརྦ་པཱ་པཾ་ད་ཧ་ན་བྷསྨིཾ་ཀུ་རུ་སྭཱ་ཧཱ་
ཞེས་ལན་གསུམ་གྱི་མཐར་ལག་གཉིས་ཁ་བུབ་ཏུ་བསྣོལ་བས་ཏིལ་མེ་དང་ཆུར་བླུག་ཅིང་། མེ་ཡང་ཆུར་བཅུག་ལ་སྒོ་དྲུང་དུ་དོར་རོ། །ལྔ་པ་བཀྲུ་ཞིང་ཕྱི་བ་ནི། རྟེན་གསར་པ་ལ་ཁྲུས་བྱ་བའི་སྔོན་དུ། ཁྲུས་སྟེགས་ཀྱི་སྟེང་གི་རྟེན་རྙིང་པ་ཡིག་འབྲུ་
དང་བཅས་པ་ལ་ལས་བུམ་གྱི་ཆུས་ཁྲུས་བྱ་ཞིང་། ཇི་ལྟར་བལྟམས་པ་སོགས་དང་། འདི་ནི་ཁྲུས་མཆོག་སོགས་དང་། དེ་བཞིན་གཤེགས་པ་རྣམས་དང་དེ་སྲས་ལ། །ཞེས་སོགས་དང་། ཨོཾ་སརྦ་ཏ་
ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བརྗོད། དེ་དག་སྐུ་ལ་སོགས་ཚིགས་བཅད་སྔགས་དང་བཅས་པས་སྐུ་ཕྱིའོ། །དེ་ལྟར་ཁྲུས་བྱས་པའི་ཆུ་དེ་ཁྲུས་བུམ་བརྒྱད་དུ་ཅུང་ཟད་རེ་བླུགས་ལ། མེ་ལོང་ལ་རྟེན་གྱི་

གཟུགས་བརྙན་འཆར་བར་བྱས་ལ། རྒྱལ་བའི་སྐུ་ལ་ཉོན་མོངས་མི་མངའ་ཡང་། །འགྲོ་བའི་ལུས་སེམས་སྡུག་བསྔལ་བསལ་སླད་དུ། །ཆུ་གཙང་སྨན་སྤོས་འདག་ཆལ་འདིས་
བཀྲུས་པས། །བདག་ཅག་དམ་པའི་སྐུ་མཆོག་ཐོབ་པར་ཤོག །ཅེས་ཚར་གཅིག་གི་མཐར། ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོདྷ་ནི་སྭཱ་ཧཱ། ཞེས་ལན་གསུམ་བརྗོད་པའི་སྔགས་དང་པོའི་ཚེ་ཏིལ་མར་
ལ་དྲི་བཟང་བཏབ་པ་གུང་མོས་བླངས་ཏེ་མེ་ལོང་ལ་བྱུག །སྲན་དཀར་ཕྱེ་མས་ཀྱང་བྱུག་ཅིང་མཉེ། སྔགས་གཉིས་པའི་ཚེ་དུར་བའི་པིར་གྱིས་དྲུད། གསུམ་པའི་ཚེ་ཆུ་གཙང་མས་ཀྱང་བཀྲུའོ། །དེ་ནས་དྲིའི་བུམ་པས་བཀྲུ་ཞིང་། འདི་ནི་
ཁྲུས་མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིན་ཏེ། །ཅི་འདོད་དངོས་གྲུབ་རྩོལ་བར་མཛོད། །ཨོཾ་སརྦ་ཏ་ཐཱ་ག་ཏ་གནེ་སྣྰ་ན་
པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད། དེ་ནས་དར་རམ་རས་དཀར་ལ་གུར་གུམ་གྱིས་ཐིག་ལེ་ལྔའམ། ཨོཾ་ཧཱུྃ་ཧྲྰྃ་ཧཱུྃཿཨཿ བྲིས་པས་མེ་ལོང་ནང་གི་སྐུ་གཟུགས་ཕྱི་བའི་ཚུལ་དང་། དེ་དག་
སྐུ་ལ་སོགས་སྔགས་དང་བཅས་པ་བརྗོད་དོ། །དེ་བཞིན་དུ། རྒྱལ་བའི་སྐུ་ལ་སོགས་ཀྱི་མཐར། སྔགས་ཚར་གསུམ་གྱི་ཚེ་ཏིལ་མར་བྱུགས་ནས་སྲན་ཕྱེས་མཉེ་བ་དང༌། དྰུར་བའི་པིར་གྱིས་དུད། ཆུས་བཀྲུ་བ་རྣམས་བྱ་བ་འོག་མ་དྲུག་

༄༅། །ལའང་འགྲེ་ཤེས་པར་བྱ་ཞིང་། མངར་གསུམ་གྱི་བུམ་པ་ཐོགས་ཏེ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །
དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཏྲི་མ་དྷུ་སྣ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། ཞེས་བརྗོད་ཅིང་བཀྲུ། དེ་དག་སྐུ་ལ་སོགས་བརྗོད་ཅིང་ཕྱི། ཡང་རྒྱལ་
བའི་སྐུ་ལ་སོགས་དང་སྔགས་ལན་གསུམ་བརྗོད་ཅིང་བྱུག་དྲུད་བཀྲུ། ཞོའི་བུམ་པས། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བསྒོས་ཆུས། །
ཁྲུས་ལེགས་མཛད་ལ་སྐུ་ཁྲུས་གསོལ། ཨོཾ་སརྦ་ཏ་ཐཱ་ག་ཏ་ད་དྷི་སྣ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། ཞེས་བརྗོད་ཅིང་བཀྲུ། དེ་དག་སྐུ་ལ་སོགས་ཀྱིས་ཕྱི། ཡང་རྒྱལ་
བའི་སྐུ་ལ་སོགས་སྔགས་དང་བཅས་པས་བྱུག་དྲུད་བཀྲུ། འབྲས་བུ་སྣ་ཚོགས་ཀྱི་བུམ་པས། འདི་ནི་ཚུལ་ཁྲིམས་རང་བཞིན་ཆུ། །ཁྲིམས་འཆལ་དྲི་མ་སྦྱོང་མཛད་པ། །ཚུལ་ཁྲིམས་དྲི་ཡིས་
ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཕ་ལ་སྣ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། ཞེས་བརྗོད་ཅིང་བཀྲུ། དེ་དག་སྐུ་ལ་

སོགས་བརྗོད་ཅིང་ཕྱི། ཡང་། རྒྱལ་བའི་སྐུ་ལ་སོགས་དང་། སྔགས་ལན་གསུམ་གྱིས་བྱུག་དྲུད་བཀྲུ། འབྲུ་སྣ་ཚོགས་ཀྱི་བུམ་པས། འདི་ནི་བཟོད་པའི་རང་བཞིན་ཆུ། །ཁོང་ཁྲོའི་དྲི་མ་སྦྱོང་མཛད་
ཅིང་༑ །བཟོད་པ་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་བྲྰུ་ཧི་སྣྰ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ།
ཞེས་པས་བཀྲུ། དེ་དག་སྐུ་ལ་སོགས་བརྗོད་ཅིང་ཕྱི། ཡང་རྒྱལ་བའི་སྐུ་ལ་སོགས་དང་། སྔགས་ལན་གསུམ་གྱིས་བྱུག་དྲུད་བཀྲུ། འབྲས་ཡོས་ཀྱི་བུམ་པས། འདི་ནི་བརྩོན་འགྲུས་རང་བཞིན་ཆུ། །ལེ་
ལོའི་དྲི་མ་སྦྱོང་མཛད་ཅིང་། །བརྩོན་འགྲུས་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ལཱཛྫ་སྣྰ་ན་པཱུ་ཛ་མེ་གྷ་ས་མུ་དྲ་སྥ་
ར་ཎ་ས་མ་ཡ་ཤྲཱི་ཡེ་ཧཱུྃ། ཞེས་པས་བཀྲུ། དེ་དག་སྐུ་ལ་སོགས་ཀྱིས་ཕྱི། ཡང་རྒྱལ་བའི་སྐུ་ལ་ཉོན་མོངས་སོགས་དང་། སྔགས་ལན་གསུམ་གྱིས་བྱུག་དྲུད་བཀྲུ། སྨན་གྱི་བུམ་པས། འདི་ནི་བསམ་
གཏན་རང་བཞིན་ཆུ། །རྣམ་གཡེང་དྲི་མ་སྦྱོང་མཛད་ཅིང་། །བསམ་གཏན་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་

༄༅། །ཨོ་ཥ་དྷི་སྣྰ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། ཞེས་པས་བཀྲུ། དེ་དག་སྐུ་ལ་སོགས་ཀྱིས་ཕྱི། སླར་ཡང་། རྒྱལ་བའི་སྐུ་ལ་སོགས་དང་། སྔགས་ལན་གསུམ་གྱིས་
བྱུག་དྲུད་བཀྲུས་ལ། རིན་པོ་ཆེའི་བུམ་པས། འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་མ་སྦྱོང་མཛད་ཅིང་། །ཤེས་རབ་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་
ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་མ་ཎི་སྣ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། ཞེས་བརྗོད་ཅིང་བཀུ། དེ་དག་སྐུ་ལ་སོགས་ཀྱིས་ཕྱི། དེ་ནས་དྲིའི་བུམ་པ་ཐོགས་ལ། ཆུ་
བོ་དྲུག་གིས་ཁྲུས་བྱས་པས། །བག་ཆགས་རྣམ་དྲུག་སྦྱངས་ནས་ནི། །གང་ལ་ཉེས་པ་མི་མངའ་ཞིང་། །ཁྲུས་ལེགས་མཛད་ལ་ཕྱག་འཚལ་འདུད། །དྲི་ཆུ་དྲུག་གིས་
ཁྲུས་མཛད་ཅིང་། །དྲི་མ་རྣམ་དྲུག་སྦྱོང་མཛད་པ། །རྒྱ་ཆེན་ཡོན་ཏན་ཀུན་ལྡན་ཞིང་། །ཁྲུས་ལེགས་མཛད་ལ་ཉེས་མི་མངའ། །དྲི་མ་རྣམ་དྲུག་དག་པ་ཡིས། །ཡོན་
ཏན་ཐམས་ཅད་དང་ལྡན་པ། །སངས་རྒྱས་ཐམས་ཅད་མཆོད་དོན་དུ། །དད་པས་བདག་གིས་ཁྲུས་བགྱིའོ། །ཞེས་བརྗོད་ཅིང་བཀྲུའོ། །དེ་ནས་ལས་རྡོར་གྱིས་བུམ་ཆུ་འཐོར་ཞིང་། དཔོན་

སློབ་རྣམས་ཀྱིས་མེ་ཏོག་གཏོར་ཏེ། གང་ལ་སེར་སྣ་རྣམ་ཆགས་པ། །རྣམ་སྦྱོང་དྲི་མ་མེད་མཛད་ཅིང་། །ཐུགས་ཞི་གནོད་པ་མི་མངའ་དེས། །ཁྱེད་ལ་བདེ་ལེགས་མཛད་པར་
འགྱུར༑ །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཇུག་མཛད་ཅིང་། །ཆོས་རྣམས་ཐམས་ཅད་སྟོན་པ་དེས། །ཁྱེད་ལ་བདེ་ལེགས་མཛད་པར་འགྱུར། །
སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་ཞིག་བདེ་བར་མངའ་མཛད་དེས། །ཁྱེད་ལ་བདེ་ལེགས་མཛད་པར་འགྱུར། །སྐྱོབ་པ་གང་
ཞིག་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་འཁོར་བར་
འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་གྱུར་པ་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་ཆོས་རྣམས་མངོན་སུམ་
གྱུར༑ །གཙང་ཞིང་བཀྲུ་བ་མི་མངའ་ལ། །གསུམ་གཙང་གཙང་མ་མཛད་པ་དེས། །ཁྱེད་ལ་བདེ་ལེགས་མཛད་པར་འགྱུར། །དཔའ་བོ་ཆེན་པོ་གང་སྐྱེས་པས། །

༄༅། །ཕུན་སུམ་ཚོགས་དོན་གང་འབྱོར་ཞིང་། །དོན་འགྲུབ་ཚོགས་ཀྱང་གྲུབ་པ་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་སྐྱེས་པས་ས་རྣམས་
ནི༑ །ནགས་ཚལ་བཅས་པ་རབ་གཡོས་ཤིང་། །སེམས་ཅན་ཐམས་ཅད་རབ་དགའ་དེས། །ཁྱེད་ལ་བདེ་ལེགས་མཛད་པར་འགྱུར། །བྱང་ཆུབ་སྙིང་པོར་གཤེགས་པ་
ན༑ །ས་དག་རྣམ་དྲུག་གཡོས་གྱུར་ཅིང་། །བདུད་ཡིད་མི་བདེར་གྱུར་པ་དེས། །ཁྱེད་ལ་བདེ་ལེགས་མཛད་པར་འགྱུར། །ཆོས་ཀྱི་འཁོར་ལོ་བསྐོར་བ་ན། །
འཕགས་པའི་བདེན་པ་རྣམ་གསུངས་ཤིང་། །ཐུབ་པའི་སྙན་པ་གང་བྱུང་དེས། །ཁྱེད་ལ་བདེ་ལེགས་མཛད་པར་འགྱུར། །ཡིད་འཕྲོག་གང་ཞིག་མུ་སྟེགས་བྱེད། །
ཐམས་ཅད་ཆོས་ཀྱིས་ཕམ་མཛད་ཅིང་། །ཚོགས་ཀུན་དབང་དུ་མཛད་པ་དེས། །ཁྱེད་ལ་བདེ་ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་མཛད། །
བརྒྱ་བྱིན་ཚངས་པའི་ལྷ་རྣམས་དང་། །འབྱུང་པོ་ཀུན་གྱི་བདེ་ལེགས་ནི། །ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང་། །ལྷ་རྣམས་ཀུན་

གྱི་བསམས་པ་ཡིས། །ཁྱེད་ཀྱི་འདོད་དོན་གང་ཡིན་པ། །དོན་དེ་དེ་རིང་འགྲུབ་གྱུར་ཅིག །རྐང་གཉིས་ཁྱེད་ཅག་བདེ་གྱུར་ཅིག །རྐང་བཞི་ཁྱེད་ཅག་བདེ་ལེགས་
གྱུར༑ །ཁྱེད་ཅག་ལམ་འགྲོ་བདེ་གྱུར་ཅིག །ཕྱིར་འོང་རྣམས་ཀྱང་བདེ་གྱུར་ཅིག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ལ་བདེ་ལེགས་ཤིང་། །
ཁྱེད་ཅག་ཀུན་ཏུ་བདེ་ལེགས་ཤོག །ཁྱེད་ཅག་སྡིག་པར་མ་གྱུར་ཅིག །ཅེས་བརྗོད་ཅིང་མེ་ཏོག་གཏོར། དེ་ནས་དྲིའི་བུམ་པས་བཀྲུ་ཞིང་། ཇི་ལྟར་བལྟམས་པ་ཙམ་གྱིས་ནི་སོགས་དང་། དེ་
བཞིན་གཤེགས་པ་རྣམས་དང་དེ་སྲས་ལ་སོགས་སྔགས་དང་བཅས་པས་བཀྲུ། དེ་དག་སྐུ་ལ་སོགས་ཀྱིས་སྐུ་ཕྱིའོ། །འདི་ཐམས་ཅད་ལྷ་ཁང་ངམ་རྟེན་མང་པོ་བཞུགས་ས་ཡིན་ན་ལུས་བསྐོར་ཞིང་བྱའོ། །བྱུག་པ་སོགས་དང་
བསྟུན་ཏེ་སྔགས་རྣམས་དབྱངས་དང་བཅས་པས་དལ་པོ་འདོན་པ་གལ་ཆེ་ཞིང་། ཁྲུས་ཚར་ནས་དབུ་ཞྭ་ཕུད་ལ་ཁྲུས་ཆུ་གཙང་སར་ཕོས། དྲུག་པ་རྟེན་ལྷར་བསྐྱེད་པ་ནི། ལྷ་ཁང་ཡིན་ན་ལས་བུམ་གྱི་ཆུ་འཐོར་ཞིང་། ཨོཾ་བཛྲ་ཨ་མྲྀ་ཏ་
སོགས་ཀྱིས་བསང་། ཤཱུནྱ་ཏྰས་སྦྱངས། ལྷ་ཁང་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་བྷྲྰུྃ་ལས་འཁོར་ལོ་བྷྲྰུྃ་

༄༅། །གྱིས་མཚན་པ་ལས་རྣམ་པར་སྣང་མཛད་ཀྱི་རྡོ་རྗེ་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་འཁོར་ལོ།
གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་
གྱིས་བརྒྱན་པ། དེ་ལྟར་བུའི་རྣམ་སྣང་ཞུ་བ་ལས་བྱུང་བའི་ལྷ་ཁང་རིན་པོ་ཆེ་སྣ་ཚོགས་ལས་གྲུབ་པ་གྲུ་བཞི་པ་སྒོ་དང་བཅས་པ། བ་གམ་དང་པུ་ཤུ་དང་རྒྱལ་མཚན་དང་
འཕན་ལ་སོགས་པས་བརྒྱན་པའི་ལྷ་ཁང་གི་རྣམ་པ་མཚན་ཉིད་ཐམས་ཅད་ཡོངས་སུ་རྫོགས་པ། དེ་ལྟ་བུའི་ལྷ་ཁང་གི་དབུས་སུ་སེང་གེའི་ཁྲི། ཤར་དུ་གླང་པོ་ཆེའི་ཁྲི།
ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་དུ་མཁའ་ལྡིང་རྣམས་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ། པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་དབུས་སུ་བྷྲྰུྃ
ལས་འཁོར་ལོ་བྷྲྰུྃ་གྱིས་མཚན་པ་ལས་རྣམ་པར་སྣང་མཛད་ཀྱེ་རྡོ་རྗེ་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་འཁོར་ལོ།

གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། ཤར་དུ་ཧཱུྃ་ལས་རྡོ་རྗེ་ཧཱུྃ་གིས་
མཚན་པ་ལས་མི་བསྐྱོད་པ་ཀྱེ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རྡོ་རྗེ། གཡོན་བརྒྱད་དེས་ཡུ་བ་བྱས་པའི་དྲིལ་
བུ་འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། ལྷོར་ཨྰྃ་ལས་རིན་པོ་ཆེ་ཨྰཾ་གིས་མཚན་པ་ལས་རིན་ཆེན་འབྱུང་ལྡན་ཀྱེ་རྡོ་རྗེ་སྐུ་
མདོག་སེར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རིན་པོ་ཆེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་རིན་ཆེན་
སྒྲོལ་མ་སེར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། ནུབ་ཏུ་ཛྲྰིཾ་ལས་པདྨ་ཛྲྰིཾ་གིས་མཚན་པ་ལས་འོད་དཔག་མེད་ཀྱེ་རྡོ་རྗེ་སྐུ་མདོག་དམར་པོ། ཞལ་བརྒྱད་
ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་པདྨ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་གོས་དཀར་མོ་དམར་མོ་གྲི་གུག་ཐོད་པ་

༄༅། །འཛིན་པ་དང་མཉམ་པར་སྦྱོར་བ། བྱང་དུ་ཁྃ་ལས་རལ་གྲི་ཁྃ་གིས་མཚན་པ་ལས་དོན་ཡོད་གྲུབ་པ་ཀྱེ་རྡོ་རྗེ་སྐུ་མདོག་ལྗང་གུ། ཞལ་བརྒྱད་ཕྱག་བཅུ་དྲུག་པ།
ཞབས་བཞི་པ། ཕྱག་གཡས་བརྒྱད་རལ་གྲི། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་དམ་ཚིག་སྒྲོལ་མ་ལྗང་གུ་གྲི་གུག་ཐོད་པ་འཛིན་པ་དང་མཉམ་
པར་སྦྱོར་བ། ཐམས་ཅད་ཀྱང་རུས་པའི་རྒྱན་གྱིས་བརྒྱན་པ། དེའི་བྱང་ཤར་དུ་གུར་གྱི་མགོན་པོ་ལྕམ་དྲལ་ལ་སོགས་པ་ཆོས་སྐྱོང་བའི་སྲུང་མ་རྣམས་དང་། ཤར་ལྷོར་
རྣམ་ཐོས་སྲས་དང་། ནོར་རྒྱུན་མ་དང་། ཛམྦྷ་ལ་ལ་སོགས་པ་ནོར་ལྷའི་ཚོགས་རྣམས་དང་། གཞན་ཡང་དེ་དག་གི་མཐའ་སྐོར་དུ་སངས་རྒྱས་དང་བྱང་ཆུབ་སེམས་
དཔའི་ཚོགས་བསམ་གྱིས་མི་ཁྱབ་པས་བསྐོར་བ། ཞེས་དང་། སྐུ་རྟེན་མང་ཉུང་གང་ཡིན་ཀྱང་། གོང་ལྟར་བསང་སྦྱངས། སྐུའི་རྟེན་ཐམས་ཅད་མི་དམིགས་ཏེ་སྟོང་པར་གྱུར། སྟོང་པའི་
ངང་ལས་ལྷ་གྲངས་དང་མཉམ་པའི་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཨོཾ་ཨཱཿཧཱུྃ་ལས་རྡོ་རྗེ་ཨོཾ་ཨཱཿཧཱུྃ་གིས་མཚན་པ་ལས་རྡོ་རྗེ་འཆང་ཀྱེ་རྡོ་རྗེ་སྐུ་མདོག་

དཀར་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རྡོ་རྗེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་
དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། པུ་ཏི་སོགས་གསུང་རྟེན་ཡོད་ན་བསང་སྦྱངས། གསུང་གི་རྟེན་ཐམས་ཅད་མི་
དམིགས་ཏེ་སྟོང་པར་གྱུར། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཛྲྰིཾ་ལས་པདྨ་ཛྲྰིཾ་གིས་མཚན་པ་ལས། འོད་དཔག་མེད་ཀྱེ་རྡོ་
རྗེ་སྐུ་མདོག་དམར་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་པདྨ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་གོས་
དཀར་མོ་དམར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། ཕྱག་མཚན་སོགས་ཐུགས་རྟེན་ཡོད་ན། བསང་སྦྱངས། ཐུགས་ཀྱི་
རྟེན་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་མི་བསྐྱོད་པ་

༄༅། །ཀྱེ་རྡོ་རྗེ་སྐུ་མདོག་སྔོན་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རྡོ་རྗེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་
འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། མཆོད་རྟེན་དང་སཙྪ་ཡིན་ན། མཆོད་རྟེན་
རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་བྷྲྰུྃ་ལས་འཁོར་ལོ་བྷྲྰུྃ་གྱིས་མཚན་པ་ལས་རྣམ་པར་སྣང་
མཛད་ཀྱེ་རྡོ་རྗེ་སྐུ་མདོག་དཀར་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་འཁོར་ལོ། གཡོན་བརྒྱདཾ་དེས་ཡུ་བ་བྱས་པའི་དྲིལ་བུ་འཛིན་
པ༑ ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། དེ་ལྟ་བུའི་རྣམ་སྣང་ཞུ་བ་ལས་
བྱུང་བའི་ཆོས་སྐུའི་མཆོད་རྟེན་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པའི་མཆོད་རྟེན་རྣམས་ཀྱི་བུམ་པ་རྣམས་ཀྱི་ནང་དུ་དབུས་སུ་སེང་གེའི་ཁྲི། ཤར་དུ་གླང་པོ་

ཆེའི་ཁྲི་སོགས་ནས་བསམ་གྱིས་མི་ཁྱབ་པས་བསྐོར་བ་ཞེས་པའི་བར་གོང་གི་ལྷ་ཁང་དང་འདྲའོ། །ཁང་བརྩེགས་མཆོད་རྟེན་ཡིན་ན་བུམ་པ་རྣམས་ཀྱི་ཞེས་པའི་ཚིག་དོར་བ་མ་གཏོགས་འདྲའོ། །དཀྱིལ་ཐང་ཡོད་ན་བསང་སྦྱངས།
དཀྱིལ་འཁོར་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ཡིག་ལས་བྱུང་བའི་སྲུང་བའི་འཁོར་ལོའི་
ནང་དུ། བྷྲྰུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་པ་སྒོ་བཞི་པ། རྟ་བབས་བཞིས་མཛེས་ཤིང་། རྒྱན་ཐམས་ཅད་ཀྱིས་བརྒྱན་པ། མཚན་
ཉིད་ཐམས་ཅད་ཡོངས་སུ་རྫོགས་པ། ཕྱི་རོལ་དུ་དུར་ཁྲོད་ཆེན་པོ་བརྒྱད་དང་བཅས་པ། ལྷ་གནས་རྣམས་སུ་པདྨ་དང་ཉི་མའི་གདན་རེ་རེའི་སྟེང་དུ། ཨོཾ་ཨཱཿཧཱུྃ་ལས་རྡོ་རྗེ་
ཨོ་ཨཱཿཧཱུྃ་གིས་མཚན་པ་ལས་རྡོ་རྗེ་འཆང་ཀྱེ་རྡོ་རྗེ་སྐུ་མདོག་དཀར་པོ་སོགས་སྐུ་རྟེན་དང་འདྲ། དུར་ཁྲོད་མེད་པ་རྣམས་ལ་དུར་ཁྲོད་བསྐྱེད་ཚིག་དོར། མང་པོ་ཡོད་ན་དུར་ཁྲོད་ཡོད་པ་རྣམས་ཕྱོགས་གཅིག་དང་། མེད་
པ་རྣམས་ཕྱོགས་གཅིག་སྟེ་ཚན་གཉིས་སུ་བསྐྱེད་དོ།། ༈ སྲུང་འཁོར་ཡོད་ན། བསང་སྦྱངས། སྲུང་འཁོར་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་

༄༅། །དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་རྭ་ཉི་ཤུ་པ་སོགས་ནས་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ལན་གསུམ་གྱི་བར་དང་། དེ་ལྟ་བུའི་སྲུང་བའི་འཁོར་ལོའི་ནང་གི་
དབུས་དང་ཕྱོགས་མཚམས་སུ་བཀོད་པའི་ཡི་གེའི་གནས་རྣམས་སུ་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཛྲྰིཾ་ལས་པདྨ་ཛྲྰིྃ་གིས་མཚན་པ་ལས་འོད་དཔག་མེད་
ཀྱེ་རྡོ་རྗེ་སྐུ་མདོག་དམར་པོ་སོགས་གསུང་རྟེན་དང་འདྲ། གཙུག་ལག་ཁང་གི་མཐར་བཀོད་པའི་ཁང་བཟང་། རྟ་བབས། ཆོས་འཁོར། རྡོ་རིང་སོགས་ནི་རྣམ་སྣང་ཀྱེ་རྡོ་རྗེར་བསྐྱེད། གཉྫི་ར་དང་རྒྱལ་མཚན་སོགས་ལ་རབ་གནས་
དམིགས་གསལ་དགོས་ཚེ་རིན་འབྱུང་ཀྱེ་རྡོ་རྗེ་དང་། ནང་གཟུངས་དང་། དར་པོ་ཆེ་དང་། མ་ཎིའི་འཁོར་ལོ། རྡོ་བརྐོས་སོགས་ནི་འོད་དཔག་མེད་ཀྱེ་རྡོ་རྗེར་བསྐྱེད། འཇིག་རྟེན་པའི་གཞི་བདག །ཡོན་བདག་ཕོ་མོ། སྲིད་པའི་འཁོར་ལོ།་
སྣོད་བཅུད་དང་དགོན་གྲོང་གི་བཀོད་པ། མཆོད་རྫས་དང་། སྤྱན་གཟིགས། གཟིངས། ཟམ་པ། ཆུ་སྐོར་སོགས་ལ་ནི་བགེགས་བསྐྲད་དང་། དཀོན་མཆོག་གསུམ་གྱི་བཀྲ་ཤིས་དང་། གང་སེར་མ་དང་། ཡེ་དྷརྨཱས་མེ་ཏོག་འཐོར་བ་
ཙམ་ལས་བསྐྱེད་ཆོག་མེད་དོ། །དེ་ནས་ལྷ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། ཞེས་པས་སྐྱེ་མཆེད་སོགས་བྱིན་གྱིས་བརླབ། བདུན་པ་ཡེ་ཤེས་པ་སྤྱན་དྲང་པ་ནི།

རང་གི་སྙིང་ག་ནས་འོད་ཟེར་འཕྲོས་པས་འོག་མིན་གྱི་གནས་ནས་རང་དང་འདྲ་བའི་ཡེ་ཤེས་ཀྱི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་ཁྱབ་
པས་བསྐོར་བ་ཨོཾ་བཛྲ་ས་མཱ་ཛཿཞེས་བརྗོད་ལ། དཔོན་སློབ་རྣམས་བཞེངས་ཏེ་དབུ་ཞྭ་གྱོན། སྤོས་དང་བཅས་པའི་རྡོ་རྗེ་དྲིལ་བུ་འཛིན་པས། མ་ལུས་འགྲོ་བའི་རང་བཞིན་མངོན་དུ་མཛད། །མི་བཟད་
བདུད་ཀྱི་དཔུང་གིས་ཕྱག་བྱས་པ། །རང་བྱུང་མཐའ་ཡས་འགྲོ་བའི་རང་བཞིན་ཏེ། །སེམས་ཅན་སྙིང་པོ་གཅིག་གྱུར་འདིར་གཤེགས་ཤིག །ཅེས་པ་དང་། ཆོས་
རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་ཞིང་། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་
པ༑ །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་ཆགས་བྲལ་བ། །ཀུན་ཏུ་མི་བཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་
པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་བརྙན་ནི། །མཆོད་པས་འདིར་ནི་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །

༄༅། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཞེས་དང་། ཨོཾ་བྷ་ག་ཝཱན་མ་ཧཱ་ཀཱ་
རུ་ཎི་ཀ་དྲི་བྱ་ཧོཿས་མ་ཡ་སྟྭཾ། ཞེས་བརྗོད། ཡེ་ཤེས་སེམས་དཔའི་ཕྱི་བཞིན་དུ་འབྲངས་ནས། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་ལ་རབ་ཏུ་གནས་པར་བྱེད་པ་ལ་བར་དུ་
གཅོད་པར་བྱེད་པའི་བགེགས་ཀྱི་ཚོགས་གང་ཡིན་པ་ཐམས་ཅད། འདིར་མ་གནས་པར་གཞན་དུ་སོང་ཤིག །ཅེས་དང་། དྲག་རོལ་དང་ལས་སྔགས་བཟླས་ལ་ཡུངས་ཀར་གྱིས་བྲབ། གུ་གུལ་
གྱིས་བདུག་གོ །དེ་ནས་ཞྭ་གྱོན་བཞིན་པས་གདན་ལ་བཞུགས་ཏེ། བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་
ཀྱང་༑ །ཐུགས་ལ་དགོངས་ཤིང་གནང་བར་མཛོད། །ཨོཾ་བཛྲ་ག་ག་ན་ས་མ་ཡ་ཧཱུྃ། ཞེས་པས་མཆོད་ཡོན་དང་། ཇི་ལྟར་བལྟམས་པ་སོགས་ཀྱིས་ཁྲུས་དང་། བདག་དང་འགྲོ་ལ་
ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །པདྨ་ཀ་མ་ལཱ་ཡ་སྟྭཾ་གྱིས་གདན་

ཕུལ༑ དེ་ནས། ལྷ་ལ་སོགས་པ་དྲི་ཡི་རྫས། །ཕྱོགས་རྣམས་ཀུན་ན་གང་ཡོད་པ། །ཚིམ་བྱེད་ཡིད་འོང་ལྡན་པ་འདི། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་།
གནྡྷེ་ཨཱཿཧཱུྃ། ཞིང་འདིའམ་རྒྱ་ཆེན་ཞིང་གཞན་ན། །ལྷ་རྫས་མེ་ཏོག་ཡིད་འོང་བ། །ཆུ་དང་ཐང་སྐྱེས་ཡིད་བྱུང་རྣམས། །ཐུབ་དབང་སྲས་དང་བཅས་ལ་འབུལ། །
བཛྲ་པུཥྤེ། ཕྱོགས་བཅུ་ཀུན་ན་བདུག་སྤོས་ནི། །ལྷ་རྫས་སྤོས་ཀྱི་ཤིང་ལ་སོགས། །དྲི་ཞིམ་ཡིད་འོང་གང་ཡོད་པ། །ཐུབ་དབང་སྲས་དང་བཅས་ལ་འབུལ། །བཛྲ་
དྷུ་པེ། འཇིག་རྟེན་འདི་འམ་ཕྱོགས་བཅུ་ཡི། །རིན་ཆེན་མར་མེ་ལ་སོགས་པ། །སྣང་བའི་ཁྱད་པར་གང་ཡོད་དེ། །ཐུབ་དབང་སྲས་དང་བཅས་ལ་འབུལ། །བཛྲ་
ཨཱ་ལོ་ཀེ །འཇིག་རྟེན་འདིའམ་ཕྱོགས་རྣམས་ན། །ལྷ་དང་མི་ལ་སོགས་པའི་ཟས། །ཡོན་ཏན་ཀུན་ལྡན་གང་ཡིན་དེ། །ཐུབ་དབང་ལ་ནི་དབུལ་བར་བགྱི། །བཛྲ་
ནེེ་ཝི་དྱེ། དེ་ལས་གཞན་ཡང་མཆོད་པའི་ཚོགས། །རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་།

༄༅། །ཅིག   ༑ཨོཾ་བཛྲ་ཤབྡ་ཨཱཿཧཱུྃ། ཞེས་པས་རོལ་མོ་དབུལ། དེ་ལྟར་མཆོད་པའི་ཡེ་ཤེས་པ་རྣམས། ཨོཾ་བཛྲ་གོོ་རཱི་ཨཱ་ཀར་ཡ་ཛཿ ཞེས་པས་ཡེ་ཤེས་པ་རྣམས་དམ་ཚིག་པ་ལ་ཉེ་བར་བྱོན་པར་
བསམ༑ ཨོཾ་བཛྲ་ཙོོ་རཱི་པྲ་ཝེ་ཤ་ཡ་ཧཱུྃ། ཞེས་པས་ཡེ་ཤེས་པ་རྣམས་དམ་ཚིག་པ་ལ་ཞུགས་པར་བསམ། ཨོཾ་བཛྲ་བེ་ཏཱ་ལཱི་བནྡྷ་བྃ། ཞེས་པས་ཡེ་ཤེས་པ་དང་དམ་ཚིག་པ་དབྱེར་མེད་དུ་འདྲེས་པར་བསམ། ཨོཾ་བཛྲ་
གྷསྨ་རཱི་ཝ་ཤཾ་ཀུ་རུ་ཧོཿ ཞེས་པས་དམ་ཚིག་པ་རྣམས་ཡེ་ཤེས་པའི་ངོ་བོར་གྱུར་པར་བསམ། འདི་རྣམས་ཀྱི་ཕྱག་རྒྱ་ནི་དབང་ཆུ་མཛེས་རྒྱན་བཞིན་བྱས་ལ། ཛཿཧཱུྃ་བྃ་ཧོཿ ཞེས་པ་ཡང་དང་ཡང་དུ་བརྗོད་ཅིང་། ཆོས་སྐུ་རྡུལ་
གཅིག་གི་སྟེང་ན་རྡུལ་སྙེད་ཀྱི་གྲངས་དང་མཉམ་པར་བཞུགས་པ་རྣམས་བསྟིམ་པར་བསམ་མོ། །རང་བཞིན་གྱི་གནས་ན་བཞུགས་པ་དགུག་པ་ནི། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས།
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པ་ཨོཾ་བཛྲ་ས་མཱ་ཛཿ ཞེས་དང་། རྡོ་རྗེ་བསྡུ་བའི་ཕྱག་རྒྱ་དང་། སྤོས་དང་རྡོར་དྲིལ་འཛིན་པས། ཇི་ལྟར་སངས་
རྒྱས་ཐམས་ཅད་ནི། །དགའ་ལྡན་དུ་ནི་གནས་པ་ན། །ལྷ་མོ་སྒྱུ་འཕྲུལ་ལྷུམས་ཞུགས་ལྟར། །དེ་བཞིན་གཟུགས་བརྙན་ལྷན་ཅིག་ཏུ། །འདི་རུ་མགོན་པོ་རྟག་

བཞུགས་ནས། །བྱང་ཆུབ་སེམས་ནི་བསྐྱེད་པ་དང་། །སྦྱིན་པའི་བདག་པོའི་དོན་སླད་དུ། །བདག་གི་འབྱོར་པ་ཉིད་ཀྱིས་ནི། །ཅི་འབྱོར་པ་ཡི་མཆོད་པ་རྣམས། །
མེ་ཏོག་ལ་སོགས་འདི་བཞེས་ཤིག །བདག་དང་སློབ་མར་བཅས་པ་ལ། །རྗེས་སུ་བརྩེ་བར་དགོངས་སུ་གསོལ། །ཀུན་གྱིས་འདི་ལ་བྱིན་རླབས་ཤིང་། །འདི་ཉིད་དུ་
ནི་བཞུགས་པར་རིགས། །ཞེས་དང་། སྤོས་བཞག་ལ། ཨོཾ་བཛྲ་གོོ་རཱི་ཨཱ་ཀཪྵ་ཡ་ཛཿསོགས་བཞི་ཕྱག་རྒྱ་དང་བཅས་པ་དང་། ཛཿཧཱུྃ་བྃ་ཧོཿ ལན་མང་དུ་བརྗོད། སླར་ཡང་རང་གི་སྙིང་གའི་སོགས་
ནས་ཛཿཧཱུྃ་བྃ་ཧོཿམང་དུ་བརྗོད་པའི་བར་སྔར་ལྟར་དང་། ཡང་ཚར་གཅིག་སྟེ་གསུམ་སོང་བ་དང་དབུ་ཞྭ་ཕུད། བརྒྱད་པ་རྒྱས་གདབ་པ་ནི། ལྷ་ཐམས་ཅད་ཀྱི་དཔྲལ་པར་ཨོཾ་ལས་འཁོར་ལོ་དཀར་པོ་ཨོཾ་གྱིས་
མཚན་པ། མགྲིན་པར་ཨཱལས་པདྨ་དམར་པོ་ཨཱས་མཚན་པ། སྙིང་གར་ཧཱུྃ་ལས་རྡོ་རྗེ་སྔོན་པོ་ཧཱུྃ་གིས་མཚན་པ་བསམ། ཐུགས་ཀའི་ས་བོན་ལས་འོད་ཟེར་འཕྲོས་པས།
དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿས་སྤྱན་དྲངས་ནས། ཨོ་པཉྩ་ཀུ་ལ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱ་ཧཱ། པཱདྱཾ་པྲ་ཏྰིཙྪ་སྭཱ་ཧཱ་སོགས་ནས་ཤཔྡ་པྲ་ཏཱིཙྪ་སྭཱ་ཧཱ་བར་

༄༅། །གྱིས་མཆོད་ནས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས་བུམ་པ་བདུད་
རྩིས་བཀང་བ་ཐོགས་ནས། ཇི་ལྟར་བལྟམས་པ་སོགས་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་ལྷ་ཐམས་
ཅད་ཀྱི་སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་སྐུའི་རྟེན་རྣམས་ལ་རྡོ་རྗེ་སེམས་དཔའ། གསུང་གི་རྟེན་རྣམས་ལ་འོད་དཔག་མེད། ཐུགས་ཀྱི་རྟེན་རྣམས་ལ་
མི་བསྐྱོད་པ། རིགས་ལྔ་ལ་རིགས་ལྔ་སོ་སོས་དབུར་བརྒྱན། ཞེས་སྤྱི་ཁྱབ་དང་། དམིགས་གསལ་གྱི་འབྱིན་འཇུག་དགོས་ནའང་རིག་པས་དཔྱོད། ཡང་ན་ཆུའི་ལྷག་མ་ཡར་ལུད་པ་ལས་ལྷ་ཐམས་
ཅད་ལ་རྡོ་རྗེ་སེམས་དཔས་དབུར་བརྒྱན། ཞེས་པ་ཙམ་གྱིས་འཐུས། དགུ་པ་མཆོད་བསྟོད་བྱ་ཞིང་གཏོར་མ་བཏང་བ་ནི། མཆོད་པ་རྣམས། ཨོཾ་བཛྲ་ཡཀྵ་ཧཱུྃ་གིས་བསང་། ཨོཾ་སྭ་བྷ་ཝ་སོགས་ཀྱིས་སྦྱངས།
སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། མེ་ཏོག །

བདུག་སྤོས། མར་མེ། དྲི། ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་གྱུར། ཨོཾ་བཛྲ་ཨརྒྷཾ་སྭཱ་ཧཱ། ཨོཾ་
བཛྲ་པུཥྤེ་སྭཱ་ཧཱ་ནས་ཤཔྡ་སྭཱ་ཧཱའི་བར་གྱིས་བྱིན་གྱིས་བརླབ། ཐལ་མོ་སྦྱར་ཏེ། དག་ཅིང་དྲི་མེད་ཡིད་འོང་བའི། །ལྷ་རྫས་བཟང་པོའི་མཆོད་ཡོན་འདི། །མཆོག་ཏུ་དད་པས་ཁྱེད་ལ་
འབུལ༑ །ཅི་བདེ་བར་ནི་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཧཱུྃ། ཞེས་པས་མཆོད་ཡོན་དང་། སྔགས་ཀྱི་ཐོག་མཐའ་
འདྲ་བར་བྱས་ལ། ཆུ་དང་ཐང་ལས་སྐྱེས་པ་ཡི། །མེ་ཏོག་དམ་པ་འདི་དག་ནི། །མཆོག་ཏུ་དད་པས་ཁྱེད་ལ་འབུལ། །ཅི་བདེ་བར་ནི་བཞེས་སུ་གསོལ། །བཛྲ་པུཥྤེ།
ལྷན་ཅིག་སྐྱེས་དང་སྦྱར་བ་ཡི། །བདུག་སྤོས་དམ་པ་འདི་དག་ནི། །མཆོག་ཏུ་དད་པས་ཁྱེད་ལ་འབུལ། །ཅི་བདེ་བར་ནི་བཞེས་སུ་གསོལ། །བཛྲ་དྷུ་པེ། མུན་པའི་
ཚོགས་རྣམས་འཇོམས་བྱེད་ཅིང་། །ཕྱོགས་ཀུན་གསལ་བའི་མར་མེ་འདི། །ཀུན་མཁྱེན་ཡེ་ཤེས་ཐོབ་བྱའི་ཕྱིར། །ཅི་བདེ་བར་ནི་བཞེས་སུ་གསོལ། བཛྲ་དཱི་པེ།

༄༅། །ལྷན་ཅིག་སྐྱེས་དང་སྦྱར་བ་ཡི། །དྲི་མཆོག་དམ་པ་འདི་དག་ནི། །རང་བྱུང་ཉིད་ལ་དབུལ་བར་བགྱི། །ཀུན་བཟང་བདེ་ཆེན་བཞེས་སུ་གསོལ། །བཛྲ་
གནྡྷེ༑ ཁ་དོག་དྲི་དང་རོ་ལྡན་པའི། །བཟའ་བ་མཆོག་དང་ཡང་དག་ལྡན། །ཐམས་ཅད་སྦྱར་བའི་བཤོས་འདི་དག །ཆོས་དབྱིངས་ཡེ་ཤེས་བརྙེས་ལ་འབུལ། །
བཛྲ་ནེེ་ཝི་དྱེ། བླ་མེད་རྡོ་རྗེ་ཐེག་པའི་དོན་སྟོན་ཅིང་། །ཤེས་རབ་མཆོག་གི་རྗེས་འགྲོ་རོལ་མོའི་སྒྲ། །བདུད་ཀྱི་འཁོར་ལོ་གཞོམ་ཕྱིར་དབུལ་བར་བགྱི། །དོན་གྱི་
དབྱིངས་ལ་མངའ་བརྙེས་འདི་བཞེས་ཤིག །བཛྲ་ཤཔྡ། ཞེས་དང་། དྷརྨ་ར་ཎི་སོགས་ཀྱིས་རོལ་ཆེན་དབུལ་ལོ། །དེ་ནས་རྡོ་རྗེ་དྲིལ་བུ་འཛིན་པས། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་
དབྱིངས་ནི་མཁས་པ་ཆེ། །རྡོ་རྗེ་གསུང་མཆོག་དཀྱིལ་འཁོར་གསུམ། །གསང་བའི་དབྱངས་ལ་ཕྱག་འཚལ་ལོ། །རྣམ་པར་སྣང་མཛད་རབ་ཏུ་དག །རྡོ་རྗེ་ཞི་བ་
དགའ་བ་ཆེ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེར་ཕྱག་འཚལ་ལོ། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་

བཞིན་དག་པས་གོས་པ་མེད། །རྡོ་རྗེ་སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་
རྗེ་གསུང་ལ་ཕྱག་འཚལ་ལོ། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔར་ཕྱག་
འཚལ་ལོ། །ཞེས་པས་བསྟོད་དོ། །གཏོར་མའི་ཆོ་ག་ནི། གཏོར་མ་ནང་མཆོད་ཀྱིས་ཡས་རིམ་དང་། ཆུས་མས་རིམ་དང་། ཆང་གིས་ཡས་རིམ་གྱིས་བྲན་ལ་གུ་གུལ་བདུག །ཨོཾ་བཛྲ་ཨ་མྲྀ་ཏ་ནས་ཧ་ཧོ་ཧྲྰིཿབར།
མདུན་བསྐྱེད་ཀྱི་དུར་ཁྲོད་བརྒྱད་དུ་ཧཱུྃ་བརྒྱད་སོགས་ཀྱིས་མགྲོན་བསྐྱེད་པ་ནས་ཀུན་འགྲུབ་ཤོག་གི་བར་དབང་ཆུ་ལྟར་བྱ། མགོན་པོ་སོགས་ལ་ས་མ་ཡ་རཀྵནྟ་ཞེས་པའི་རྗེས་སུ་གཏོར་སྔགས་རྣམས་སྦྲེལ།
ནང་མཆོད་ཀྱི་འབུལ་ལོ་ཞེས་པའི་རྗེས་སུ། རབ་ཏུ་གནས་པར་བྱས་པའི་རྟེན་རྣམས་བྱིན་རླབས་ཆེ་བ། སངས་རྒྱས་བསྟན་པའི་བཤད་སྒྲུབ་དར་བ། འཇིག་རྟེན་དུ་དགེ་ལེགས་རྒྱ་
ཆེན་པོ་འབྱུང་བ། བདག་ཅག་ཡོན་མཆོད་འཁོར་དང་བཅས་པ་རྣམས་ཀྱི་ཚེ་དང་བསོད་ནམས་དཔལ་འབྱོར་དབང་ཕྱུག་ལེགས་པའི་ཡོན་ཏན་ཐམས་ཅད་འཕེལ་ཞིང་རྒྱས་

༄༅། །པའི་ཕྲིན་ལས་དང་སྟོང་གྲོགས་རྒྱ་ཆེན་པོ་མཛད་དུ་གསོལ། ཞེས་སྦྱར་ལ་བསྟོད་པ་རྣམས་བྱས་ལ། རྡོ་རྗེའི་གླུ་བཀྲ་ཤིས་སྨོན་ལམ་རྣམས་བྱའོ། །སྦྱིན་སྲེག་བྱེད་ན། ཞི་རྒྱས་གང་རུང་བྱ་སྟེ།
དེ་ཡང་འདས་པའི་མེ་ལྷ་མཆོད་པའི་སྐབས་སུ། རབ་ཏུ་གནས་བྱའི་ལྷ་གང་ཡིན་ཐབ་ཏུ་སྤྱན་དྲངས་ལ། དེའི་སྔགས་ཀྱིས་བསྲེག་རྫས་འབུལ་བ་སོགས་ཆོ་ག་རྫོགས་པར་བྱ་སྟེ་དངོས་གཞིའི་སྐབས་སུ་འཆད་དོ། །བཅུ་པ་སྙན་གསན་དབབ་ཅིང་
མཆོད་བསྟོད་བྱ་བ་ནི། རབ་གནས་ཀྱི་རྟེན་ལ་བཅུག་པའི་ཡེ་ཤེས་པ་རྣམས། ནང་པར་དངོས་གཞིའི་དུས་སུ། སླར་ཡང་རྟེན་བྱིན་གྱིས་རློབ་པའི་ཕྱིར་བྱོན་པར་ཞུའོ་སྙམ་དུ་བསམས་ལ། སྤོས་དང་བཅས་པའི་རྡོ་རྗེ་དྲིལ་བུ་འཛིན་པས། ཡེ་
ཤེས་འཁོར་ལོ་བཅོམ་ལྡན་འདས། །རིགས་སྔགས་རྒྱལ་པོར་ཕྱག་འཚལ་ལོ། །ཐུགས་རྗེའི་བདག་ཉིད་སྤྱན་དབྱེ་བ། །ཀུན་གྱིས་བྱིན་གྱིས་བརླབ་པའི་ཕྱིར། །བདག་
ནི་རྡོ་རྗེ་རིག་པ་འཛིན། །སློབ་མ་རྣམས་ལ་བརྩེ་བ་དང་། །ཁྱེད་རྣམས་ལ་ཡང་མཆོད་པའི་ཕྱིར། །ཡོ་བྱད་ཅི་འབྱོར་པ་དག་གིས། །རབ་གནས་ནང་པར་བགྱིད་པར་
འཚལ༑ །ཚོགས་པ་ཐམས་ཅད་རབ་གནས་པ། །ཀུན་གྱིས་བྱིན་གྱིས་བརླབ་ཏུ་གསོལ། །ཞེས་ལན་གསུམ་དང་། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་

པ་དང༌། བདག་གིས་སེམས་ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་རབ་ཏུ་གནས་པ་བགྱིད་པར་འཚལ་ན། བདེ་བར་གཤེགས་པ་ཐུགས་རྗེ་ཆེན་པོ་དང་
ལྡན་པ་ཁྱེད་རྣམས། སང་ནང་པར་བྱོན་ཞིང་རྟེན་བྱིན་གྱིས་བརླབས་ཏེ་བདག་ལ་དངོས་གྲུབ་ཀྱི་མཆོག་སྩལ་དུ་གསོལ། ཞེས་བརྗོད་ལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏྰིཙྪ་པཱུ་ཛ་
མེ་གྷ་སོགས་ཀུན་རིག་ཇི་ལྟ་བའི་མཐར་རོལ་ཆེན་དང་རྡོ་རྗེ་དྲིལ་བུ་འཛིན་པས། ཧཱུྃ་སྣང་སྟོང་རྡོ་རྗེ་སོགས་དང་། འགྲོ་བ་རྒྱུད་ལྔ་སོགས་ཀྱིས་བསྟོད། བཅུ་གཅིག་པ་བཟོད་པ་གསོལ་ཞིང་གཤེགས་སུ་གསོལ་བ་ནི། ཡི་གེ་བརྒྱ་
པ་བརྗོད་ཅིང་། མ་འབྱོར་པ་དང་སོགས་ཀྱིས་ལྷག་ཆད་ཁ་བསྐང་། རབ་གནས་ཀྱི་རྟེན་ལ་ནོངས་པ་བཟོད་པར་གསོལ། ཧཱུྃ་བཛྲ་ཏྟིཥྛ། ཞེས་པས་རྡོ་རྗེ་ཤུགས་ཀྱི་ཕྱག་རྒྱ་དང་བཅས་པས་རྟེན་གྱི་ཡེ་ཤེས་པ་
རྣམས་བྱེ་སྟེ། མདུན་གྱི་ནམ་མཁར་བཞུགས་པར་བསམས་ལ། མཆོད་པ་སྔ་མ་བཞིན་དང་། བསྟོད་པ། མི་བསྐྱོད་རྡོ་རྗེ་ཡེ་ཤེས་ཆེ་སོགས་བྱ། བཅུ་གཉིས་པ་རྟེན་དགབ་པ་ནི། ཨོཾ་བཛྲ་ཝསྟྲ་ཨཱཿཧཱུྃ། ཞེས་པས་ན་
བཟའ་སེར་པོས་རྟེན་གྱི་གཙོ་བོ་རྣམས་མི་མངོན་པར་དགབ་ཅིང་། ཨོཾ་བཛྲ་ཨ་མྲྀ་ཏ་སོགས། ལས་ཐམས་ཅད་པའི་སྔགས་ཀྱིས་བསྲུང་ངོ་། །བཅུ་གསུམ་པ་བདག་བསྲུང་བ་ནི་དེ་ལྟར་རབ་གནས་ཀྱི་སྟ་གོན་ཟིན་པ་དང་། རྡུལ་ཚོན་ནམ་

༄༅། །རས་བྲིས་ཀྱི་དཀྱིལ་འཁོར་ལ་མཆོད་བསྟོད་བྱ། དངོས་གྲུབ་བླངས་ཤིང་ནོངས་པ་བཟོད་པར་གསོལ། རྡུལ་ཚོན་ནམ་རས་བྲིས་དང་གཏོར་མགྲོན་རྟེན་ཡོད་ཀྱི་ཡེ་ཤེས་པ་རྣམས་ལ་བརྟན་བཞུགས་བྱ། རྟེན་མེད་པ་རྣམས་ཀྱི་
ཡེ་ཤེས་པ་གཤེགས་པ་དང་། དམ་ཚིག་པ་རང་ལ་བསྡུས་ནས་རང་གི་མིག་ཏུ་གཏི་མུག་རྡོ་རྗེ་སོགས་ཀྱིས་བསྲུང་། དགེ་བ་འདི་ཡིས་ནམ་མཁའི་མཐའ་ཀླས་པའི་སོགས་ནས་དཀོན་མཆོག་གསུམ་གྱི་བཀྲ་
ཤིས་ཤོག་གི་བར་སྒྲུབ་མཆོད་ཀྱི་སྐབས་བཞིན་བྱ། མཆོད་རྫས་དམན་མ་རྣམས་བསྡུས་ལ་སང་ཉིན་མཁོ་བའི་ཡོ་བྱད་རྣམས་ཚོགས་པར་བྱའོ།། ༈ ཉིན་གསུམ་པ་རབ་གནས་ཀྱི་དངོས་གཞི་ལ། ཐོ་རངས་
བདག་བསྐྱེད་མདུན་བསྐྱེད་མཆོད། །རྟེན་སྦྱང་བཀྲུ་ཞིང་ཕྱི་བ་དང་། །རིང་བསྲེལ་གཞུག་ཅིང་གསོལ་བ་གདབ། །རྟེན་བསྐྱེད་སྤྱན་དྲངས་དགུག་རྒྱས་གདབ། །
དབང་བསྐུར་མཆོད་བསྟོད་སྤྱན་དབྱེ་བྱ། །གསོལ་གདབ་མངའ་དབུལ་རྒྱས་པར་བྱ། །དེ་ཡང་མཆོད་བསྟོད་བྱེ་བྲག་དང་། །སྦྱིན་སྲེགས་སྔགས་ཏེ་དངོས་གཞིའོ། །
ཞེས་པ་ལྟར་དོན་ཚན་བཅུ་གསུམ་ལས། དང་པོ་ནི། སང་ཐོ་རངས་སྔ་བར་ལྡང་བའི་རྣལ་འབྱོར་གྱིས་ལངས་ལ། གོས་སེར་པོ་གྱོན། སྟན་ལ་འདུག་སྟེ། སྔོན་འགྲོ་གཏོར་མ་བཏང་བ་ནས་བཟུང་ཕྱི་རོལ་པ་བཏང་བ་ནང་དུ་འོངས་ནས་ལྷག་

ཆད་ཁ་བསྐང་བ། རྣམ་རྒྱལ་དང་ལས་བུམ་བསྐྱེད་བཟླས། རྟེན་ལ་དབང་བསྐུར་དགོས་པས་བདག་འཇུག་བླང་བ། དམ་ཚིག་གསུམ་གྱི་གླུ་བླངས་པའི་བར་རྣམས་དབང་ཆུ་བཞིན་བྱའོ། །དེ་ནས་ཁྲུས་བུམ་རྣམས་ཁ་གསོས་ལ་གཟུངས་ཐག་སེར་
པོ་བུམ་པ་ཐམས་ཅད་ཀྱི་ཁ་ནས་གཡས་སྐོར་གྱིས་དྲངས་ལ། ཨོཾ་བཛྲ་ཨ་མྲྀ་ཏས་བསང་། ཤྰུ་ནྱ་ཏྰས་སྦྱངས། སྟོང་པའི་ངང་ལས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ། བྷྲྰུྃ་ལས་བྱུང་བའི་རིན་
པོ་ཆེའི་བུམ་པ་ཡངས་ཤིང་རྒྱ་ཆེ་བ། ལྟོ་བ་ལྡིར་ཞིང་མགྲིན་པ་ཕྲ་བ། མཆུ་འཕྱང་བ། ལྷའི་གོས་ཀྱིས་མགུལ་པ་དཀྲིས་པ། དཔག་བསམ་གྱི་ཤིང་གིས་ཁ་བརྒྱན་པ།
ནང་ཆུ་དང་སོ་སོའི་རྫས་རྣམས་ཀྱིས་ཡོངས་སུ་གང་བར་བསམས་ལ་གཟུངས་ཐག་ནས་བཟུང་སྟེ། བུམ་པ་སོ་སོ་ལ་དམིགས་ནས། དྲི་ལྔའི་བུམ་པ་ལ། ཨོཾ་སརྦ་ཏ་ཐཱ་ག་ཏ་གནྡྷེ་སྣྰ་ན་པཱུ་ཛ་མེ་གྷ་ས་མུ་དྲ་
སྥ་ར་ཎ་ས་མ་ཡེ་ཤྲཱི་ཧཱུྃ། ཞེས་བརྒྱ་རྩ་བརྒྱད་བཟླས། སྔགས་ཀྱི་ཐོག་མཐའ་འདྲ་བ་ལས། གནྡྷེའི་གནས་སུ་མངར་གསུམ་གྱི་བུམ་པ་ལ་ཏྲི་མ་དྷུ་དང་། ཞོའི་བུམ་པ་ལ་ད་དྷི་དང་། འབྲས་བུའི་བུམ་པ་ལ་ཕ་ལ་དང་།
འབྲུའི་བུམ་པ་ལ་བྲྰུ་ཧི་དང་། འབྲས་ཡོས་ཀྱི་བུམ་པ་ལ་ལྰཾཛྫ་དང་། སྨན་གྱི་བུམ་པ་ལ་ཨོ་ཥ་དྷི་དང་། རིན་པོ་ཆེའི་བུམ་པ་ལ་མ་ཎི་སྣ་ན་ཞེས་སྦྱར་ལ་བརྒྱ་རྩ་རེ་བཟླས་སོ། །ཐུན་མོང་དུ་གཙུག་ཏོར་རྣམ་རྒྱལ་གྱི་གཟུངས་ལན་གསུམ་

༄༅། །ལ་སོགས་པ་དང་། ཨོཾ་བཛྲ་ཨ་མྲྀ་ཏ་སོགས་ལས་ཐམས་ཅད་པ་ཅི་ནུས་བཟླས། མཐར་གཟུངས་ཐག་བསྡུས་ལ། ནང་རྫ་ས་རྣམས་ཞུ་བ་ལས་བྱུང་བའི་སོ་སོའི་བུམ་པ་རྟེན་གྱི་དྲི་མ་སྦྱོང་
བའི་ནུས་པ་དང་ལྡན་པར་གྱུར་ཞེས་བརྗོད་དོ། །གཉིས་པ་རྟེན་སྦྱང་བ་ནི། ཐོག་མར་བགེགས་སྦྱང་བའི་ཕྱིར། གཏོར་མ་གསུམ། ཏིང་ལོ་གསུམ། ཆང་བུ་གསུམ་བཤམས་ལ། གཏོར་མ་ཆབ་ཀྱིས་བྲན། དཔོན་སློབ་རྣམས་
བཞེངས་ཏེ་དབུ་ཞྭ་གྱོན། ཨཥྚཱཚར་གཅིག་བརྗོད་པས་ལྷའི་ང་རྒྱལ་གསལ་བཏབ། གཡས་མཆོག་སྦྱིན་གྱི་ཕྱག་རྒྱ་བྱས་ལ། ལས་རྡོར་གྱིས་གཏོར་མ་རྟེན་ལ་བསྐོར་ཞིང་། ཨོཾ་སརྦ་བིགྷྣྰན་ནམཿསརྦཏ་ཐཱ་ག་ཏེ་བྷོ་བི་ཤྭ་མུ་ཁེ་
བྷྱཿསརྦ་ཐཱ་ཁཾ་ཨུངྒ་ཏེ་སྤ་ར་ཎ་ཨི་མྃ་ག་ག་ན་ཁཾ་གྲྀཧྞེ་དཾ་བ་ལྱྰདི་སྭཱ་ཧཱ། ཞེས་ལན་གསུམ་བརྗོད་ལ། འདིར་བདེ་བར་གཤེགས་པའི་རྟེན་ལ་རབ་ཏུ་གནས་པར་བྱེད་པ་ལ་མི་མཐུན་
པར་བྱེད་པའི་གདོན་བགེགས་གང་ཡིན་པ་ཐམས་ཅད་གཏོར་མ་འདིས་ཚིམ་པར་གྱིས་ཤིག །ཏིང་ལོ་དང་ཆང་བུ་བསྐོར་བ་དང་བསྟུན་ཏེ། རྡོ་རྗེ་གསོར་ཞིང་། ཨོཾ་སུམྦྷ་སོགས་ལན་གསུམ་དང་།
འདིར་བདེ་བར་གཤེགས་པའི་རྟེན་ལ་རབ་ཏུ་གནས་པར་བྱེད་པ་ལ་མི་མཐུན་པར་བྱེད་པའི་གདོན་བགེགས་གང་ཡིན་པ་ཐམས་ཅད་གཏོར་མ་ལམ་རྔན། ཏིང་ལོ་ལམ་སྒྲོན།

ཆང་བུ་ལམ་བརྒྱགས་ཀྱི་ཚུལ་དུ་ཁྱེར་ལ། སའི་ཕྱོགས་འདིར་མ་གནས་པར་གཞན་དུ་སོང་ཤིག །ཅེས་དང་། གཏོར་མ་ཕྱིར་དོར་བ་ནི་ཞི་དྲག་ཕྱེད་མས་སྦྱང་བའོ། །དེ་ནས་རང་ལྷའི་ང་རྒྱལ་དང་ལྡན་
པས༑ རང་གི་སྙིང་ག་ནས་འོད་ཟེར་འཕྲོས་པས། ཁྲོ་བོའི་རྒྱལ་པོ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་དང་། རྡོ་རྗེ་དྲིལ་བུ་འཛིན་པས། ཧཱུྃ་ཡེ་ཤེས་བསྐལ་པའི་མེ་ལྟར་
འབར་བའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོའི་དཔའ་མཚན་སྟག་
ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །
འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨེ་ཧྱེ་ཧི་པདྨ་ཀ་མ་ལཱ་ཡ་སྟྰཾ། ཞེས་པས་གདན་དབུལ། ཨོཾ་བཛྲ་ཀྲོ་དྷ་རཱ་ཛ་སོགས་མཚན་སྔགས་སྔོན་
དུ་འགྲོ་བའི་མཆོད་ཡོན་དང་། ཉེར་སྤྱོད་ལྔ་ཕུལ། ཧཱུཾ་ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང་། །ཐབས་ལ་མཁས་པས་འཇིགས་བྱེད་

༄༅། །སྐུར་སྟོན་པའི། །ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །
གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་ཆ་སྣ་ཚོགས་
ཕྱག་ན་བསྣམས། །ཉོན་མོངས་དུག་ཅན་རྩད་ནས་འཇོམས་མཛད་པའི། །སྦྲུལ་གདུག་རྒྱན་གྱིས་བརྒྱན་ལ་ཕྱག་འཚལ་ལོ། །བསྐལ་བའི་མེ་ལྟར་འབར་བའི་ཀློང་
དཀྱིལ་ན། །དཔའ་བོའི་སྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་ལོ། །
གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་བཞིན་སྒྲོགས། །ཁྲོ་རྒྱལ་
བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུཾ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །

བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་དང་། རང་ལྷའི་ང་རྒྱལ་གྱིས་རྡོ་རྗེ་དྲིལ་བུ་འཛིན་པས། ཧཱུྃ་མཛད་ཀྱི་ཕྱག་རྒྱ་སྙིང་གར་བཅས་ལ་བགེགས་ལ་བཀའ་བསྒོ་སྟེ། རྗེ་བཙུན་རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་
བདེན་པ་དང་། དཔལ་ཀྱེ་རྡོ་རྗེའི་དཀྱིལ་འཁོར་གྱི་ལྷ་ཚོགས་རྣམས་ཀྱི་བཀའ་བདེན་པ་དང་། དཔལ་མགོན་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པ་དང་།
བདེན་པ་ཆེན་པོའི་བྱིན་གྱིས་རླབས་ཀྱིས། དེང་འདིར་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་ལ་རབ་ཏུ་གནས་པར་བྱེད་པ་ལ་བར་དུ་གཅོད་པར་རྩོམ་པའི་གདོན་
བགེགས་ལོག་པར་འདྲེན་པའི་ཚོགས་གང་ཡིན་པ་དེ་དག་ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་པོ་འདིས་ཚིམ་པར་གྱིས་ལ། ཞི་བའི་སེམས་དང་ལྡན་པས་སའི་ཕྱོགས་
འདིར་མ་གནས་པར་རང་རང་གི་གནས་སུ་སོང་ཤིག །གལ་ཏེ་མི་འགྲོ་བ་དེ་དག་ལ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་

༄༅། །ལས་བྱུང་བའི་ཁྲོ་བོའི་རྡོ་རྗེ་ཡེ་ཤེས་ཀྱི་མེ་འབར་ཞིང་རབ་ཏུ་འབར་བ་འདིས། ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་རོ། །ཞེས་དང་། རྟེན་
ལ་གུ་གུལ་གྱིས་བདུག །ཡུངས་ཀར་གྱིས་བྲབ། མཚོན་ཆས་བསྡེགས། སྣ་ཚོགས་པའི་རོལ་མོ་དྲག་ཏུ་བྱ་ཞིང་། ཨཥྚཱ་དང་། ལས་སྔགས་དང་། དྲག་སྔགས་གཞན་ཡང་མང་དུ་བཟླ་ཞིང་། སེམས་ཀྱིས་བགེགས་རྣམས་དཔག་ཚད་
བརྒྱའི་ཕ་རོལ་ཏུ་བྲོས་པར་བསམས་པ་ནི་དྲག་པོའི་སྦྱང་བའོ། །སླར་ཡང་འཇིགས་པའི་ཧཱུྃ་སྒྲ་སོགས་ནས་དྲག་རོལ་གྱི་བར་ལན་གཉིས་ཏེ་ཡོངས་དྲིལ་ལན་གསུམ་སོང་བ་དང་ཞྭ་གྱོན་བཞིན་པས་གདན་ལ་བཞུགས། སྡིག་པ་སྦྱོང་བའི་ཕྱིར། ལས་
རྡོར་སློབ་དཔོན་ལ་ཁ་ཕྱོགས་པས། སློབ་དཔོན་གྱི་གཡས་ངོས་སུ་མེ། གཡོན་དུ་ཆུ་བཞག་ལ། བདག་དང་ཡོན་བདག་གིས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་རྣམས་སྙིང་ག་ནས་ཡི་
གེ་ཀྃ་ནག་པོའི་རྣམ་པས་འཐོན་ནས། སྣ་སྒོར་སྡིག་པ་རྭ་ཅན་གྱི་རྣམ་པར་གྱུར་པ་མདུན་གྱི་ཏིལ་ལ་ཐིམ་པར་གཡས་ཀྱི་ཡེ་ཤེས་ཀྱི་མེས་བསྲེགས། གཡོན་གྱི་ཆོས་ཉིད་ཀྱི་རྒྱ་མཚོས་བཀྲུས་པར་
བསམས་ལ། ཏིལ་ཁུ་ཚུར་གྱིས་བཟུང་སྟེ། གཡས་པས་གཡས་སུ་བསྐོར་ཞིང་། གཡོན་པས་གཡོན་དུ་བསྐོར། སླར་ཡང་གཉིས་ཀས་གཡས་སུ་བསྐོར་ཞིང་། ཨོཾ་སརྦ་པཱ་པཾ་ད་ཧ་ན་བྷསྨིཾ་ཀུ་རུ་སྭཱ་ཧཱ་ཞེས་ལན་གསུམ་གྱི་མཐར་

ལག་གཉིས་ཁ་བུབ་ཏུ་བསྣོལ་བས་ཏིལ་མེ་དང་ཆུར་བླུག་ཅིང་། མེ་ཡང་ཆུར་བཅུག་ལ་སྒོ་དྲུང་དུ་དོར་རོ། །གསུམ་པ་བཀྲུ་ཞིང་ཕྱི་བ་ནི། རྟེན་གསར་པ་ལ་ཁྲུས་བྱ་བའི་སྔོན་དུ། ཁྲུས་སྟེགས་ཀྱི་སྟེང་གི་རྟེན་རྙིང་པ་ཡིག་འབྲུ་དང་བཅས་པ་ལ་ལས་
བུམ་གྱི་ཆུས་ཁྲུས་བྱ་ཞིང་། ཇི་ལྟར་བལྟམས་པ་སོགས་དང་། འདི་ནི་ཁྲུས་མཆོག་སོགས་དང་། དེ་བཞིན་གཤེགས་པ་རྣམས་དང་དེ་སྲས་ལ། ཞེས་སོགས་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་
ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བརྗོད། དེ་དག་སྐུ་ལ་སོགས་ཚིགས་བཅད་སྔགས་དང་བཅས་པས་སྐུ་ཕྱིའོ། །དེ་ལྟར་ཁྲུས་བྱས་པའི་ཆུ་དེ་ཁྲུས་བུམ་བརྒྱད་དུ་ཅུང་ཟད་རེ་བླུགས་ལ། མེ་ལོང་ལ་རྟེན་གྱི་གཟུགས་བརྙན་
འཆར་བར་བྱས་ལ། རྒྱལ་བའི་སྐུ་ལ་ཉོན་མོངས་མི་མངའ་ཡང་། །འགྲོ་བའི་ལུས་སེམས་སྡུག་བསྔལ་བསལ་སླད་དུ། །ཆུ་གཙང་སྨན་སྤོས་འདག་ཆལ་འདིས་བཀྲུས་པས། །
བདག་ཅག་དམ་པའི་སྐུ་མཆོག་ཐོབ་པར་ཤོག །ཅེས་ཚར་གཅིག་གི་མཐར། ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོདྷ་ནི་སྭཱ་ཧཱ། ཞེས་ལན་གསུམ་བརྗོད་པའི་སྔགས་དང་པོའི་ཚེ་ཏིལ་མར་ལ་དྲི་བཟང་བཏབ་པ་གུང་
མོས་བླངས་ཏེ་མེ་ལོང་ལ་བྱུག །སྲན་དཀར་ཕྱེ་མས་ཀྱང་བྱུག་ཅིང་མཉེ། སྔགས་གཉིས་པའི་ཚེ་དྰུར་བའི་པིར་གྱིས་དྲུད། གསུམ་པའི་ཚེ་ཆུ་གཙང་མས་ཀྱང་བཀྲུའོ། །དེ་ནས་དྲིའི་བུམ་པས་བཀྲུ་ཞིང་། འདི་ནི་ཁྲུས་མཆོག་དཔལ་

༄༅། །དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིན་ཏེ། །ཅི་འདོད་དངོས་གྲུབ་སྩོལ་བར་མཛོད། །ཨོཾ་སརྦ་ཏ་ཐཱ་ག་ཏ་གནྡྷེ་སྣྰ་ན་པཱུ་
ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད། དེ་ནས་དར་རམ་རས་དཀར་ལ་གུར་གུམ་གྱིས་ཐིག་ལེ་ལྔའམ། ཨོཾ་ཧཱུྃ་ཧྲྰྃ་ཧྲྰིཿཨཿབྲིས་པས་མེ་ལོང་ནང་གི་སྐུ་གཟུགས་ཕྱི་བའི་ཚུལ་དང་། དེ་དག་སྐུ་ལ་
སོགས་སྔགས་དང་བཅས་པ་བརྗོད་དོ། །དེ་བཞིན་དུ། རྒྱལ་བའི་སྐུ་ལ་སོགས་ཀྱི་མཐར། སྔགས་ཚར་གསུམ་གྱི་ཚེ་ཏིལ་མར་བྱུགས་ནས་སྲན་ཕྱེས་མཉེ་བ་དང་། དཱུར་བའི་པིར་གྱིས་དྲུད། ཆུས་བཀྲུ་བ་རྣམས་བྱ་བ་འོག་མ་དྲུག་ལའང་
འགྲེ་ཤེས་པར་བྱ་ཞིང་། མངར་གསུམ་གྱི་བུམ་པ་ཐོགས་ཏེ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་
གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཏྲི་མ་དྷྰུ་སྣ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ། ཞེས་བརྗོད་ཅིང་བཀུ། དེ་དག་སྐུ་ལ་སོགས་བརྗོད་ཅིང་ཕྱི། ཡང་རྒྱལ་
བའི་སྐུ་ལ་སོགས་དང་སྔགས་ལན་གསུམ་བརྗོད་ཅིང་བྱུག་དྲུད་བཀྲུ། ཞོའི་བུམ་པས། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་

ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ད་དྷི་སྣ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང་བཀྲུ།
དེ་དག་སྐུ་ལ་སོགས་ཀྱིས་ཕྱི། ཡང་རྒྱལ་བའི་སྐུ་ལ་སོགས་སྔགས་དང་བཅས་པས་བྱུག་དྲུད་བཀྲུ། འབྲས་བུ་སྣ་ཚོགས་ཀྱི་བུམ་པས། འདི་ནི་ཚུལ་ཁྲིམས་རང་བཞིན་ཆུ། །ཁྲིམས་
འཆལ་དྲི་མ་སྦྱོང་མཛད་པ། །ཚུལ་ཁྲིམས་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཕ་ལ་སྣ་ན་པཱུ་ཛ་མེ་གྷ་ས་མུ་དྲ་སྥ་ར་
ཎ་ས་མ་ཡ་ཤྲཱི་ཡེ་ཧཱུྃ། ཞེས་བརྗོད་ཅིང་བཀུ། དེ་དག་སྐུ་ལ་སོགས་བརྗོད་ཅིང་ཕྱི། ཡང་། རྒྱལ་བའི་སྐུ་ལ་སོགས་དང་། སྔགས་ལན་གསུམ་གྱིས་བྱུག་དྲུད་བཀྲུ། འབྲུ་སྣ་ཚོགས་ཀྱི་བུམ་པས། འདི་ནི་བཟོད་
པའི་རང་བཞིན་ཆུ། །ཁོང་ཁྲོའི་དྲི་མ་སྦྱོང་མཛད་ཅིང་། །བཟོད་པ་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་བྲྰུ་ཧི་སྣྰ་
ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་པས་བཀུ། དེ་དག་སྐུ་ལ་སོགས་བརྗོད་ཅིང་ཕྱི། ཡང་རྒྱལ་བའི་སྐུ་ལ་སོགས་དང་། སྔགས་ལན་གསུམ་གྱིས་བྱུག་དྲུད་བཀྲུ། འབྲས་ཡོས་ཀྱི་བུམ་པས།

༄༅། །འདི་ནི་བརྩོན་འགྲུས་རང་བཞིན་ཆུ། །ལེ་ལོའི་དྲི་མ་སྦྱོང་མཛད་ཅིང་། །བརྩོན་འགྲུས་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་
གསོལ༑ །ཨོཾ་སརྦ་ཏ་ཐཱ་ག་ཏ་ལཱཛྫ་སྣ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་པས་བཀུ། དེ་དག་སྐུ་ལ་སོགས་ཀྱིས་ཕྱི། ཡང་རྒྱལ་བའི་སྐུ་ལ་ཉོན་མོངས་སོགས་དང་།
སྔགས་ལན་གསུམ་གྱིས་བྱུག་དྲུད་བཀྲུ། སྨན་གྱི་བུམ་པས། འདི་ནི་བསམ་གཏན་རང་བཞིན་ཆུ། །རྣམ་གཡེང་དྲི་མ་སྦྱོང་མཛད་ཅིང་། །བསམ་གཏན་དྲི་ཡིས་ལེགས་བསྒོས་ཆུས། །
ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨོ་ཥ་དྷི་སྣ་ན་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་པས་བཀྲུ། དེ་དག་སྐུ་ལ་སོགས་ཀྱིས་ཕྱི། སླར་ཡང་།
རྒྱལ་བའི་སྐུ་ལ་སོགས་དང་། སྔགས་ལན་གསུམ་གྱིས་བྱུག་དྲུད་བཀྲུས་ལ། རིན་པོ་ཆེའི་བུམ་པས། འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་མ་སྦྱོང་མཛད་ཅིང་། །ཤེས་རབ་དྲི་ཡིས་
ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་མ་ཎི་སྣ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཤྲི་ཡེ་ཧཱུྃ། ཞེས་བརྗོད་ཅིང་བཀྲུ། དེ་དག་སྐུ་ལ་

སོགས་ཀྱིས་ཕྱི། དེ་ནས་དྲིའི་བུམ་པ་ཐོགས་ལ། ཆུ་བོ་དྲུག་གིས་ཁྲུས་བྱས་པས། །བག་ཆགས་རྣམ་དྲུག་སྦྱངས་ནས་ནི། །གང་ལ་ཉེས་པ་མི་མངའ་ཞིང་། །ཁྲུས་ལེགས་མཛད་ལ་
ཕྱག་འཚལ་འདུད། །དྲི་ཆུ་དྲུག་གིས་ཁྲུས་མཛད་ཅིང་། །དྲི་མ་རྣམ་དྲུག་སྦྱོང་མཛད་པ། །རྒྱ་ཆེན་ཡོན་ཏན་ཀུན་ལྡན་ཞིང་། །ཁྲུས་ལེགས་མཛད་ལ་ཉེས་མི་མངའ། །
དྲི་མ་རྣམ་དྲུག་དག་པ་ཡིས། །ཡོན་ཏན་ཐམས་ཅད་དང་ལྡན་པ། །སངས་རྒྱས་ཐམས་ཅད་མཆོད་དོན་དུ། །དད་པས་བདག་གིས་ཁྲུས་བགྱིའོ། །ཞེས་བརྗོད་ཅིང་བཀྲུའོ། །
དེ་ནས་ལས་རྡོར་གྱིས་བུམ་ཆུ་འཐོར་ཞིང་། དཔོན་སློབ་རྣམས་ཀྱིས་མེ་ཏོག་གཏོར་ཏེ། གང་ལ་སེར་སྣ་རྣམ་ཆགས་པ། །རྣམ་སྦྱོང་དྲི་མ་མེད་མཛད་ཅིང་། །ཐུགས་ཞི་གནོད་པ་མི་མངའ་དེས། །
ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཇུག་མཛད་ཅིང་། །ཆོས་རྣམས་ཐམས་ཅད་སྟོན་པ་དེས། །ཁྱེད་ལ་
བདེ་ལེགས་མཛད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱིས་དོན་གྱི་ཕྱིར། །གང་ཞིག་བདེ་བར་མངའ་མཛད་དེས། །ཁྱེད་ལ་བདེ་ལེགས་

༄༅། །མཛད་པར་འགྱུར། །སྐྱོབ་པ་གང་ཞིག་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་དེས། །ཁྱེད་ལ་བདེ་
ལེགས་མཛད་པར་འགྱུར། །གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་གྱུར་པ་དེས། །ཁྱེད་ལ་བདེ་ལེགས་
མཛད་པར་འགྱུར། །གང་ཞིག་ཆོས་རྣམས་མངོན་སུམ་གྱུར། །གཙང་ཞིང་བཀྲུ་བ་མི་མངའ་ལ། །གསུམ་གཙང་གཙང་མ་མཛད་པ་དེས། །ཁྱེད་ལ་བདེ་ལེགས་
མཛད་པར་འགྱུར། །དཔའ་བོ་ཆེན་པོ་གང་སྐྱེས་པས། །ཕུན་སུམ་ཚོགས་དོན་གང་འབྱོར་ཞིང་། །དོན་གྲུབ་ཚོགས་ཀྱང་གྲུབ་པ་དེས། །ཁྱེད་ལ་བདེ་ལེགས་མཛད་
པར་འགྱུར། །གང་ཞིག་སྐྱེས་པས་ས་རྣམས་ནི། །ནགས་ཚལ་བཅས་པ་རབ་གཡོས་ཤིང་། །སེམས་ཅན་ཐམས་ཅད་རབ་དགའ་དེས། །ཁྱེད་ལ་བདེ་ལེགས་མཛད་
པར་འགྱུར། །བྱང་ཆུབ་སྙིང་པོར་གཤེགས་པ་ན། །ས་དག་རྣམ་དྲུག་གཡོས་གྱུར་ཅིང་། །བདུད་ཡིད་མི་བདེར་གྱུར་པ་དེས། །ཁྱེད་ལ་བདེ་ལེགས་མཛད་པར་འགྱུར། །

ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་རྣམ་གསུངས་ཤིང་། །ཐུབ་པའི་སྙན་པ་གང་བྱུང་དེས། །ཁྱེད་ལ་བདེ་ལེགས་མཛད་པར་འགྱུར། །ཡིད་
འཕྲོག་གང་ཞིག་མུ་སྟེགས་བྱེད། །ཐམས་ཅད་ཆོས་ཀྱིས་ཕམ་མཛད་ཅིང་། །ཚོགས་ཀུན་དབང་དུ་མཛད་པ་དེས། །ཁྱེད་ལ་བདེ་ལེགས་མཛད་པར་འགྱུར། །སངས་
རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་ཚངས་པའི་ལྷ་རྣམས་དང༌། །འབྱུང་པོ་ཀུན་གྱི་བདེ་ལེགས་ནི། །ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་བསོད་
ནམས་མཐུ་དག་དང་། །ལྷ་རྣམས་ཀུན་གྱི་བསམ་པ་ཡིས། །ཁྱེད་ཀྱི་འདོད་དོན་གང་ཡིན་པ། །དོན་དེ་དེ་རིང་འགྲུབ་གྱུར་ཅིག །རྐང་གཉིས་ཁྱེད་ཅག་བདེ་གྱུར་ཅིག །
རྐང་བཞི་ཁྱེད་ཅག་བདེ་ལེགས་གྱུར། །ཁྱེད་ཅག་ལམ་འགྲོ་བདེ་གྱུར་ཅིག །ཕྱིར་འོང་རྣམས་ཀྱང་བདེ་གྱུར་ཅིག །ཉིན་མོ་བདེ་ལེགས་མཚན་བདེ་ལེགས། །ཉི་མའི་
གུང་ལ་བདེ་ལེགས་ཤིང་། །ཁྱེད་ལ་ཀུན་ཏུ་བདེ་ལེགས་ཤོག །ཁྱེད་ཅག་སྡིག་པར་མ་གྱུར་ཅིག །ཅེས་བརྗོད་ཅིང་མེ་ཏོག་གཏོར། དེ་ནས་དྲིའི་བུམ་པས་བཀྲུ་ཞིང་། ཇི་ལྟར་བལྟམས་པ་

༄༅། །ཙམ་གྱིས་ནི་སོགས་དང་། དེ་བཞིན་གཤེགས་པ་རྣམས་དང་དེ་སྲས་ལ་སོགས་སྔགས་དང་བཅས་པས་བཀུ། དེ་དག་སྐུ་ལ་སོགས་ཀྱིས་སྐུ་ཕྱིའོ། །བཞི་པ་རིང་བསྲེལ་གཞུག་པ་ནི། 
ཨོཾ་སརྦ་བིད་སྭཱ་ཧཱ། ཨོཾ་བཛྲ་ཨཱ་ཡུ་ཥེ་སྭཱ་ཧཱ། རྟེན་འབྲེལ་སྙིང་པོ་དང་། སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །
འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །སེམས་ཀྱི་སྡོམ་པ་ལེགས་པ་ན། །ཐམས་ཅད་དུ་ཡང་སྡོམ་པ་
ལེགས༑ །ཞེས་པ་རྣམས་སྦྲེལ་ཏེ་ལན་གསུམ་བརྗོད་པ་ཙམ་གྱིས་འཐུས། ལྔ་པ་གསོལ་བ་གདབ་པ་ནི། དཔོན་སློབ་རྣམས་ལངས་ལ། སྣམ་སྦྱར་གྱོན་མེ་ཏོག་དང་རོལ་མོ་ཐོགས་ནས། སངས་རྒྱས་རྣམས་ཀྱི་ཡོན་ཏན་རྗེས་སུ་དྲན་པའི་
སྒོ་ནས་འདི་སྐད་བརྗོད་དོ། །གང་འདི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་
གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཏེ། རྒྱུ་དང་འབྲས་

བུའི་དགོས་པ་ཕུན་སུམ་ཚོགས་པ་དང་ལྡན་པ། ཆོས་ཐམས་ཅད་ཐུགས་སུ་ཆུད་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །ལན་གསུམ། 
གང་འདི་བཅོམ་ལྡན་འདས་ཀྱི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་ཡང་དག་པར་ལྡན་པ། སྟོབས་བཅུ་དང་མི་འཇིགས་པ་བཞི་དང་། མ་འདྲེས་པའི་དྲན་པ་
ཉེ་བར་གཞག་པ་གསུམ་དང་། ཐུགས་རྗེ་ཆེན་པོ་ལ་སོགས་པ་མདོར་ན་སློབ་པ་དང་མི་སློབ་པའི་སངས་རྒྱས་སུ་བྱེད་པའི་ཆོས་རྣམས་དང་ལྡན་པ་དེའི་སྐྱོན་གྱི་ཉེས་པ་ཐམས་
ཅད་དང་བྲལ་ཞིང་། བདེ་བར་གཤེགས་པའི་ཡོན་ཏན་གྱི་ཆོས་ཚད་མེད་པ་དང་ལྡན་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །ལན་
གསུམ༑ གང་འདི་བཅོམ་ལྡན་འདས་ཀྱི་བླ་ན་མེད་པའི་ཚུལ་ཁྲིམས་ལ་སོགས་པའི་ཕུང་པོ་ལྔ་དང་ཡང་དག་པར་ལྡན་པ་དང་། ཆོ་འཕྲུལ་གསུམ་དང་ཏིང་ངེ་འཛིན་གསུམ་དང་།
བསླབ་པ་གསུམ་དང་། ཚངས་པའི་གནས་བཞི་དང་། བསམ་གཏན་བཞི་དང་། འཕགས་པའི་བདེན་པ་བཞི་དང་། ཡང་དག་པར་ལྡན་པས་དེའི་ཡང་དག་པ་ཕྱིན་ཅི་

༄༅། །མ་ལོག་པའི་ཡེ་ཤེས་དང་། ཤེས་བྱའི་ཡུལ་ཐམས་ཅད་བརྙེས་པས་ཉོན་མོངས་པ་མ་ལུས་པ་ལ་སོགས་པ་རྣམས་སྤོང་བ་དང་། བདུད་བཞི་ལས་རབ་ཏུ་
རྒྱལ་བའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །ལན་གསུམ། གང་འདི་བཅོམ་ལྡན་འདས་ཀྱི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་
དང་༑ བསོད་ནམས་དང་ཡེ་ཤེས་ཀྱི་ཚོགས་ཡང་དག་པར་བསགས་པ་དང་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཡང་དག་པར་བརྒྱན་པ་དང༌། དཔེ་བྱད་
བཟང་པོ་བརྒྱད་ཅུས་ཡང་དག་པར་མཛེས་པ་དང་། སྐྱེས་བུ་ཆེན་པོའི་སྐུ་ལྟ་བས་ཆོག་མི་ཤེས་པ་དང་། མཐོང་ན་མི་མཐུན་པ་མེད་པ་སྟེ། དེའི་གཟུགས་ཀྱི་སྐུའི་འབྱོར་
པ་མཐར་ཐུག་པ་འགྲོ་བ་མ་ལུས་པའི་རྩ་ལག་ཏུ་གྱུར་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །ལན་གསུམ། ཞེས་བརྗོད་ཅིང་རབ་ཏུ་
གནས་པར་བགྱིའོ། །ཞེས་པའི་ཚེ་ཐམས་ཅད་ཀྱིས་ཚིག་མཐུན་པར་བརྗོད་ལ་རྟེན་རྣམས་ལ་མེ་ཏོག་གི་ཆར་དབབ། སྤོས་ཀྱིས་བདུག །རོལ་མོ་དབུལ་ཞིང་། ཨོཾ་ན་མོ་བྷ་ག་ཝ་ཏེ་ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ།

ཨརྷ་ཏེ་སྃ་མྱཀྶྃ་བུདྡྷ་ཡ། ཏདྱ་ཐཱ། ཨོཾ་མུ་ནེ་མུ་ནེ་མ་ཧཱ་མུ་ན་ཡེ་སྭཱ་ཧཱ། ཞེས་པ་དང་། རབ་ཏུ་གནས་བྱའི་ལྷ་གང་ཡིན་གྱི་སྔགས་དང་། རང་གི་ཡི་དམ་གྱི་ལྷའི་སྔགས་བཟླ་བ་ནི་སྡེ་ཚན་རེ་རེའི་མཐར་བྱའོ། ། 
རྗེས་དྲན་བཞི་པོ་འདི་སེམས་བསྐྱེད་ཀྱི་ཚིག་ཡིན་པས། ལན་གསུམ་རེ་མཛད་པ་བླ་མ་གོང་མའི་ཕྱག་ལེན་ཡིན་ནོ། །དེ་ནས་སྟན་ལ་འདུག་ནས་སློབ་དཔོན་གྱིས་ཀུན་རྫོབ་བྱང་སེམས་ཅུང་ཟད་བསྒོམས་ལ་འདི་སྐད་བརྗོད་དེ། ངོ་མཚར་ཆེན་
པོ་གྲངས་མེད་པ་བསམ་གྱིས་མི་ཁྱབ་པ་དང་ལྡན་པའི་སངས་རྒྱས་བཅོམ་ལྡན་འདས་ཐམས་ཅད་ལ་བདག་ཕྱག་འཚལ་ཞིང་སྐྱབས་སུ་མཆིའོ། །དེ་དག་ཐམས་ཅད་བདག་ལ་
དགོངས་སུ་གསོལ། བདག་གིས་སེམས་ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་རབ་ཏུ་གནས་པར་བགྱིས་པ་དེའི་མཐུས་བདག་གིས་སེམས་ཅན་ཐམས་ཅད་
དབུགས་དབྱུང་ངོ༌། །འཁོར་བའི་གཅོང་རོང་ཆེན་པོ་ལས་བསྒྲལ་བར་བགྱིའོ། །ཕས་ཀྱི་རྒོལ་བ་བདུད་དང་ལོག་འདྲེན་ཐམས་ཅད་ཕམ་པར་བགྱིའོ། །སེམས་ཅན་
ཐམས་ཅད་ཀྱི་བག་ཆགས་ཀྱིས་མཚམས་སྦྱོར་བའི་ཉོན་མོངས་པའི་རྟོག་པ་ཐམས་ཅད་བསལ་བར་བགྱིའོ། །སེམས་ཅན་ཐམས་ཅད་ཀྱི་ང་རྒྱལ་གྱི་རི་བོ་བསྙིལ་བར་བགྱིའོ། །

༄༅། །སེམས་ཅན་རྣམས་ཀྱི་སྐྱེ་བའི་ལྗོན་ཤིང་རྩད་ནས་གཅད་དོ། །འཆི་བདག་གི་ཉི་མ་ཕྱེ་མར་བརླག་གོ །མ་རིག་པའི་མུན་པ་བསལ་བར་བགྱིའོ། །མ་དད་
པ་དང་ཕྱིར་རྒོལ་བ་དང་། ལྟ་བ་ཕྱིན་ཅི་ལོག་པ་དག་ཡང་དག་པའི་ལྟ་བ་ལ་གཟུད་ཅིང་དད་པར་བསྒྱུར་རོ། །ལས་ཀྱི་ཆུ་བོ་བཟློག་པར་བགྱིའོ། །སྲིད་པའི་རྒྱ་མཚོ་
སྐེམས་པར་བགྱིའོ། །ཆོས་ཀྱི་སྒྲོན་མེ་སྦར་བར་བགྱིའོ། །བྱང་ཆུབ་ཀྱི་ལམ་བསྟན་པར་བགྱིའོ། །བཟོད་པ་དང་དེས་པ་ལ་བཙུད་དེ། བསམ་གཏན་གྱི་བདེ་བ་ལག་
རྩེར་སྩལ་ཏོ། །འདོད་ཆགས་ཀྱི་མེ་དཔུང་གཞིལ་བར་བགྱིའོ། །ཞེ་སྡང་གི་མཚོན་རྣོན་པོ་རྣམས་གཞོམ་པར་བགྱིའོ། །བདེན་པ་ལ་གཟུད་དོ། །ཕྲག་དོག་གི་ཚུབ་མ་
ཀ ཞི་བར་བགྱིའོ། །སེར་སྣའི་མདུད་པ་དགྲོལ་བར་བགྱིའོ། །སྡུག་བསྔལ་ཐམས་ཅད་ཞི་བར་བགྱིའོ། །འཇིགས་པ་མ་མཆིས་པ་དང་བདེ་བ་ཆེན་པོའི་གྲོང་ཁྱེར་དུ་འཇུག་
ཅིང་གནས་པར་བགྱིའོ། །དེ་བས་ན་བདག་ལ་ལས་ཀྱི་དངོས་གྲུབ་ཀྱི་མཆོག་སྩོལ་ཞིང་གནང་བར་མཛད་དུ་གསོལ། ཞེས་གསོལ་བ་བཏབ་ལ། དེའི་ཚེ་ཚོགས་པ་ཐམས་ཅད་ཀྱིས་གནང་བར་

མཛད་དུ་གསོལ། ཞེས་པའི་མཐུན་འགྱུར་མགྲིན་གཅིག་ཏུ་བརྗོད་ཅིང་མེ་ཏོག་གཏོར་རོ། །སྐབས་འདིར་སྣམ་སྦྱར་ཕུད། དྲུག་པ་རྟེན་བསྐྱེད་པ་ནི། ལྷ་ཁང་ཡིན་ན་ལས་བུམ་གྱི་ཆུ་འཐོར་ཞིང་། ཨོཾ་བཛྲ་ཨ་མྲྀ་ཏ་སོགས་ཀྱིས་བསང་།
ཤུ་ནྱ་ཏཱས་སྦྱངས། ལྷ་ཁང་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་བྷྲཱུྃ་ལས་འཁོར་ལོ་བྷྲཱུྃ་གྱིས་མཚན་པ་ལས་
རྣམ་པར་སྣང་མཛད་ཀྱེ་རྡོ་རྗེ་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་འཁོར་ལོ། གཡོན་བརྒྱད་དེས་ཡུ་བ་བྱས་པའི་དྲིལ་
བུ་འཛིན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། དེ་ལྟ་བུའི་རྣམ་སྣང་ཞུ་
བ་ལས་བྱུང་བའི་ལྷ་ཁང་རིན་པོ་ཆེ་སྣ་ཚོགས་ལས་གྲུབ་པ་གྲུ་བཞི་པ་སྒོ་དང་བཅས་པ། བ་གམ་དང་པུ་ཤུ་དང་རྒྱལ་མཚན་དང་འཕན་ལ་སོགས་པས་བརྒྱན་པའི་ལྷ་ཁང་གི་
རྣམ་པ་མཚན་ཉིད་ཐམས་ཅད་ཡོངས་སུ་རྫོགས་པ། དེ་ལྟ་བུའི་ལྷ་ཁང་གི་དབུས་སུ་སེང་གེའི་ཁྲི། ཤར་དུ་གླང་པོ་ཆེའི་ཁྲི། ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་

༄༅། །དུ་མཁའ་ལྡིང་རྣམས་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ། པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་དབུས་སུ་ཧཱུྃ་ལས་འཁོར་ལོ་བྷྲཱུྃ་གྱིས་
མཚན་པ་ལས་རྣམ་པར་སྣང་མཛད་ཀྱེ་རྡོ་རྗེ་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་འཁོར་ལོ། གཡོན་བརྒྱད་དེསཾ་ཡུ་བ་
བྱས་པའི་དྲིལ་བུ་འཛིན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། ཤར་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་མི་བསྐྱོད་པ་
ཀྱེ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རྡོ་རྗེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་མཱ་མ་
ཀ ཀཱི་སྔོན་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། ལྷོར་ཨཱཾ་ལས་རིན་པོ་ཆེ་ཨཱཾ་གིས་མཚན་པ་ལས་རིན་ཆེན་འབྱུང་ལྡན་ཀྱེ་རྡོ་རྗེ་སྐུ་མདོག་སེར་པོ་ཞལ་བརྒྱད་ཕྱག་
བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རིན་པོ་ཆེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་རིན་ཆེན་སྒྲོལ་མ་སེར་མོ་གྲི་གུག་ཐོད་པ་

འཛིན་པ་དང་མཉམ་པར་སྦྱོར་བ། ནུབ་ཏུ་ཛཾ་ལས་པདྨ་ཛྲཱིཾ་གིས་མཚན་པ་ལས་འོད་དཔག་མེད་ཀྱེ་རྡོ་རྗེ་སྐུ་མདོག་དམར་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་
པ༑ ཕྱག་གཡས་བརྒྱད་པདྨ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་གོས་དཀར་མོ་དམར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ།
བྱང་དུ་ཁྃ་ལས་རལ་གྲི་ཁྃ་གིས་མཚན་པ་ལས་དོན་ཡོད་གྲུབ་པ་ཀྱེ་རྡོ་རྗེ་སྐུ་མདོག་ལྗང་གུ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱུད་རལ་གྲི།
གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་དམ་ཚིག་སྒྲོལ་མ་ལྗང་གུ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། ཐམས་ཅད་ཀྱང་རུས་པའི་རྒྱན་གྱིས་
བརྒྱན་པ། དེའི་བྱང་ཤར་དུ་གུར་གྱི་མགོན་པོ་ལྕམ་དྲལ་ལ་སོགས་པ་ཆོས་སྐྱོང་བའི་སྲུང་མ་རྣམས་དང་། ཤར་ལྷོར་རྣམ་ཐོས་སྲས་དང་། ནོར་རྒྱུན་མ་དང་། ཛམྦྷ་ལ་
ལ་སོགས་པ་ནོར་ལྷའི་ཚོགས་རྣམས་དང་། གཞན་ཡང་དེ་དག་གི་མཐའ་སྐོར་དུ་སངས་རྒྱས་དང་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པས་བསྐོར་བ། ཞེས་

༄༅། །དང་། སྐུ་རྟེན་མང་ཉུང་གང་ཡིན་ཀྱང་། གོང་ལྟར་བསང་སྦྱངས། སྐུའི་རྟེན་ཐམས་ཅད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་ལྷ་གྲངས་དང་མཉམ་པའི་པོ་ལས་
པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཨོཾ་ཨཱཿཧཱུྃ་ལས་རྡོ་རྗེ་ཨོཾ་ཨཱཿཧཱུྃ་གིས་མཚན་པ་ལས་རྡོ་རྗེ་འཆང་ཀྱེ་རྡོ་རྗེ་སྐུ་མདོག་དཀར་པོ། ཞལ་བརྒྱད་ཕྱག་བཅུ་དྲུག་པ།
ཞབས་བཞི་པ། ཕྱག་གཡས་བརྒྱད་རྡོ་རྗེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་
སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། པུ་ཏི་སོགས་གསུང་རྟེན་ཡོད་ན་བསང་སྦྱངས། གསུང་གི་རྟེན་ཐམས་ཅད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་
པོ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཛྲཱིཾ་ལས་པདྨ་ཛྲཱིཾ་གིས་མཚན་པ་ལས། འོད་དཔག་མེད་ཀྱེ་རྡོ་རྗེ་སྐུ་མདོག་དམར་པོ། ཞལ་བརྒྱད་ཕྱག་བཅུ་
དྲུག་པ། ཞབས་བཞི་པ། ཕྱག་གཡས་བརྒྱད་པདྨ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་གོས་དཀར་མོ་དམར་མོ་གྲི་གུག་ཐོད་པ་འཛིན་པ་དང་

མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། ཕྱག་མཚན་སོགས་ཐུགས་རྟེན་ཡོད་ན། བསང་སྦྱངས། ཐུགས་ཀྱི་རྟེན་རྣམས་མི་དམིགས་ཏེ་སྟོང་པར་གྱུར། སྟོང་
པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་མི་བསྐྱོད་པ་ཀྱེ་རྡོ་རྗེ་སྐུ་མདོག་སྔོན་པོ། ཞལ་བརྒྱད་ཕྱག་
བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རྡོ་རྗེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་ཐོད་པ་འཛིན་པ་དང་
མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། མཆོད་རྟེན་དང་སཙྪ་ཡིན་ན། མཆོད་རྟེན་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པྃ་ལས་
པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་བྷྲཱུྃ་ལས་འཁོར་ལོ་བྷྲཱུྃ་གྱིས་མཚན་པ་ལས་རྣམ་པར་སྣང་མཛད་ཀྱེ་རྡོ་རྗེ་སྐུ་མདོག་དཀར་པོ། ཞལ་བརྒྱད་ཕྱག་བཅུ་དྲུག་པ།
ཞབས་བཞི་པ། ཕྱག་གཡས་བརྒྱད་འཁོར་ལོ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་དང་

༄༅། །མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པ། དེ་ལྟ་བུའི་རྣམ་སྣང་ཞུ་བ་ལས་བྱུང་བའི་ཆོས་སྐུའི་མཆོད་རྟེན་ཚད་དང་མཚན་ཉིད་ཐམས་
ཅད་ཡོངས་སུ་རྫོགས་པའི་མཆོད་རྟེན་རྣམས་ཀྱི་བུམ་པ་རྣམས་ཀྱི་ནང་དུ་དབུས་སུ་སེང་གེའི་ཁྲི། ཤར་དུ་གླང་པོ་ཆེའི་ཁྲི་སོགས་ནས་བསམ་གྱིས་མི་ཁྱབ་པས་བསྐོར་བ་ཞེས་པའི་བར་
གོང་གི་ལྷ་ཁང་དང་འདྲའོ། །ཁང་བརྩེགས་མཆོད་རྟེན་ཡིན་ན་བུམ་པ་རྣམས་ཀྱི་ཞེས་པའི་ཚིག་དོར་བ་མ་གཏོགས་འདྲའོ། །དཀྱིལ་ཐང་ཡོད་ན་བསང་སྦྱངས། དཀྱིལ་འཁོར་རྣམས་མི་དམིགས་ཏེ་སྟོང་པར་གྱུར།
སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ཡིག་ལས་བྱུང་བའི་སྲུང་བའི་འཁོར་ལོའི་ནང་དུ། བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་
གཞལ་ཡས་ཁང་གྲུ་བཞི་པ་སྒོ་བཞི་པ། རྟ་བབས་བཞིས་མཛེས་ཤིང་། རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པ། ཕྱི་རོལ་དུ་
དུར་ཁྲོད་ཆེན་པོ་བརྒྱད་དང་བཅས་པ། ལྷ་གནས་རྣམས་སུ་པདྨ་དང་ཉི་མའི་གདན་རེ་རེའི་སྟེང་དུ། ཨོཾ་ཨཱཿ ཧཱུྃ་ལས་རྡོ་རྗེ་ཨོཾ་ཨཱཿཧཱུྃ་གིས་མཚན་པ་ལས་རྡོ་རྗེ་འཆང་ཀྱེ་རྡོ་རྗེ་སྐུ་

མདོག་དཀར་པོ་སོགས་སྐུ་རྟེན་དང་འདྲ། དུར་ཁྲོད་མེད་པ་རྣམས་ལ་དུར་ཁྲོད་བསྐྱེད་ཚིག་དོར། མང་པོ་ཡོད་ན་དུར་ཁྲོད་ཡོད་པ་རྣམས་ཕྱོགས་གཅིག་དང་། མེད་པ་རྣམས་ཕྱོགས་གཅིག་སྟེ་ཚན་གཉིས་སུ་བསྐྱེད་དོ།། ༈ སྲུང་འཁོར་
ཡོད་ན། བསང་སྦྱངས། སྲུང་འཁོར་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་རྭ་
ཉི་ཤུ་པ་སོགས་ནས་རཀྟ་རཀྟ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ལན་གསུམ་གྱི་བར་དང་། དེ་ལྟ་བུའི་སྲུང་བའི་འཁོར་ལོའི་ནང་གི་དབུས་དང་ཕྱོགས་མཚམས་སུ་བཀོད་པའི་ཡི་གེའི་གནས་རྣམས་སུ་
པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཛཾ་ལས་པདྨ་ཛྲཱིཾ་གིས་མཚན་པ་ལས་འོད་དཔག་མེད་ཀྱེ་རྡོ་རྗེ་སྐུ་མདོག་དམར་པོ་སོགས་གསུང་རྟེན་དང་འདྲ། གཙུག་ལག་ཁང་གི་
མཐའ་བཀོད་པའི་ཁང་བཟང་། རྟ་བབས། ཆོས་འཁོར། རྡོ་རིང་སོགས་ནི་རྣམ་སྣང་ཀྱེ་རྡོ་རྗེར་བསྐྱེད། གཉྫིར་དང་རྒྱལ་མཚན་སོགས་ལ་རབ་གནས་དམིགས་གསལ་དགོས་ཚེ་རིན་འབྱུང་ཀྱེ་རྡོ་རྗེ་དང་། ནང་གཟུངས་དང་། དར་པོ་ཆེ་དང་།
མ་ཎིའི་འཁོར་ལོ། རྡོ་བརྐོས་སོགས་ནི་འོད་དཔག་མེད་ཀྱེ་རྡོ་རྗེར་བསྐྱེད། འཇིག་རྟེན་པའི་གཞི་བདག །ཡོན་བདག་ཕོ་མོ། སྲིད་པའི་འཁོར་ལོ། སྣོད་བཅུད་དང་དགོན་གྲོང་གི་བཀོད་པ། མཆོད་རྫས་དང་། སྤྱན་གཟིགས། གཟིངས།

༄༅། །ཟམ་པ། ཆུ་སྐོར་སོགས་ལ་ནི་བགེགས་བསྐྲད་དང་། དཀོན་མཆོག་གསུམ་གྱི་བཀྲ་ཤིས་དང་། གང་སེར་མ་དང་། ཡེ་དྷརྨས་མེ་ཏོག་འཐོར་བ་ཙམ་ལས་བསྐྱེད་ཆོག་མེད་དོ། །དེ་ནས་ལྷ་ཐམས་ཅད་ཀྱི་མིག་
ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། ཞེས་པས་སྐྱེ་མཆེད་སོགས་བྱིན་གྱིས་བརླབ། བདུན་པ་ཡེ་ཤེས་པ་སྤྱན་དྲངས་པ་ནི། རང་གི་སྙིང་གའི་ས་བོན་ལས་འོད་ཟེར་འཕྲོས་པས།
ནམ་མཁར་གནས་པའི་ཡེ་ཤེས་ཀྱི་དཀྱིལ་འཁོར་ཨོཾ་བཛྲ་ས་མཱ་ཛཞེས་པས་སྤྱན་དྲངས་ལ། ལངས་ཏེ་ཞྭ་གྱོན་སྤོས་དང་བཅས་པའི་རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་
ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་མ་ལུས་གཤེགས་སུ་
གསོལ༑ །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེས་རྣམས་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་
བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་

ཚོགས་རྣམས་བསྒྲལ་བའི་ཕྱིར། །ཡོངས་དག་འཁོར་དང་བཅས་ཏེ་བཤེགས་སུ་གསོལ།། ༈ ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་
ཞིང་༑ །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་
ཤེས་ཆགས་བྲལ་བ། །ཀུན་ཏུ་མི་བཟད་ནུས་པ་ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་
བརྙན་ནི། །མཆོད་པས་འདིར་ནི་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་ཕྱུག་
དང་༑ །མཆོག་རྣམས་ལེགས་པར་སྩལ་དུ་གསོལ། །ཞེས་དང་། ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་དྲྀ་ཤྱ་ཧོཿས་མ་ཡ་སྟྭཾ། ཞེས་བརྗོད། ཡེ་ཤེས་སེམས་དཔའི་ཕྱི་བཞིན་དུ་
འབྲངས་ནས། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་ལ་རབ་ཏུ་གནས་པར་བྱེད་པ་ལ་བར་དུ་གཅོད་པར་བྱེད་པའི་བགེགས་ཀྱི་ཚོགས་གང་ཡིན་པ་ཐམས་ཅད། 

༄༅། །འདིར་མ་གནས་པར་གཞན་དུ་སོང་ཤིག །ཅེས་དང་། དྲག་རོལ་དང་ལས་སྔགས་བཟླས་ལ་ཡུངས་ཀར་གྱིས་བྲབ། གུ་གུལ་གྱིས་བདུག་གོ །དེ་ནས་ཞྭ་གྱོན་བཞིན་པས་གདན་ལ་བཞུགས་ཏེ།
བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་ཀྱང་། །ཐུགས་ལ་དགོངས་ཤིང་གནང་བར་
མཛོད༑ །ཨོཾ་བཛྲ་ག་ག་ན་ས་མ་ཡ་ཧཱུྃ། ཞེས་པས་མཆོད་ཡོན་དང་། ཇི་ལྟར་བལྟམས་པ་སོགས་ཀྱིས་ཁྲུས་དང་། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་
ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །པདྨ་ཀ་མ་ལཱ་ཡ་སྟྭཾ་གྱིས་གདན་ཕུལ། དེ་ནས་ལྷ་ལ་སོགས་པ་དྲི་ཡི་རྫས། །
ཕྱོགས་རྣམས་ཀུན་ན་གང་ཡོད་པ། །ཚིམ་བྱེད་ཡིད་འོང་ལྡན་པ་འདི། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་གནྡྷེ་ཨཱཿཧཱུྃ། ཞིང་འདིའམ་རྒྱ་ཆེན་ཞིང་གཞན་
ན༑ །ལྷ་རྫས་མེ་ཏོག་ཡིད་འོང་བ། །ཆུ་དང་ཐང་སྐྱེས་ཡིད་བྱུང་རྣམས། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་པུཥྤེ། ཕྱོགས་བཅུ་ཀུན་ན་བདུག་སྤོས་

འདི༑ །ལྷ་རྫས་སྤོས་ཀྱི་ཤིང་ལ་སོགས། །དྲི་ཞིམ་ཡིད་འོང་གང་ཡོད་པ། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་དྷཱུཔེ། འཇིག་རྟེན་འདིའམ་ཕྱོགས་བཅུ་
ཡི༑ །རིན་ཆེན་མར་མེ་ལ་སོགས་པ། །སྣང་བའི་ཁྱད་པར་གང་ཡོད་དེ། །ཐུབ་དབང་སྲས་དང་བཅས་ལ་འབུལ། །བཛྲ་ཨཱ་ལོ་ཀེ །འཇིག་རྟེན་འདི་འམ་ཕྱོགས་
རྣམས་ན། །ལྷ་དང་མི་ལ་སོགས་པའི་ཟས། །ཡོན་ཏན་ཀུན་ལྡན་གང་ཡིན་དེ། །ཐུབ་དབང་ལ་ནི་དབུལ་བར་བགྱི། །བཛྲ་ནེ་ཝི་དྱེ། དེ་ལས་གཞན་ཡང་མཆོད
པའི་ཚོགས། །རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་ཅིག །ཨོཾ་བཛྲ་ཤཔྟ་ཨཱཿ ཧཱུྃ། ཞེས་
པས་རོལ་མོ་དབུལ། དེ་ལྟར་མཆོད་པའི་ཡེ་ཤེས་པ་རྣམས། ཨོཾ་བཛྲ་གོ་རཱི་ཨཱ་ཀར་ཡ་ཛཿ ཞེས་པས་ཡེ་ཤེས་པ་རྣམས་དམ་ཚིག་པ་ལ་ཉེ་བར་བྱོན་པར་བསམ། ཨོཾ་བཛྲ་ཙོ་རཱི་པྲ་ཝེ་ཤ་ཡ་ཧཱུྃ།
ཞེས་པས་ཡེ་ཤེས་པ་རྣམས་དམ་ཚིག་པ་ལ་ཞུགས་པར་བསམ། ཨོཾ་བཛྲ་བེ་ཏཱ་ལཱི་བནྡྷ་བྃ། ཞེས་པས་ཡེ་ཤེས་པ་དང་དམ་ཚིག་པ་དབྱེར་མེད་དུ་འདྲེས་པར་བསམ། ཨོཾ་བཛྲ་གྷསྨ་རཱི་ཝ་ཤྃ་ཀུ་རུ་ཧོཿ ཞེས་པས་དམ་ཚིག་པ་

༄༅། །རྣམས་ཡེ་ཤེས་པའི་ངོ་བོར་གྱུར་པར་བསམ། འདི་རྣམས་ཀྱི་ཕྱག་རྒྱ་ནི་དབང་ཆུ་མཛེས་རྒྱན་བཞིན་བྱས་ལ། ཛཿ ཧཱུྃ་བྃ་ཧོཿ  ཞེས་པ་ཡང་དང་ཡང་དུ་བརྗོད་ཅིང་། ཆོས་སྐུ་རྡུལ་གཅིག་གི་སྟེང་ན་རྡུལ་སྙེད་ཀྱི་གྲངས་དང་
མཉམ་པར་བཞུགས་པ་རྣམས་བསྟིམ་པར་བསམ་མོ། །རང་བཞིན་གྱི་གནས་ན་བཞུགས་པ་དགུག་པ་ནི། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་དང་
བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པ་ཨོཾ་བཛྲ་ས་མཱ་ཛཿ  ཞེས་དང་། རྡོ་རྗེ་བསྡུ་བའི་ཕྱག་རྒྱ་དང་། སྤོས་དང་རྡོར་དྲིལ་འཛིན་པས། ཇི་ལྟར་སངས་རྒྱས་ཐམས་ཅད་ནི། །
དགའ་ལྡན་དུ་ནི་གནས་པ་ན། །ལྷ་མོ་སྒྱུ་འཕྲུལ་ལྷུམས་ཞུགས་ལྟར། །དེ་བཞིན་གཟུགས་བརྙན་ལྷན་ཅིག་ཏུ། །འདི་རུ་མགོན་པོ་རྟག་བཞུགས་ནས། །བྱང་ཆུབ་
སེམས་ནི་བསྐྱེད་པ་དང་། །སྦྱིན་པའི་བདག་པོའི་དོན་སླད་དུ། །བདག་གི་འབྱོར་པ་ཉིད་ཀྱིས་ནི། །ཅི་འབྱོར་པ་ཡི་མཆོད་པར་རྣམས། །མེ་ཏོག་ལ་སོགས་འདི་
བཞེས་ཤིག །བདག་དང་སློབ་མར་བཅས་པ་ལ། །རྗེས་སུ་བརྩེ་བར་དགོངས་སུ་གསོལ། །ཀུན་གྱིས་འདི་ལ་བྱིན་རླབས་ཤིང་། །འདི་ཉིད་དུ་ནི་བཞུགས་པར་

རིགས༑ །ཞེས་དང་། སྤོས་བཞག་ལ། ཨོ་བཛྲ་གོ་རཱི་ཨཱ་ཀཪྵ་ཡ་ཛཿ སོགས་བཞི་ཕྱག་རྒྱ་དང་བཅས་པ་དང་། ཛཿཧཱུྃ་བྃ་ཧོཿ ལན་མང་དུ་བརྗོད། སླར་ཡང་རང་གི་སྙིང་གའི་སོགས་ནས་ཛཿཧཱུྃ་བྃ་
ཧོཿམང་དུ་བརྗོད་པའི་བར་སྔར་ལྟར་དང་། ཡང་ཚར་གཅིག་སྟེ་གསུམ་སོང་བ་དང་དབུ་ཞྭ་ཕུད། བརྒྱད་པ་རྒྱས་གདབ་པ་ནི། ལྷ་ཐམས་ཅད་ཀྱི་དཔྲལ་པར་ཨོཾ་ལས་འཁོར་ལོ་དཀར་པོ་ཨོཾ་གྱིས་མཚན་པ།
མགྲིན་པར་ཨཱཋལས་པདྨ་དམར་པོ་ཨཱཿ ས་མཚན་པ། སྙིང་གར་ཧཱུྃ་ལས་རྡོ་རྗེ་སྔོན་པོ་ཧཱུྃ་གིས་མཚན་པ་བསམ་མོ། །དགུ་པ་དབང་བསྐུར་བ་ནི། སློབ་དཔོན་གྱི་མདུན་དུ་དབང་རྫས་རྣམ་རྒྱལ་བུམ་པ།
དབུ་རྒྱན། རྡོ་རྗེ་དྲིལ་བུ་ཆ་གཉིས། ཡང་རྡོ་རྗེ་གཅིག་དང་། རྡོ་རྗེ་དྲིལ་བུ་ཆ། གསང་དབང་གི་རྫས་རྣམས་འདུ་བྱས་ལ་རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་མདུན་གྱི་ནམ་མཁར་དབང་གི་
ལྷ་རིགས་ལྔ། ཡུམ་བཞི། བྱང་ཆུབ་སེམས་དཔའ་བརྒྱད། ལྷ་མོ་དྲུག །ཁྲོ་བོ་བཅུ་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། དཀར་མོ་རི་དྭགས་སོགས་ཀྱིས་
མཆོད༑ ཞེ་སྡང་རྡོ་རྗེ་སོགས་ཀྱིས་བསྟོད། བྱང་ཆུབ་རྡོ་རྗེ་སོགས་ལན་གསུམ་གྱིས་གསོལ་བ་གདབ། ལས་བུམ་གྱི་ཆུ་དབང་རྫས་ལ་འཐོར་ཞིང་། དབང་ལྷའི་གཙོ་བོ་དང་། སློབ་དཔོན་ལྷན་ཅིག་པས་བསྐུར་བའི་བསམ་པས།

༄༅། །ཨོཾ་སྭ་བྷཱ་ཝ་སོགས་དང་། དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་
མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་མི་བསྐྱོད་པ་ཀྱེ་རྡོ་རྗེ་སྐུ་མདོག་སྔོན་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་
གཡས་བརྒྱད་རྡོ་རྗེ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་
པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་
ཐམས་ཅད་མི་བསྐྱོད་པ་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ  ཛཿ ཧཱུྃ་བྃ་ཧོཿ  དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་
གསོལ༑ ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར་སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་

པས་དབུར་བརྒྱན། དབང་རྫས་ཀྱི་མི་བསྐྱོད་པ་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫ་ས་རྣམ་རྒྱལ་བུམ་པའི་ཆུར་གྱུར། བུམ་པ་ཐོགས་ཏེ། སངས་
རྒྱས་རྣམས་ནི་ཐམས་ཅད་ཀྱི་སོགས་དང་། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་པས་རྟེན་ལ་དབང་བསྐུར་ཚུལ་དང་། ཁ་རྒྱན་གྱིས་ཅུང་ཟད་འཐོར་བའམ། ཏིང་སོགས་སུ་བླུགས་ཏེ་མདུན་དུ་འཇོག །ལས་བུམ་གྱི་ཆུ་
དང་༑ སྭ་བྷཱ་ཝ་སོགས། དབང་རྫས་དབུ་རྒྱན་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཨཱྃ་ལས་རིན་པོ་ཆེ་ཨཱྃ་གིས་མཚན་པ། དེ་ལས་འོད་
ཟེར་འཕྲོས་འདུས་ཡོངས་སུ་གྱུར་པ་ལས་རིན་ཆེན་འབྱུང་ལྡན་ཀྱེ་རྡོ་རྗེ་སྐུ་མདོག་སེར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་རིན་པོ་ཆེ།
གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་རིན་ཆེན་སྒྲོལ་མ་སེར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་
བརྒྱན་པའི་མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། ཐུགས་ཀའི་ཨཱྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རིན་

༄༅། །ཆེན་འབྱུང་ལྡན་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿཧཱུྃ་བྃ་ཧོཿ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་
སྩལ་དུ་གསོལ། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཤིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རིན་
ཆེན་འབྱུང་ལྡན་གྱི་དབུར་བརྒྱན། དབང་རྫས་ཀྱི་རིན་ཆེན་འབྱུང་ལྡན་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་དབུ་རྒྱན་དུ་གྱུར། སློབ་དཔོན་གྱིས་
ཐོགས་ཏེ། སངས་རྒྱས་རྣམས་ནི་སོགས་ནས། རིན་ཆེན་དབང་བསྐུར་ཆེན་པོ་སྦྱིན། །ཨོཾ་བཛྲ་རཏྣ་མུ་ཀུ་ཊ་ཨ་བྷི་ཥིཉྩམི། བཛྲ་རཱ་ག་ཏ་བཛྲ་ཤ་ལི་ཧོཿ ཞེས་པས་རྟེན་ལ་བགོན་ཚུལ་
བྱས་ལ་མདུན་དུ་བཞག །ལས་བུམ་གྱི་ཆུ་དང་སྲ་བྷཱ་ཝས་སྦྱངས། དབང་རྫས་རྡོ་རྗེ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ལས་པདྨ་ཛྲཱིཾ་གིས་མཚན་པ་
དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས། འོད་དཔག་མེད་ཀྱེ་རྡོ་རྗེ་སྐུ་མདོག་དམར་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་

བརྒྱད་པདྨ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་གོས་དཀར་མོ་དམར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་
པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་རྡོ་རྗེ་མ། ཐུགས་ཀའི་ཛཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་འོད་
དཔག་མེད་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ  ཛཿཧཱུྃ་བྃ་ཧོཿ  དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་
བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་
བརྒྱན༑ དབང་རྫས་ཀྱི་འོད་དཔག་མེད་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། སློབ་དཔོན་གྱིས་བླངས་ཏེ། སངས་རྒྱས་ཀུན་གྱི་
རྡོ་རྗེའི་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་སྒྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་ལོང་། །ཨོཾ་མ་ཧཱ་བཛྲ་ཧཱུྃ། ཞེས་པས་རྟེན་ལ་གཏོད་ཚུལ་

༄༅། །བྱས་ལ་མདུན་དུ་བཞག་པ་འོག་མ་ཀུན་ལ་འགྲེ། ལས་བུམ་གྱི་ཆུ་དང་སྲ་བྷ་ཝས་སྦྱངས། དབང་རྫས་དྲིལ་བུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་
སྟེང་དུ་ཁྃ་ལས་རལ་གྲི་ཁྃ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་དོན་ཡོད་གྲུབ་པ་ཀྱེ་རྡོ་རྗེ་སྐུ་མདོག་ལྗང་གུ་ཞལ་བརྒྱད་ཕྱག་བཅུ་དྲུག་པ།
ཞབས་བཞི་པ། ཕྱག་གཡས་བརྒྱད་རལ་གྲི། གཡོན་བརྒྱུད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་དམ་ཚིག་སྒྲོལ་མ་ལྗང་གུ་གྲི་གུག་ཐོད་པ་འཛིན་པ་དང་མཉམ་
པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་སོགས་ནས་ཐུགས་ཀར་ཐུགས་རྡོ་རྗེ་མ། ཐུགས་ཀའི་ཁྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་
གཤེགས་པ་ཐམས་ཅད་དོན་ཡོད་གྲུབ་པ་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿ ཧཱུྃ་བྃ་ཧོཿ  དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་
བསྐུར་བ་སྩལ་དུ་གསོལ། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུངས་ཤིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་

པ་ལས་དོན་ཡོད་གྲུབ་པས་དབུར་བརྒྱན། དབང་རྫས་ཀྱི་དོན་ཡོད་གྲུབ་པ་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་དྲིལ་བུར་གྱུར། སློབ་དཔོན་གྱིས། 
ཨོཾ་བཛྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་མི་ཏིཥྛ་བཛྲ་ས་མ་ཡ་སྟྭཾ། ཞེས་པས་རྟེན་ལ་གཏོད་ཚུལ་བྱ། ལས་བུམ་གྱི་ཆུ་དང་སྲ་བྷ་ཝས་སྦྱངས། དབང་རྫས་རྡོ་རྗེ་དྲིལ་བུ་མི་དམིགས་ཏེ་སྟོང་པར་གྱུར།
སྟོང་པའི་ངང་ལས་པདྨ་དང་ཉི་མའི་སྟེང་དུ་བྷྲཱུྃ་ལས་འཁོར་ལོ་བྷྲཱུྃ་གྱིས་མཚན་པ་དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་རྣམ་པར་སྣང་མཛད་ཀྱེ་རྡོ་རྗེ་སྐུ་མདོག་
དཀར་པོ། ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་གཡས་བརྒྱད་འཁོར་ལོ། གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ། ཡུམ་སངས་རྒྱས་
སྤྱན་མ་དཀར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ་སོགས་ནས། ཐུགས་ཀར་
ཐུགས་རྡོ་རྗེ་མ། ཐུགས་ཀའི་བྷྲཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྣམ་པར་སྣང་མཛད་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་

༄༅། །ཛཿ   ཛཿ ཧཱུྃ་བྃ་ཧོཿ  དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་
དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། དབང་རྫས་ཀྱི་རྣམ་པར་
སྣང་མཛད་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྡོ་རྗེ་དང་དྲིལ་བུར་གྱུར། སློབ་དཔོན་གྱི་རྡོར་དྲིལ་ལྷན་ཅིག་ཏུ་དཀྲོལ་ལ། ཨོཾ་བཛྲ་སཏཱ་སྟཾ། ཨ་བྷི་ཥིཉྩ་མི་
བཛྲ་ནཱ་མ་ཨ་བྷི་ཥེ་ཀ་ཏ་ཀྱེ། དཔལ་ཀྱེ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ། །ཞེས་བརྗོད། ཡང་ཧཱུྃ་ལས་བྱུང་བའི་རྡོ་རྗེར་གྱུར། སློབ་དཔོན་གྱིས་བླངས་ཏེ། འདི་དེ་སངས་རྒྱས་ཐམས་
ཅད་དེ། །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །ཕྱག་ན་རྡོ་རྗེ་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་
ཏྲྃ་དྷཱ་ར་ཡཱ་མི་བཛྲ་སཏཱ་ཧཱིཿཧི་ཧི་ཧི་ཧི་ཧཱུྃ། ཞེས་པས་གཏོད་ཚུལ་བྱ། སླར་ཡང་ཧཱུྃ་དང་ཨལས་བྱུང་བའི་རྡོ་རྗེ་དང་དྲིལ་བུར་གྱུར། རྡོར་དྲིལ་འཁྱུད་རྒྱས་བསྣོལ་བའི་ཚུལ་དང༌། རྡོ་རྗེ་ཆེ་དང་

དྲིལ་བུ་ཆེ། །ཟུང་ཤིག་རྡོ་རྗེར་བྱིན་གྱིས་བརླབས། །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་ནི་བསྡུ་བར་གྱིས། །ཞེས་པའི་མཐར་རྟེན་གྱི་མདུན་དུ་བཞག །ནང་མཆོད་
ནས་འཐོར་བའམ། སྣོད་དུ་ཅུང་ཟད་བླུགས་པས་དབང་བསྐུར་ཚུལ་བྱ་ཞིང་། ཇི་ལྟར་འདས་པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐུར་ལྟར། །བདག་གིས་གསང་བའི་དབང་
གི་ནི། །སེམས་ཀྱི་རྒྱུན་གྱིས་དབང་བསྐུར་རོ། །ཨོཾ་ཨཱཿཧཱུྃ། ཞེས་དང་། ཕྱག་རྒྱ་གཏད་པར་བསམས་ལ། དགའ་སྟེར་གནས་སྟེར་ལྷ་མོ་ནི། །སྣ་ཚོགས་གཟུགས་ཅན་ཡིད་འོང་
མ༑ །ཁྱེར་ཅིག་ཁྱེར་ཅིག་སེམས་དཔའ་ཆེ། །ཁྱེར་ལ་མཆོད་པ་དག་ཏུ་གྱིས། །ཞེས་དང་། ཡེ་ཤེས་འདི་ནི་ཆེས་ཕྲ་ཞིང་། །རྡོ་རྗེ་ནམ་མཁའི་དཀྱིལ་ལྟ་བུ། །རྡུལ་
བྲལ་མཐར་སྦྱིན་ཞི་བ་ཉིད། །ཁྱོད་རང་ཡང་ནི་དེ་ཡི་ཕ། །ཞེས་བརྗོད། འདི་དག་སོ་སོའི་སྐབས་སུ་རྟེན་གྱི་ལྷ་རྣམས་ཀྱིས་དབང་དེ་དང་དེའི་དོན་མངོན་དུ་བྱས་པར་བསམ། མཐར། དེ་ལྟར་དབང་བཞི་
བསྐུར་བས་དྲི་མ་དག །ཆུའི་ལྷག་མ་ཡར་ལུད་པ་ལས་སྐུའི་རྟེན་རྣམས་ལ་རྡོ་རྗེ་སེམས་དཔའ། གསུང་གི་རྟེན་རྣམས་ལ་འོད་དཔག་མེད། ཐུགས་ཀྱི་རྟེན་རྣམས་ལ་མི་

༄༅། །བསྐྱོད་པ། རིགས་ལྔ་ལ་རིགས་ལྔ་སོ་སོས་དབུར་བརྒྱན། ཞེས་སྤྱི་ཁྱབ་དང་། དམིགས་གསལ་གྱི་འབྱིན་འཇུག་དགོས་ནའང་རིགས་པས་དཔྱོད། ཡང་ན་ཆུའི་ལྷག་མ་ཡར་
ལུད་པ་ལས་ལྷ་ཐམས་ཅད་ལ་རྡོ་རྗེ་སེམས་དཔས་དབུར་བརྒྱན། ཞེས་པ་ཙམ་གྱིས་ཆོག་གོ །དེ་ནས་མཆོད་པ་རྣམས་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་
ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི། ཞབས་བསིལ། ཞལ་བསིལ། འཐོར་འཐུང་།
མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར།
ཕྱག་རྒྱ་དང་བཅས་ཨོ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿ ཧཱུྃ་བྃ་ཧོཿ  ཁྃ་རྃ་མ་ཧཱ་ཨནྡྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས་ཤབྡ་
ཨཱཿ ཧཱུྃ་བར་དང་། དཀུ་གཡོན་པར་ཁུ་ཚུར་སྟེང་འོག་ཏུ་ཁ་སྦྱར་ཏེ། དྲི་མེད་ཡིད་དུ་འོང་བ་ཡིས། །ལྷ་རྫས་དམ་པའི་ཞབས་བསིལ་འདི། །བཅོམ་ལྡན་འཁོར་དང་བཅས་ལ་འབུལ། །

བཞེས་ནས་བདག་ལ་དགེས་པར་མཛོད། །ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཞེས་པའི་ཚེ་རྣམ་ལྔ་འདོད་སྐོར་དང་མཐར་སོ་སོའི་ཕྱག་རྒྱ་བྱ་ཞིང་། ཨོཾ་ནི་རཱི་ཧཱུྃ་ཁྃ་སྭཱ་ཧཱ། བརྗོད་
ཅིང་སེ་གོལ་ཕྱི་ནང་དུ་གཏོགས། ཚིགས་བཅད་དང་སྔགས་ཀྱི་ཐོག་མཐའ་འདྲ་བ་ལ། ལྷ་རྫས་དམ་པའི་ཞབས་བསིལ་འདི། །ཨོཾ་བཛྲ་ནི་ཝི་ཏི༴ ལྷ་རྫས་དམ་པའི་འཐོར་འཐུང་འདི། །ཨོ་
སརྦ་སཾ་ཤོ་དྷ་ནི༴ ལྷ་རྫས་དམ་པའི་མཆོད་ཡོན་འདི། །ཨོཾ་ཛཿ ཧཱུྃ་བྃ་ཧོཿ  ཁྃ་རྃ་མ་ཧཱ་ཨརྒྷཾ་པྲ་ཏིཙྪ་སྭཱ་ཧཱ། ༈ མེ་ཏོག་འདི་ནི་བཟང་ཞིང་དགེ །དག་པའི་སྐྱེ་གནས་
ལས་དག་པ། །བདག་གི་དད་པས་འབུལ་ལགས་ཀྱི། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་སོགས་དང་། ཨོཾ་བཛྲ་པུཥྤེ་ཨཱཿ ཧཱུྃ་སྭཱ་ཧཱ། ཚལ་དག་རོ་
ནི་ཕན་པ་དང་། །གང་ཞིག་དྲི་དང་བདུག་སྤོས་མཆོག །བདག་གིས༴ བཞེས་ནས༴ ཨོཾ་བཛྲ་དྷུ་པེ༴ སྲིན་པོ་འཇོམས་ཤིང་དག་བྱེད་ལ། །དགེ་ཞིང་མུན་པ་རྣམ་
སེལ་བ། བདག་གིས༴ བཞེས་ནས༴ ཨོཾ་བཛྲ་ཨཱ་ལོ་ཀེ༴ འདི་ནི་དྲི་བཟང་དགེ་བ་སྟེ། །དགོ་པའི་སྐྱེ་གནས་ལས་དག་པ། །བདག་གི༴ བཞེས་ནས༴ ཨོཾ ་

༄༅། །བཛྲ་གནྡྷེ༔ སྨན་རྣམས་བཅུད་གཙང་ཡི་གར་འོང་། །སྔགས་ཀྱི་ཞལ་ཟས་བཤོས་འདི་དག །བདག་གིས༔ བཞེས་ནས ཨོཾ་བཛྲ་ནེེ་ཝི་དྱེ༴  དྲི་མེད་
ཡིད་དུ་འོང་བ་ཡི། །ལྷ་རྫས་དམ་པའི་རོལ་མོ་འདི། །བཅོམ་ལྡན༔ བཞེས་ནས༴ ཨོཾ་བཛྲ་ཤབྡ་ཨཱཿ ཧཱུྃ་སྭཱ་ཧཱའི་མཐར་རོལ་ཆེན་དང་བཅས་པས་གྷཎྜེ་ར་ཎི་སོགས་བརྗོད་དོ། །རྡོར་དྲིལ་
འཛིན་པས། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་བའི་དབྱངས་ལ་ཕྱག་འཚལ་ལོ། །རྣམ་
པར་སྣང་མཛད་རབ་ཏུ་དག །རྡོ་རྗེ་ཞི་བ་དགའ་བ་ཆེ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེར་ཕྱགཟ རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་
ནམ་མཁའ་དྲི་མ་མེད། །རང་བཞིན་དག་པས་གོས་པ་མེད། །རྡོ་རྗེའི་སྐུ་ལ༔ རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་
རོལ་ཕྱིན་པ་བརྙེས། །རྡོ་རྗེ་གསུང་ལ༴ དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་

སེམས་དཔར་ཕྱག་འཚལ་ལོ། །ཞེས་པས་བསྟོད། སྤྱན་མའི་ཕྱག་རྒྱས་མིག་ཐུར་རམ། མ་འབྱོར་ན་རྡོ་རྗེ་བཟུང་ལ། ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་ཡང་། །གུས་པས་འཕགས་པའི་
སྤྱན་ནི་དབྱེ་བགྱིས་པས། །ནམ་མཁའི་མཐའ་གཏུགས་གྱུར་པའི་སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག །ཨོཾ་ཙཀྵུ་ཙཀྵུ་ས་མནྟ་ཙཀྵུ་བི་ཤོ་དྷ་ནི་
སྭཱ་ཧཱ། ཡེ་ཤེས་ཀྱི་སྤྱན་རྣམ་པར་དག་པ་དང་ལྡན་ཞིང་། སེམས་ཅན་གྱི་དོན་ལ་འཇུག་པའི་མཐུ་ཕུན་སུམ་ཚོགས་པ་དང་ལྡན་པར་གྱུར་ཅིག །ཅེས་ལན་གསུམ་བརྗོད་ཅིང་རྟེན་གྱི་
སྤྱན་གཡས་གཡོན་དུ་ཕྱེ་བའི་ཚུལ་བྱའོ། །དེ་ནས་ཨོ་བྷ་ག་ཝཱན་སོགས་རེ་རེའི་མགོར་སྦྱར་བའི་ཆུ་བཞི་ཉེར་སྤྱོད་རོལ་མོ་དང་བཅས་པས་མཆོད། རྡོ་རྗེ་དྲིལ་བུ་འཛིན་པས། སྣང་སྟོང་རྡོ་རྗེ་ནམ་མཁའི་དབྱིངས་སོགས་དང་།
འགྲོ་བ་རྒྱུད་ལྔ་འཁོར་བའི་དཀྱིལ་འཁོར་དུ་ཞེས་སོགས་ཀྱིས་བསྟོད། ལྷ་ཁང་དང་མཆོད་རྟེན་ནི་བསྐྱེད་ཟིན་པ་དེ་ཀ་ལས་བསྒྱུར་མི་དགོས་ལ། སྐུ་རྟེན་རྣམས་ལ། རྡོ་རྗེ་འཆང་ཞུ་བ་ལས་བྱུང་བའི་རྟེན་སོ་
སོའི་རྣམ་པ་ཇི་ལྟ་བ་བཞིན་དུ་གྱུར། དེ་བཞིན་དུ་གསུང་རྟེན་སོགས་ཡོད་ན། འོད་དཔག་མེད་ཞུ་བ་ལས་བྱུང་བའི་ལུང་དང་རྟོགས་པའི་ཆོས་དཀོན་མཆོག་དབྱངས་དང་གསལ་

༄༅། །བྱེད་ཀྱི་ཡི་གེའི་རང་བཞིན་གླེགས་བམ་གྱི་གཟུགས་སུ་གྱུར། མི་བསྐྱོད་པ་ཞུ་བ་ལས་བྱུང་བའི་རྟེན་སོ་སོའི་རྣམ་པ་ཇི་ལྟ་བ་བཞིན་དུ་གྱུར། རིན་འབྱུང་དང༌།
རྣམ་སྣང་ཡོད་ནའང་དེས་རིགས་འགྲེ་དང་། དཀྱིལ་ཐང་ལ་ནི་སྐུ་རྟེན་གྱི་ཞོར་ལ་དམིགས་པ་ཙམ་གྱིས་འཐུས། སྲུང་འཁོར་ཡོད་ན། འོད་དཔག་མེད་ཞུ་བ་ལས་བྱུང་བའི་དབྱངས་དང་གསལ་བྱེད་ཀྱི་ཡི་གེའི་རང་
བཞིན་རྩ་སྔགས་དང་། སྙིང་པོ་དང་། ཉེ་བའི་སྙིང་པོ་དང་། གཟུངས་སྔགས་ཀྱི་ཚོགས་སུ་གྱུར་པ་བྲིས་པའི་འཁོར་ལོའི་རྣམ་པ་ཇི་ལྟ་བ་བཞིན་དུ་གྱུར། གཟུངས་དང་།
མ་འཁོར་སོགས་ལ་ནི་གཟུངས་སྔགས་ཀྱི་ཚོགས་སུ་གྱུར་ཞེས་པ་ཡན་ཆད་ཀྱིས་འཐུས། འཐོར་ནས་སྒྲུབ་ཐབས་ཟུར་ནས་འབྱུང་བ་ལྟར་རམ། མི་ནུས་ན་ཡེ་དྷརྨ་མང་དུ་བཟླས་ཏེ། ནས་འབྲུ་རེ་རེ་ནས་ཡེ་དྷརྨཱའི་ཡིག་འབྲུ་
གསེར་འོད་འབར་བ་རེ་རེར་གྱུར། ཞེས་དང་། དཔོན་སློབ་ཐམས་ཅད་ཀྱིས་ཐོགས་ལ་བཞེངས་ཏེ། ཞྭ་གྱོན། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་
དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉས་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་

ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་འདི་རྣམས་ལ། ས་ཆུ་མེ་རླུང་གི་གནོད་པས་མ་
ཞིག་གི་བར་དུ་སེམས་ཅན་གྱི་དོན་དཔག་ཏུ་མེད་པ་མཛད་ཅིང་བརྟན་པར་བཞུགས་སུ་གསོལ། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་བརྗོད་ཅིང་མེ་ཏོག་གི་ཆར་དབབ། རོལ་ཆེན་དང་བཅས་
པས་ཡེ་དྷརྨཱ་མང་དུ་བརྗོད་དོ། །དེ་ལྟར་ལན་གསུམ་བྱས་པའི་རྗེས་སུ། དྲིལ་གསིལ་མེ་ཏོག་འཐོར་བ་དང་བཅས་པས། རྒྱལ་བ་རྣམ་པར་སྣང་མཛད་མི་བསྐྱོད་པ། །རིན་ཆེན་དབང་པོ་སྣང་བ་མཐའ་ཡས་
དཔལ༑ །དོན་གྲུབ་ལ་སོགས་ཕྱོགས་བཅུའི་སངས་རྒྱས་རྣམས། །སྐུ་གཟུགས་འདི་ལ་བརྟན་པར་བཞུགས་སུ་གསོལ། །ཟག་མེད་བདེ་བའི་མཐར་ཐུག་བདེ་གཤེགས་
ཡུམ༑ །སྤྱན་མ་མཱ་མ་ཀཱི་དང་གོས་དཀར་མོ། །སྒྲོལ་མ་ལ་སོགས་རིགས་ཀྱི་ལྷ་མོ་རྣམས། །སྐུ་གཟུགས་འདི་ལ་བརྟན་པར་བཞུགས་སུ་གསོལ། །བྱམས་པ་ས་སྙིང་
ཕྱག་རྡོར་ནམ་སྙིང་པོ། །འཇམ་དབྱངས་འཇིག་རྟེན་དབང་ཕྱུག་ཀུན་ཏུ་བཟང་། །སྒྲིབ་སེལ་ལ་སོགས་བྱང་ཆུབ་སེམས་དཔའ་རྣམས། །སྐུ་གཟུགས་འདི༴ མ་ལུས་

༄༅། །རྒྱལ་བ་མཆོད་པས་མཉེས་བྱེད་པའི། །གཟུགས་སྒྲ་དྲི་རོ་རེག་བྱ་རྡོ་རྗེ་དང་། །ཆོས་དབྱིངས་རྡོ་རྗེ་ལ་སོགས་སེམས་མ་རྣམས། །སྐུ་གཟུགས༴
གཤིན་རྗེའི་གཤེད་དང་ཤེས་རབ་པད་མཐར་བྱེད། །བགེགས་དགྲ་མི་གཡོ་འདོད་རྒྱལ་དབྱུག་སྔོན་ཅན། །སྟོབས་ཆེན་གཙུག་ཏོར་ཅན་དང་གནོད་མཛེས་རྣམས། །
སྐུ་གཟུགས༴ སྟོབས་བཅུའི་དབང་ཕྱུག་རྒྱལ་བ་སྲས་བཅས་རྣམས། །དགེ་ལེགས་ཀུན་གྱི་འབྱུང་གནས་རྟེན་འདི་ལ། །འགྲོ་བའི་དོན་དུ་མི་འབྲལ་བརྟན་བཞུགས་
ནས༑ །སྦྱིན་བདག་དགེ་ཞིང་ཤིས་པར་མཛད་དུ་གསོལ། །ཇི་སྲིད་ས་སོགས་འབྱུང་བ་ཆེན་པོ་བཞིས། །སྐུ་གཟུགས་གནོད་པར་མ་གྱུར་དེ་སྲིད་དུ། །ཐུགས་རྗེ་
ཆེན་པོ་མགོན་པོ་བཅོམ་ལྡན་འདས། །བརྟན་པར་བཞུགས་ནས་བཀྲ་ཤིས་མཛད་དུ་གསོལ། །ཞེས་དང་། རོལ་ཆེན་དང་བཅས་པས་རྟེན་གྱི་གཙོ་བོ་རྣམས་ཀྱི་གནས་གསུམ་དུ་རྡོ་རྗེས་རེག་ལ།
འཁོར་བ་མ་སྟོངས་ཀྱི་བར་དུ་བརྟན་པར་བཞུགས་སུ་གསོལ། ཞེས་བརྗོད་ཅིང་མེ་ཏོག་འཐོར་རོ། །ལྷ་ཁང་མང་པོ་ལ་འཐོར་ནས་ཙམ་དགོས་ན་དེར་སླེབ་འཕྲལ། ཨོཾ་སུམྦྷ་སོགས་ཚར་གསུམ་བརྗོད་

ཅིང་ཡུངས་ཀར་འཐོར། གུ་གུལ་གྱིས་བདུག །ཇི་ལྟར་བལྟམས་པ་སོགས་ནས་ཤི་ཡེ་ཧཱུྃ། འདི་ནི་ཁྲུས་མཆོག་སོགས། དེ་བཞིན་གཤེགས་པ་སོགས་ཀྱིས་ཁྲུས་གསོལ། དེ་དག་སྐུ་ལ་སོགས་ཀྱིས་
ཕྱི༑ བརྟན་བཞུགས་ཚར་གསུམ་གྱི་རེ་རེའི་མཇུག་ཏུ་རོལ་ཆེན་བྱ། རྒྱལ་བ་རྣམ་པར་སྣང་མཛད་ཅེས་སོགས་ཀྱང་འདོན། གོང་དུ་སྨོས་པ་ལྟ་བུ་བསྐྱེད་ཆོག་མི་ཐོབ་པའི་གཞི་བདག་སོགས་ལའང་འདིའི་སྐབས་སུ་བགེགས་བསྐྲད་དང་ཤིས་
བརྗོད་བྱས་པས་འཐུས། ཐམས་ཅད་འཁོར་བ་དང་སྔར་གྱི་སྒྲུབ་ཁང་དུ་སླར་ཡང་བརྟན་བཞུགས་ཚར་གསུམ་དང་། རྒྱལ་བ་རྣམ་པར་སྣང་མཛད་སོགས་བརྗོད་དེ་སྟན་ལ་འཁོད་ནས་ཞྭ་ཕུད། དེ་ནས་མངའ་དབུལ་ལ། མཆོད་པ་
གསར་བར་བཤམ། གོས་ཟུང་འགྲེམ་ཞིང་། ཨོཾ་བཛྲ་ཨ་མྲྀ་ཏ་སོགས་དང་། སྭ་བྷ་ཝ་སོགས། སྟོང་པའི་ངང་ལས་ༀ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ། ཨོཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི། ཞབས་བསིལ། ཞལ་བསིལ། འཐོར་འཐུང་སོགས་ནས་ཤབྡ་ཨཱཿ ཧཱུྃ་གི་བར་གོང་ལྟར་དང་། རྡོ་རྗེ་ཐལ་མོ་སྦྱར་ཏེ། རབ་
འབྱམས་རྒྱ་མཚོ་དཔག་མེད་ན། །ཞབས་བསིལ་ཇི་སྙེད་ཡོད་པ་དང་། །བདག་གིས་གུས་པས་བཤམ་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་

༄༅། །བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་
ག་ཏ་ཨོ་ནཱི་རཱི་ཧཱུྃ་ཁྃ་སྭཱ་ཧཱ། དེ་བཞིན་དུ་ཞལ་བསིལ་ནས་རོལ་མོའི་བར་འདོན་པ་བསྒྱུར་ལ་དབུལ་ལོ། །གོས་ཟུང་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་
པ༑ འཇམ་པ། ཡང་བ། དངས་ཤིང་ཐོགས་པ་མེད་པ་ཟུང་དུ་སྦྱར་བ་དང་ལྡན་པར་གྱུར། སྲབ་འཇམ་ཡང་བ་ལྷ་ཡི་གོས། །མི་ཕྱེད་རྡོ་རྗེའི་སྐུ་ལ་གསོལ། །མི་
ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག །ཨོཾ་སརྦ་ཏ་ཐཱ་ག་ཏ་ཨོཾ་བཛྲ་ཝཥྚཱ་ཡ་ཨཱཿཧཱུྃ་སྭཱ་ཧཱ། ཞེས་བརྗོད་ཅིང་པད་སྐོར་སྔོན་དུ་འགྲོ་བས་མདུན་ནས་སྨད་གཡོགས་དང་
གཡས་སུ་བསྒྱུར་ཏེ་རྒྱབ་ནས་སྟོད་གཡོགས་བཀོན་པའི་ཚུལ་བྱ་ཞིང་ལྷ་རེ་ལ་ཟུང་རེ་ཕུལ་བར་བསམ་མོ། །དེ་ནས་ཡིད་ལས་བྱུང་བའི་མཆོད་པ་ནི། ཚིགས་བཅད་རྣམས་ཀྱི་ཚེ་ཐལ་སྦྱར་དང་། སྔགས་ལ་པད་སྐོར་དང་བཅས་པས་སོ་སོའི་ཕྱག་རྒྱ་བྱ་
སྟེ༑ དེ་ཡང་ལག་པ་རྡོ་རྗེ་ཁུ་ཚུར་ཁ་གྱེན་དུ་བསྟན་ཏེ། དཀུ་གཡས་གཡོན་དུ་བཞག་ལ། གཟུགས་མཛེས་བལྟ་བས་མི་ངོམས་རེག་ན་བདེ། །ཡིད་འཕྲོག་སྙེམས་པའི་ཚུལ་འཛིན་སྒེག་མོ་ཡིས། །

ཞིང་ཁམས་འདི་དང་རབ་འབྱམས་ཞིང་གཞན་རྣམས། །བཀང་སྟེ་བཅོམ་ལྡན་འཁོར་དང་བཅས་ལ་འབུལ། །ཨོཾ་སརྦ་ཏ་ཐཱ་ག་ཏ་བཛྲ་ལཱ་སྱ་པཱུ་ཛི་ཏེ་ཧཱུྃ། ཞེས་དང་། ཚིག་རྐང་
གཉིས་པ་མན་དང་སྔགས་ཀྱི་ཐོག་མཐའ་འདྲ་བ་ལས། ལག་གཉིས་རྡོ་རྗེ་ཁུ་ཚུར་གྱིས་ཕྲེང་བ་འཛིན་པའི་ཚུལ་དང༌། ཨིནྡྲ་ནཱི་ལ་ལ་སོགས་འཇིག་རྟེན་ན། །ཤིན་ཏུ་དཀོན་པའི་རིན་ཆེན་ཕྲེང་འཛིན་གྱིས། །
ཞིང་ཁམས་སོགས་དང་། བཛྲ་མཱ་ལེ། རྡོ་རྗེ་ཁུ་ཚུར་གཉིས་ཁ་ནས་ཚིག་འབྱིན་པའི་ཚུལ་དང་། དྲུག་གི་རྗེས་སུ་སྐྱེས་སོགས་སྙན་པའི་དབྱངས། །ཐོས་ན་ཚིམ་པ་ལེན་བྱེད་གླུ་མ་ཡིས། །
ཞིང་ཁམས་སོགས་དང་། བཛྲ་གཱི་ཏཱི། ལག་གཉིས་གར་སྐོར་གཡོན་དང་གཡས་སུ་བསྐོར་ནས། སྤྱི་བོར་རྡོ་རྗེ་ཐལ་མོ་སྦྱར་བ་དང་། གཅིག་ཉིད་དུ་མའི་ཚུལ་དུ་རབ་བསྟན་ནས། །འགྲོ་བའི་
དགའ་བསྐྱེད་གར་གྱི་མཆོད་པ་ཡིས། །ཞིང་ཁམས་སོགས་དང་། བཛྲ་ནྲྀ་ཏྱེ། གཡོན་པའི་ཐལ་མོ་གྱེན་དུ་བསླངས། གཡས་ཀྱི་ཁུ་ཚུར་པི་ཝང་བསྒྲེང་བའི་ཚུལ་དང་། རྒྱུད་དང་ལྤགས་པ་སྐྱེས་བུའི་
རྩོལ་བ་སོགས། །དུ་མའི་རྟེན་འབྲེལ་ལས་བྱུང་པི་ཝང་སྒྲས། །ཞིང་ཁམས་སོགས་དང་། བཛྲ་ཝཱི་ཎི། ལག་གཉིས་སོར་མོས་གཡས་ཕྱོགས་སུ་གླིང་བུ་བསྒྱུར་བའི་ཚུལ་དང་། གང་གིས་ལག་

༄༅། །པ་བསྐྱོད་པའི་ཁྱད་པར་ལས། །སྣ་ཚོགས་རྣར་སྙན་བྱེད་པའི་གླིང་བུ་ཡིས། །ཞིང་ཁམས་སོགས་དང་། བཛྲ་ཝྃ་སེ། ལག་པ་གཉིས་ཀྱི་ཐལ་མོས་ཕན་ཚུན་རྫ་རྔ་
བརྡུང་བའི་ཚུལ་དང་། མཛེས་པའི་གཟུགས་ལྡན་སྐད་སྙན་དུ་མ་ཡིས། །མ་ལུས་འགྲོ་བ་ཚིམ་བྱེད་རྫ་རྔའི་སྒྲས། །ཞིང་ཁམས་སོགས་དང་། བཛྲ་མྲྀ་དངྒེ། ལག་པ་གཡས་
གཡོན་དུ་གདེངས་ཏེ། རྔ་པ་ཊ་ཧ་རྡུང་བའི་ཚུལ་དང་། དབྱིབས་ལེགས་དྲ་བས་ལེགས་སྤྲས་ཡིད་དུ་འོང་། །ཤིན་ཏུ་བརྗིད་པའི་སྒྲ་འབྱིན་རྔ་ཟླུམ་གྱིས། །ཞིང་ཁམས་སོགས་དང་།
བཛྲ་པ་ཊ་ཧ། མེ་ཏོག་གི་ཕྱག་རྒྱ་དང་། ༈ གསེར་སོགས་རིན་ཆེན་ལས་གྲུབ་འདབ་སྟོང་ལྡན། །མདངས་བཀྲ་ཡིད་འོང་དྲི་ལྡན་མེ་ཏོག་གིས། །ཞིང་ཁམས་སོགས་དང་།
བཛྲ་པུཥྤེ། བདུག་པའི་ཕྱག་རྒྱ་དང་། ཨ་གར་ནག་སོགས་ལྷན་ཅིག་སྐྱེས་པ་དང་། །སྦྱར་བ་ལས་བྱུང་བདུག་པའི་སྤྲིན་ཚོགས་ཀྱིས། །ཞིང་ཁམས་སོགས་དང་། བཛྲ་དྷུ་པེ།
མར་མེའི་ཕྱག་རྒྱ་དང་། ཉི་ཟླ་ནོར་བུ་སྒྲོན་མེའི་འོད་ལ་སོགས། །མུན་པ་སེལ་བྱེད་སྣང་བའི་ཚོགས་རྣམས་ཀྱིས། །ཞིང་ཁམས་སོགས་དང་། བཛྲ་ཨཱ་ལོ་ཀེ །དྲིའི་ཕྱག་རྒྱ་དང་། 

རེག་ན་ཚིམ་བྱེད་ཞིམ་པའི་དྲི་དང་ལྡན། །ག་བུར་ལ་སོགས་ལེགས་པར་སྦྱར་བའི་ཆུས། །ཞིང་ཁམས་སོགས་དང་། བཛྲ་གནྡྷེ། གོས་ཟུང་འབུལ་བའི་ཚུལ་དང་། ལྷ་རྫས་ལས་
གྲུབ་ཡང་འཇམ་རེག་ན་བདེ། །ཁ་དོག་ལྔ་ལྡན་ཟུང་དུ་སྦྱར་བ་ཡིས། །ཞིང་ཁམས་སོགས་དང་། བཛྲ་ཝསྟྲ། ལག་པ་གཡོན་མཉམ་གཞག །གཡས་ནམ་མཁའ་ལ་བླ་བྲེ་བྲེ་བའི་ཚུལ་བྱ་ཞིང་།
ཤིན་ཏུ་ཐགས་བཟང་སྣ་ཚོགས་རི་མོས་མཛེས། །རིན་ཆེན་དྲ་བས་བརྒྱན་པའི་བླ་བྲེ་ཡིས། །ཞིང་ཁམས་སོགས་དང༌། བཛྲ་བི་ཏཱ་ནཾ། ལག་པ་གཡོན་པའི་ཁུ་ཚུར་ཁ་ནང་དུ་བསྟན་པའི་སྟེང་
དུ་གཡས་པའི་ཁུ་ཚུར་དེ་བཞིན་བྱས་ནས་བཞག་པ་དྲིལ་བུའི་ཕྱག་རྒྱ་དང་། ཚོགས་པ་ལས་བྱུང་སྟོང་ཉིད་སྒྲ་སྙན་སྒྲོགས། །ཆོས་རྣམས་སྟོང་ཉིད་མཚོན་བྱེད་དྲིལ་བུའི་སྒྲས། །ཞིང་ཁམས་སོགས་
དང་༑ བཛྲ་གྷནྡྷེ། རྡོ་རྗེ་ཁུ་ཚུར་གཉིས་རྔ་ཡབ་གཡོབ་པའི་ཚུལ་བྱ་ཞིང་། རྡུལ་དང་ཚད་པས་གདུངས་བ་ལ་སོགས་པ། །སེལ་བྱེད་རྡུལ་ཡབ་བསིལ་ཡབ་སྦྲང་ཡབ་ཀྱིས། ཞིང་ཁམས་
སོགས་དང་། རྩྭ་མ་ར། ལག་པ་གཉིས་འདུད་པའི་ཚུལ་དང་། བསྒོ་བ་ཉན་ཞིང་བྱ་བའི་ལས་ལ་མཁས། །བརྩོན་པས་འདོད་དོན་སྒྲུབ་བྱེད་བྲན་ཚོགས་ཀྱིས། །ཞིང་ཁམས་སོགས་དང་། 

༄༅། །དཱ་ས་དཱ་སེ། དཔྲལ་བར་ནམ་མཁའ་མཛོད་ཀྱི་ཕྱག་རྒྱ་ལས་མཛུབ་མོ་གཉིས་ཕྲལ་ལ། བསམས་པ་ཙམ་གྱིས་འདོད་དགུ་འབྱུང་བ་ཡི། །མཛེས་པའི་གཟུགས་ལྡན་འདོད་འཇོའི་
བ་ཚོགས་ཀྱིས། །ཞིང་ཁམས་སོགས་དང་། ཀ་རི་ཎི། རྟ་མཆོག་གི་ཕྱག་རྒྱ་དང་། མདོག་སྔོ་རྟ་རྒྱལ་བརྒྱད་ཁྲིས་རབ་བསྐོར་ཞིང་། །ཤིན་ཏུ་བརླིང་ཞིང་རླུང་ལྟར་མགྱོགས་པའི་
རྟས༑ །ཞིང་ཁམས་སོགས་དང་། ཨ་ཤྭ། གླང་པོའི་ཕྱག་རྒྱ་དང་། ཐལ་ཀར་མཆེ་བ་དྲུག་ལྡན་རིན་ཆེན་གྱི། །དྲ་བས་སྤྲས་པའི་སྟོབས་ལྡན་གླང་པོ་ཡིས། །ཞིང་ཁམས་སོགས་
དང་༑ ག་ཛ་པཱུ་ཛི་ཏེ་ཧཱུྃ། རིན་ཆེན་བདུན་ནི། དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོཿ ཞེས་དང་། གསེར་
ལས་གྲུབ་ཅིང་རྩིབས་སྟོང་མུ་ཁྱུད་ལྡན། །དགྲ་ལས་རྒྱལ་བྱེད་འཁོར་ལོ་རིན་ཆེན་གྱིས། །ཞིང་ཁམས་སོགས་དང་། འཁོར་ལོའི་ཕྱག་རྒྱ་དང་། ཙཀྲ་རཏྣ། དཔག་
ཚད་དུ་མར་སྣང་བའི་འོད་འགྱེད་ཅིང་། །འདོད་དགུས་རེ་སྐོང་ནོར་བུ་རིན་ཆེན་གྱིས། །ཞིང་ཁམས་སོགས་དང་། ནོར་བུའི་ཕྱག་རྒྱ་དང་། མ་ཎི་རཏྣ། ཕྲག་དོག་སྐྱོན་བྲལ་བདེ་

བའི་དཔལ་བསྐྱེད་ཅིང་། །གཟུགས་མཛེས་བལྟ་སྡུག་བཙུན་མོ་རིན་ཆེན་གྱིས། །ཞིང་ཁམས་སོགས་དང་། བཙུན་མོའི་ཕྱག་རྒྱ་དང་། ཝསྟི་རཏྣ། ཆོས་མིན་སྤངས་ཤིང་འགྲོ་ལ་
ཕན་པ་བསྒྲུབ། །མཁས་གསལ་ཡིད་གཞུངས་བློན་པོ་རིན་ཆེན་གྱིས། །ཞིང་ཁམས་སོགས་དང་། བློན་པོའི་ཕྱག་རྒྱ་དང་། པུ་རུ་ཥ་རཏྣ། ཐལ་ཀར་གླང་ཆེན་སྟོབས་ཀྱི་ཤུགས་
ཀྱིས་འགྲོ། །ཡན་ལག་བདུན་ལྡན་གླང་པོ་རིན་ཆེན་གྱིས། །ཞིང་ཁམས་སོགས་དང་། གླང་པོའི་ཕྱག་རྒྱ་དང་། ག་ཛ་རཏྟཱ། འདོད་པའི་གནས་སུ་སྐད་ཅིག་ཙམ་ལ་བགྲོད། །
ཅང་ཤེས་སྤྲིན་གྱི་ཤུགས་འཆང་རྟ་མཆོག་གིས། །ཞིང་ཁམས་སོགས་དང་། རྟའི་ཕྱག་རྒྱ་དང་། ཨ་ཤྭ་རཏྣ། ནོར་མང་རྣམ་ཐོས་བུ་ཡི་དཔལ་དང་མཚུངས། །ལྷ་མིག་དང་ལྡན་
ཁྱིམ་བདག་རིན་ཆེན་གྱིས། །ཞིང་ཁམས་སོགས་དང་། ནམ་མཁའ་མཛོད་ཀྱི་ཕྱག་རྒྱ་དང་། གྲྀ་ཧ་པ་ཏི་རནྟ། འདོད་ཡོན་ལྔ་ནི། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །
ཞེས་སོགས་ནས་སྤརེ་ཀཱ་མ་གུ་ཎ་པཱུ་ཛི་ཏེ་ཧཱུྃ་ཞེས་པས་འབུལ་ཚུལ་བྱས་རྗེས་རྟེན་ཁེབ་རྣམས་པང་དུ་ཉིས་བལྟབ་བྱས་ལ་བཞག །ཉེ་བའི་རིན་ཆེན་བདུན་ནི། གཡུལ་ལས་རྒྱལ་བར་བྱེད་པའི་རལ་གྲི་དང་། །ཚ་

༄༅། །གྲང་གནོད་པ་སྐྱོབ་པའི་ལྤགས་པ་དང་། །ཡང་འཇམ་ཉོན་མོངས་མེད་པའི་མལ་ཆ་དང་། །དགའ་མགུར་རྩེ་བར་བྱེད་པའི་ཡིད་འོང་ཚལ། །གང་འདོད་
བལྟ་ནུས་བདེ་བར་ཉལ་བའི་ཁྱིམ། །ཐགས་བཟང་བསྲེགས་བཅད་མི་ནུས་འཇམ་པའི་གོས། །ཆུ་ལ་མི་འབྱིང་ངལ་དུབ་མེད་པའི་ལྷམ། །ཉེ་བའི་རིན་ཆེན་སྣ་བདུན་
འདི་དག་གིས། །ཞིང་ཁམས་སོགས་དང་། སཔྟ་ཨུ་པ་རཏྣ། བཀྲ་ཤིས་རྟགས་བརྒྱད་ཀྱི་མཆོད་པ་ནི། ལྷ་ཡི་དབང་པོ་ལྷ་མིན་གཡུལ་རྒྱལ་ཚེ། །བཀྲ་ཤིས་ལྷ་མོ་བརྒྱད་ཀྱིས་མཆོད་པ་
ལྟར༑ །སངས་རྒྱས་རྣམས་དང་བྱང་ཆུབ་སེམས་དཔའ་རྣམས། །བཀྲ་ཤིས་རྟགས་བརྒྱད་དག་གིས་མཆོད་པར་བགྱི། །མངྒ་ལ་ཨཥྚ་དྲ་བྱ་པཱུ་ཛི་ཏེ་ཧཱུྃ། ཞེས་པ་འདི་དང་ཉེ་
བའི་རིན་ཆེན་བདུན་ལ་ནམ་མཁའ་མཛོད་ཀྱི་ཕྱག་རྒྱ་བྱའོ། །དེ་ནས་བསྟོད་པ་ནི། རྡོ་རྗེ་དྲིལ་བུ་འཛིན་པས། སངས་རྒྱས་ཀུན་གྱི་ངོ་བོ་ཉིད། །སོགས་དང་། བསོད་ནམས་ཡེ་ཤེས་རབ་རྫོགས་ཤིང་། །
སྟོང་པ་དང་ནི་སྙིང་རྗེའི་བདག །སྲིད་དང་མྱ་ངན་འདས་པའི་དཔལ། །རྡོ་རྗེ་འཆང་ལ་ཕྱག་འཚལ་ལོ། །ཞེས་དང་། ཐབས་མཁས་ཐུགས་རྗེ་སོགས། མཐུན་པའི་སྨོན་

ལམ་སོགས། ཐམས་ཅད་དངོས་པོ་སོགས། རྟེན་གྱི་གཙོ་བོ་གང་ཡིན་དང་བསྟུན་པའི་ལྷ་སོ་སོའི་སྒོས་བསྟོད་དང་། མི་ཤེས་ན་གོང་བཞིན་དེ་ཉིད་ལྔ་པས་བསྟོད། གསུང་རབ་ལ། དག་པས་འདོད་ཆགས་བྲལ་བའི་
རྒྱུ༑ །དགེ་བས་ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པའི། །ཞི་གྱུར་ཆོས་ལ་ཕྱག་འཚལ་ལོ། །ཞེས་དང༌། མཆོད་རྟེན་ལ། སྣ་ཚོགས་པདྨ་ཟླ་བའི་
དཀྱིལ་འཁོར་སྟེང་། །སྣ་ཚོགས་རིན་ཆེན་ཁམས་ལས་གྲུབ་པ་ཡི། །སྤྲུལ་པའི་མཆོད་རྟེན་སྣ་ཚོགས་རྒྱན་གྱིས་མཛེས། །ཆོས་སྐུའི་རང་བཞིན་ཁྱོད་ལ་ཕྱག་འཚལ་ལོ། །
ཞེས་དང་། ལྷ་ཁང་ཡིན་ན་དེའི་ནང་དུ་བསྐྱེད་པའི་རིགས་ལྔ་ལ། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་
རབ་མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་ལ་ཕྱག་འཚལ་ལོ། །ཞེས་དང་། ཐུན་མོང་དུ། མཉམ་ཉིད་མི་གཡོ་མཉམ་ཉིད་མཆོག་གི་ཆོས་ཉིད་ཅན། །
ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། །དྲི་མེད་མི་གཡོ་མཉམ་ཉིད་དམ་པའི་

༄༅། །མཆོག་ཆོས་ཅན། །ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །དཔེ་ནི་ནམ་མཁའ་དང་ཡང་བསྐྲུན་དུ་ཡོད་མ་ཡིན། །དངོས་གྲུབ་མཐའ་ཡས་
དཔག་མེད་དཔེ་དང་བྲལ་བ་རྣམས། །སེམས་ཅན་ཁམས་ལ་དངོས་གྲུབ་མཆོག་རྣམས་ངེས་པར་སྩོལ། །རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང་། །སྨོན་ལམ་
གྲུབ་པ་འགག་པ་མེད་པའི་ཆོས་ཉིད་ཅན། །འགྲོ་བའི་དོན་བསྒྲུབ་རབ་ཏུ་བརྩོན་པ་མཐའ་ཡས་པ། །ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང་། །ཚད་མེད་
ཚད་དང་བྲལ་བ་ཤིན་ཏུ་རྫོགས་པ་ཡི། །བདེ་བར་གཤེགས་པའི་གོ་འཕང་དམ་པ་བརྙེས་གྱུར་ཀྱང་། །ཁམས་གསུམ་རྣམས་ལ་དངོས་གྲུབ་མཆོག་རྣམས་སྩོལ་མཛད་པའི།།
ཐུགས་རྗེའི་སྤྱོད་པ་མི་གཡོ་འགག་པར་ཡོངས་མི་འགྱུར། །ཨེ་མ་ཧོ་ཤིན་ཏུ་བཟང་པོའི་ཆོས་ཉིད་མཆོག་དང་ལྡན། །མཆོག་སྦྱིན་རྣམས་ཀྱི་ནང་ནས་གོ་འཕང་མཆོག་བརྙེས་
པ༑ །ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །མགོན་པོ་དུས་གསུམ་སྒྲིབ་པ་མེད་པར་རབ་མཁྱེན་པས། །དམ་ཚིག་མཆོག་གསུམ་དངོས་གྲུབ་

དམ་པ་བདག་ལ་སྩོལ།། ༈ འདི་ནི་སངས་རྒྱས་ཐམས་ཅད་ཀྱི། །ཡང་དག་ཡོན་ཏན་རྒྱ་ཆེ་སྟེ། །ལན་གཅིག་ཙམ་ཞིག་བརྗོད་པས་ཀྱང་། །སངས་རྒྱས་
ཐམས་ཅད་འགྲུབ་པར་འགྱུར། །ཞེས་པས་བསྟོད་དོ། །གཉིས་པ་བྱེ་བྲག་ཏུ་ཉེ་བར་མཁོ་བའི་མངའ་དབུལ་བ་ལ་གཉིས་ལས། དང་པོ་རྟེན་སྤྱི་ལ་མངའ་དབུལ་བ་ནི། དཀྱིལ་འཁོར་ཁྲུས་དང་ན་བཟའ་རྒྱན། །
རྣམ་ལྔ་རིན་ཆེན་བདུན་དང་བཅུད། །གདུགས་སོགས་དག་ནི་སྤྱི་ཡིའོ། །ཞེས་པ་ལྟར་བརྒྱད་ལས། སླར་ཡང་རྟེན་ཁེབས་རྣམས་བཀྲམ་ལ། དང་པོ་དཀྱིལ་འཁོར་ནི་གླིང་བཞི་རི་རབ་དང་བཅས་པའི་མཎྜལ་བྲིས་པ་དེ་
དབུལ་བར་བསམས་ལ། ཐལ་མོ་སྦྱར་ཏེ། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞིས་ལེགས་པར་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་
ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཨོཾ་བཛྲ་རེ་ཁེ་ཨཱཿཧཱུྃ་སྭཱ་ཧཱ། གཉིས་པ་ཁྲུས་ནི་དྲི་ཞིམ་པོའི་ཆུས་བཀྲུ་ཞིང་། སྟོང་གསུམ་ཀུན་ཏུ་དྲི་མཆོག་འབྱུང་
འགྱུར་བའི། །སྤོས་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། །གསེར་སྦྱངས་གཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་

༄༅། །བགྱི༑ །ཨོཾ་བཛྲ་གནྡྷེ་ཨཱཿཧཱུྃ་སྭཱ་ཧཱ། གསུམ་པ་ན་བཟའ་ནི། རྟེན་རབ་བྱུང་གི་ཆ་ལུགས་ཅན་རྣམས་ལ་ངུར་སྨྲིག་གི་ཆོས་གོས་རྣམ་གསུམ་ཕུལ་བར་བསམས་ལ། དྲི་མེད་མཚན་ལ་སྒྲིབ་
གསལ་མི་མངའ་ཡང་། །དད་པས་ངུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་སེམས་ཅན་རྣམས། །སངས་རྒྱས་བརྟུལ་ཞུགས་
མཆོག་ལ་སྤྱོད་པར་ཤོག །ཨོཾ་བཛྲ་ཝསྟྲཱ་ཡ་ཨཱཿཧཱུྃ་སྭཱ་ཧཱ། ཞེས་དང་། སངས་རྒྱས་ལོངས་སྐུ་རྣམས་དང་། བྱང་སེམས་ཁྱིམ་པའི་ཆ་ལུགས་ཅན་རྣམས་དང་། མཆོད་རྟེན་དང་གླེགས་བམ་རྣམས་ལ་དར་
སྣ་ཚོགས་ཀྱི་ན་བཟའ་དབུལ་ཞིང་། ཁ་དོག་བཟང་ཞིང་དྲི་ཞིམ་རེག་ན་བདེ། །སྲབ་འཇམ་ཡང་མཛེས་ལྷ་ལས་བྱུང་བ་ཡི། །ན་བཟའ་མཆོག་འདི་རྡོ་རྗེའི་སྐུ་ལ་འབུལ། །
བགྲེས་པ་མེད་པ་རྡོ་རྗེའི་སྐུ་ཐོབ་ཤོག །ཨོཾ་བཛྲ་ཝ་ས་སྱ་ཨཱཿ ཧཱུྃ་སྭཱ་ཧཱ། བཞི་པ་རྒྱན་ནི། རིན་པོ་ཆེའི་རྒྱན་གྱི་བྱེ་བྲག་མང་པོ་དབུལ་ཞིང་། རྒྱལ་བ་མཚན་དཔེའི་རང་བཞིན་རྒྱན་ལྡན་
ཕྱིར༑ །རྒྱན་གཞན་དག་གིས་བརྒྱན་པར་མི་འཚལ་ཡང་། །རིན་ཆེན་རྒྱན་མཆོག་ཕུལ་བས་འགྲོ་ཀུན་གྱིས། །མཚན་དཔེས་བརྒྱན་པའི་སྐུ་ལུས་ཐོབ་པར་ཤོག །

ཨོ་བཛྲ་ཨཱ་ལངྐཱ་རཱ་ཝ་བྷུ་ཥ་ཎི་ཨཱཿ ཧཱུྃ་སྭཱ་ཧཱ། ལྔ་པ་འདོད་ཡོན་ལྔ་ནི། གཟུགས་སོགས་འདོད་ཡོན་ལྔ་ཅི་འབྱོར་པ་དབུལ་ཞིང་། རྒྱལ་བ་ཟག་མེད་འབྱོར་ལ་མངའ་བསྒྱུར་ཡང་། །འགྲོ་བའི་དོན་དུ་
འདོད་ཡོན་རྣམ་ལྔ་ཡི། །མཆོད་པས་མཁའ་མཉམ་སེམས་ཅན་ཐམས་ཅད་ཀྱིས། །བསོད་ནམས་མི་ཟད་གཏེར་ལ་སྤྱོད་པར་ཤོག །ཨོཾ་བཛྲ་ས་མནྟ་བྷ་དྲ་པཱུ་ཛ་མེ་གྷ་
ཨཱཿཧཱུྃ་སྭཱ་ཧཱ། དྲུག་པ་རིན་ཆེན་བདུན་ནི། རྒྱལ་སྲིད་སྣ་བདུན་གྱི་གཟུགས་དབུལ་ཞིང་། མི་དབང་རིན་ཆེན་སྣ་བདུན་འདི་དག་ནི། །སངས་རྒྱས་སྲས་དང་བཅས་པ་མ་ལུས་ལ། །བཤམས་
ཤིང་ཡིད་ཀྱིས་སྤྲུལ་ཏེ་ཕུལ་བ་ཡིས། །འགྲོ་བས་མི་ཟད་གཏེར་ལ་ལོངས་སྤྱོད་ཤོག །ཨོཾ་བཛྲ་སབྟ་རཏྣ་པཱུ་ཛ་མེ་གྷ་ཨཱཿཧཱུྃ་སྭཱ་ཧཱ། བདུན་པ་བཅུད་ནི། རིན་པོ་ཆེའི་སྣོད་གཅིག་གམ་ལྔར་
སྨན་ལྔ། འབྲུ་ལྔ། དྲི་ལྔ། རིན་པོ་ཆེ་ལྔ། སྙིང་པོ་ལྔ་རྣམས་བླུགས་པ་དབུལ་ཞིང༌། རྒྱལ་བ་མགོན་པོ་དཔལ་གྱི་ལྷམ་མེར་བཞུགས། །བསོད་ནམས་ཡེ་ཤེས་སྐུ་ལྔ་བརྙེས་པ་ལས། །ལྔ་
ཕྲག་ལྔ་ལྡན་སྙིང་པོ་དམ་པ་འབུལ། །འགྲོ་བས་བདེ་གཤེགས་སྙིང་པོ་ཐོབ་པར་ཤོག །ཨོཾ་བཛྲ་པཉྩ་པཉྩ་ཧྲི་ད་ཡ་པཱུ་ཛ་མེ་གྷ་ཧཱུྃ་སྭཱ་ཧཱ། བརྒྱད་པ་གདུགས་སོགས་ཀྱི་མངའ་དབུལ་བ་

༄༅། །ནི༑ གདུགས་དང་བ་དན་བླ་བྲེ་དང་རོལ་མོ་སོགས་དབུལ་ཞིང་། བརྩེ་བའི་འཁོར་ཡུག་སྙན་པའི་བ་དན་དང་། །ཏིང་འཛིན་བླ་རེ་སྤོབས་པའི་འོད་གསལ་བ། །མཆོག་རྐྱེན་
འོས་པའི་ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག །ཨོཾ་མ་ཧཱ་པཱུ་ཛ་མེ་གྷ་ཨཱཿཧཱུྃ་སྭཱ་ཧཱ། ཞེས་པའི་མཐར་རོལ་ཆེན་བྱ་ཞིང་། འདི་ལ་ལག་གཉིས་ཀྱིས་གོས་ཟུང་
བཏེགས་ལ་རྣམ་རྒྱལ་བུམ་པ་རྡོར་དྲིལ་བཅས་འཛིན་ནོ། །ཞེས་པ་རྣམས་ཐུན་མོང་དུ་དབུལ་ལོ། །གཉིས་པ་རྟེན་སོ་སོ་ལ་མངའ་དབུལ་བ་ལ་གསུམ་ལས། དང་པོ་སྐུ་གཟུགས་ལ་མངའ་དབུལ་བ་ནི། སྤུ་གྲི་འདྲེག་བཅད་སོ་མངས་དང་། །རྨང་
གཟེར་ཚེམས་ཤིང་སྤབས་བཞར་རོ། །ཞེས་པ་ལྟར་དྲུག་ལས། དང་པོ་ནི། རྟེན་རབ་བྱུང་གི་ཆ་ལུགས་ཅན་རྣམས་ལ། གསེར་གྱི་སྤུ་གྲིས་དབུ་སྐྲ་དང་། ཞལ་སྤུ་འདྲེག་པའི་ཚུལ་བྱ་ཞིང་། རྒྱལ་བའི་དབུ་སྐྲ་མཐོན་མཐིང་སྐྱོན་
བྲལ་ཡང་། །གཞན་དོན་བསྒྲུབ་ཕྱིར་ཁྱིམ་པའི་རྟགས་སྤང་ཕྱིར། །དད་པས་གསེར་གྱི་འདྲེག་སྤྱད་ཕུལ་བ་ཡིས། །འགྲོ་ཀུན་སྡུག་བསྔལ་ཀུན་ལས་གྲོལ་བར་ཤོག །
ༀ་བཛྲ་ཀ་ཙོདྨཱུ་ལ་ཨཱཿ ཧཱུྃ་སྭཱ་ཧཱ། གཉིས་པ་ནི། གསེར་གྱི་འདྲེག་སྤྱད་ཀྱིས་ཕྱག་ཞབས་ཀྱི་སེན་མོ་འདྲེག་པའི་ཚུལ་བྱ་ཞིང་། ཟངས་མདོག་ལྟར་མཛེས་ཡིད་འོང་སྐྱོན་བྲལ་ཡང་། །བདག་ཅག་དད་

པས་ཕྱག་དང་ཞབས་རྣམས་ཀྱི། །སེན་མོའི་འདྲེག་སྤྱད་ཕུལ་བས་འགྲོ་ཀུན་གྱིས། །སངས་རྒྱས་དཔེ་བྱད་བཟང་པོ་ཐོབ་པར་ཤོག །ཨོཾ་བཛྲ་ན་ཁཙྪེ་ད་ན་ཨཱཿ ཧཱུྃ་སྭཱ་ཧཱ།
གསུམ་པ་ནི། རྟེན་ལོངས་སྐུ་དང་། བྱང་སེམས་ཁྱིམ་པའི་ཆ་ལུགས་ཅན་རྣམས་ལ། གསེར་གྱི་སོ་མངས་ཀྱིས་དབུ་སྐྲ་བཤད་པའི་ཚུལ་བྱ་ཞིང་། དབུ་སྐྲ་རིན་ཆེན་ལྕང་ལོ་མ་དཀྲུགས་ཤིང་། །མཛེས་ཤིང་བལྟ་
བས་མི་ངོམས་སྐྱོན་བྲལ་ཡང་། །བདག་བློ་སྦྱངས་ཕྱིར་རྐྱེན་དང་འཚམ་པ་འདི། །ཕུལ་བས་འགྲོ་ཀུན་དུག་གསུམ་བྲལ་བར་ཤོག །ཨོཾ་བཛྲ་པ་ལ་ཤོ་དྷ་ཡ་ཨཱཿ ཧཱུྃ་སྭཱ་ཧཱ། །
བཞི་པ་ནི། གསེར་གྱི་རྨང་གཟེར་དབུལ་ཞིང་། དྲི་འཛིན་རྣམ་དག་ཚུལ་ཁྲིམས་ལས་འཁྲུངས་པ། །དགེ་བས་བསྒྲུབ་ཕྱིར་སྐྱོན་ལས་ངེས་གྲོལ་ཡང་། །མོས་པས་འཛིན་སྤྱད་དམ་པ་
ཕུལ་བ་ཡིས། །འགྲོ་བས་བླ་མེད་བྱང་ཆུབ་ཐོབ་པར་ཤོག །ཨོཾ་བཛྲ་རོ་མ་དྷ་ར་ཨཱཿཧཱུྃ་སྭཱ་ཧཱ། ལྔ་པ་ནི། གསེར་རམ་དངུལ་ལས་བྱས་པའི་ཚེམས་ཤིང་དབུལ་ཞིང་། དཀར་ལ་ཐགས་བཟང་
བཞི་བཅུ་ཚང་བའི་ཚེམས། །བརྒྱད་ཁྲི་བཞི་སྟོང་ཆོས་ལ་མངའ་བསྒྱུར་ཡང་། །བདག་ཅག་དད་པས་ཚེམས་ཤིང་འབུལ་ལགས་ཀྱིས། །འགྲོ་བས་སངས་རྒྱས་གསུང་

༄༅། །དབྱངས་ཐོབ་པར་ཤོག །ཨོཾ་བཛྲ་དནྟ་ཤོ་དྷ་ཡ་ཨཱཿཧཱུྃ་སྭཱ་ཧཱ། དྲུག་པ་ནི། གསེར་གྱི་སྤབས་བཞར་དབུལ་ཞིང་། སྙན་བསྲིངས་མི་མངའ་ཀུན་ཏུ་གསལ་བར་ལྡན། །
ཐུབ་པའི་སྒྲ་འཛིན་ངོ་བོས་དག་ན་ཡང་། །དག་བྱེད་འདི་ནི་བདག་གིས་འབུལ་ལགས་ཀྱིས། །སྐྱེ་བོས་རྟག་ཏུ་དམ་ཆོས་ཐོས་པར་ཤོག །ཨོཾ་བཛྲ་ཀརྞ་ཤོ་དྷ་ཡ་ཨཱཿ ཧཱུྃ་སྭཱ་
ཧཱ༑ ཞེས་བརྗོད་ཅིང་དབུལ་ལོ། །དེ་ཡང་ལོངས་སྐུ་ཞལ་སྦྱོར་རྣམས་ལ་སྤུ་གྲི་དང་འདྲེག་བཅད་མི་དབུལ། ལོངས་སྐུ་གཞན་རྣམས་ལ་སྤུ་གྲི་མ་གཏོགས་གཞན་ལྔ་ཀ་དབུལ། སངས་རྒྱས་སྤྲུལ་སྐུའི་ཆ་ལུགས་ཅན་རྣམས་ལ་སོ་མངས་མ་
གཏོགས་གཞན་ལྔ་ཀ་དབུལ་ལོ། །གཉིས་པ་མཆོད་རྟེན་ལ་མངའ་དབུལ་བ་ནི། སྲོག་ཤིང་འཁོར་ལོ་ཅོད་པན་འཕན། །རྒྱལ་མཚན་གདུགས་དང་ཕྲེང་བ་གདན། །ཞེས་པ་ལྟར་བརྒྱད་ལས། དང་པོ་སྲོག་ཤིང་དབུལ་ཞིང་། ཨོཾ་བཛྲ་ཨཱ་
ཡུ་ཥེ་སྭཱ་ཧཱ། སེམས་ཅན་ཐམས་ཅད་ཤེས་པ་བཅུ་དང་ལྡན་པར་གྱུར་ཅིག །བདེ་བར་གཤེགས་པའི་བསྟན་པ་དམ་པའི་ཆོས་ཡུན་རིང་དུ་མི་ནུབ་ཅིང་གནས་པར་གྱུར་ཅིག །
སེམས་ཅན་ཐམས་ཅད་ལྷག་པའི་བསམ་པ་རྣམ་པར་དག་པས་ཀུན་ཏུ་བཟང་པོའི་སྨོན་ལམ་ལ་འཇུག་པར་གྱུར་ཅིག །གཉིས་པ་འཁོར་ལོ་དབུལ་ཞིང་། ཨོཾ་པྲ་མརྡྷ་ནཱ་ཡ་སྭཱ་ཧཱ།

སེམས་ཅན་ཐམས་ཅད་དེ་བཞིན་གཤེགས་པའི་སྟོབས་བཅུ་དང་། མ་འདྲེས་པའི་དྲན་པ་ཉེ་བར་བཞག་པ་གསུམ་ཐོབ་པར་གྱུར་ཅིག །རྣམ་པར་ཐར་པ་བརྒྱད་ཐོབ་པར་
གྱུར་ཅིག །ཡེ་ཤེས་ལྔ་དང་ལྡན་པར་གྱུར་ཅིག །གསུམ་པ་དར་གྱི་ཅོད་པན་དབུལ་ཞིང་། ཨོཾ་པ་ཏཾ་ཀཱ་ལྃ་བཱ་ཡ་སྭཱ་ཧཱ། སེམས་ཅན་ཐམས་ཅད་དུས་ཐམས་ཅད་དུ་དར་གྱི་ཅོད་པན་
དང་༑ ལྷབ་ལྷུབ་ལ་སོགས་པ་མཆོད་པ་བསྙེན་བསྐུར་གྱི་རྣམ་པ་མང་པོས་དེ་བཞིན་གཤེགས་པ་འཁོར་དང་བཅས་པ་ཐམས་ཅད་དང་། དེ་དག་གི་མཆོད་རྟེན་དང་། སྐུ་
གཟུགས་དང་། གསུང་རབ་ལ་སོགས་པ་དག་ལ་མཆོད་པ་བྱེད་པར་གྱུར་ཅིག །བཞི་པ་འཕན་དབུལ་ཞིང་། ཨོཾ་པ་ཏྃ་ཀེ་སྭཱ་ཧཱ། སེམས་ཅན་ཐམས་ཅད་ཆོས་ཀྱི་གྲགས་པའི་
སྙན་པ་བསམ་གྱིས་མི་ཁྱབ་པ་ཐོབ་པར་གྱུར་ཅིག །ལྔ་པ་ཆུ་སྲིན་གྱི་རྒྱལ་མཚན་དབུལ་ཞིང་། ཨོ་ཀུམྦྷི་ར་དྷ་ཛ་སྭཱ་ཧཱ། སེམས་ཅན་ཐམས་ཅད་འཁོར་བ་མི་འཛིན་མི་སྟོང་བས་བདུད་
བཞི་ལས་རྒྱལ་ཞིང་ཆོས་མི་ནུབ་པའི་རྒྱལ་མཚན་དུ་གྱུར་ཅིག །དྲུག་པ་གདུགས་དབུལ་ཞིང་། ཨོ་བྷ་མ་ཎཱ་ཡ་སྭཱ་ཧཱ། སེམས་ཅན་ཐམས་ཅད་བླ་ན་མེད་པའི་སྐྱབས་དང་ལྡན་ཞིང་

༄༅། །ཆོས་ཀྱི་རྒྱལ་པོ་ཆེན་པོར་གྱུར་ཅིག །བདུན་པ་མེ་ཏོག་གི་ཕྲེང་བ་དབུལ་ཞིང་། ཨོཾ་རཏྣ་མཱ་ལ་ཏྲཱྃ་ཞེས་དང་། ན་མཿ སྟྲཻ་ཡཱ་དྷཱ་ཨ་ནུ་ག་ཏེ་པྲ་ཏི་པུཥྤེ་ཀེ་ཏུ་རཱ་ཛ། ཏ་ཐཱ་ག་ཏ་
ཡ་ཨརྷ་ཏེ་སྃ་མྱཀྶྃ་བུདྡྷཱ་ཡ། ཏདྱ་ཐཱ། ཨོཾ་བཛྲ་པུཥྤེ་ཨཱཿཧཱུྃ་སྭཱ་ཧཱ། སེམས་ཅན་ཐམས་ཅད་མཚན་དང་དཔེ་བྱད་དང་ལྡན་ཏེ། སྐུ་བལྟ་བས་ཆོག་མི་ཤེས་པ་ཐོབ་པར་གྱུར་
ཅིག ༑བརྒྱད་པ་རིན་པོ་ཆེ་ལ་སོགས་པའི་གདན་དབུལ་བར་བསམ་ཞིང་། ཨོཾ་པུཎྱ་དྷ་ར་ཡེ་སྭཱ་ཧཱ། སེམས་ཅན་ཐམས་ཅད་ཀྱི་གདན་གྱི་ཁྱད་པར་སྟོབས་བཅུ་དང་ལྡན་པ་གླང་པོ་ཆེའི་གདན་
དང་༑ མི་འཇིགས་པ་བཞི་དང་ལྡན་པ་སེང་གེའི་གདན་དང་། རྫུ་འཕྲུལ་གྱི་རྐང་པ་བཞི་དང་ལྡན་པ་རྟའི་གདན་དང་། དབང་བཅུ་དང་ལྡན་པ་རྨ་བྱའི་གདན་དང་།
ཐམས་ཅད་དུ་ཐོགས་པ་མེད་པའི་སྟོབས་ཀྱི་ཤུགས་དང་ལྡན་པ་ནམ་མཁའ་ལྡིང་གི་གདན་དང་། འགྲོ་བའི་རེ་འདོད་ཡིད་བཞིན་དུ་སྐོང་བ་ནོར་བུ་རིན་པོ་ཆེའི་གདན་དང་།
ཆགས་པའི་སྐྱོན་ཐམས་ཅད་སྤོང་བ་པདྨའི་གདན་དང་། རང་བཞིན་གྱིས་འོད་གསལ་བ་ཉི་ཟླའི་གདན་ཐོབ་པར་གྱུར་ཅིག །ཅེས་བརྗོད་ཅིང་དབུལ་ལོ། །གསུམ་པ་གླེགས་བམ་ལ་མངའ་

དབུལ་བ་ནི། བཞུགས་ཁྲི་དང་ནི་ན་བཟའ་དང་། །གླེགས་ཤིང་དང་ནི་གླེགས་ཐག་གོ །ཞེས་པ་ལྟར་བཞི་ལས། དང་པོ་རིན་པོ་ཆེའི་ཁྲི་དབུལ་ཞིང་། རིན་ཆེན་དུ་མ་ལས་གྲུབ་སེང་གེའི་ཁྲི། །ཡིད་འོང་སྣ་ཚོགས་
གོས་ཀྱིས་བཀབ་པ་འདི། །སྤྲོས་བྲལ་གསུང་རབ་མཆོག་ལ་ཕུལ་བ་ཡིས། །འགྲོ་ཀུན་རྡོ་རྗེའི་གདན་ལ་བཞུགས་པར་ཤོག །ཨོཾ་བཛྲ་ཨཱ་ས་ནཱ་ཡ་ཨཱཿཧཱུྃ་སྭཱ་ཧཱ། གཉིས་པ་
ན་བཟའ་དབུལ་ཞིང་། སྣ་ཚོགས་དབང་པོའི་གཞུ་བཞིན་རབ་བཀྲ་ཡང་། །གང་ལ་རེག་ན་བདེ་བའི་རྒྱུར་འགྱུར་བའི། །གོས་བཟང་རིན་ཆེན་བདག་བློ་སྦྱང་ཕྱིར་འབུལ། ། 
བཟོད་པ་དམ་པའི་གོས་ཀྱིས་བརྒྱན་པར་ཤོག །ཨོཾ་བཛྲ་ཝསྟྲ་ཨཱཿཧཱུྃ་སྭཱ་ཧཱ། ཞེས་པས་གོས་ཟུང་འབུལ་ཚུལ་བྱས་ལ་བསྡུའོ། །གསུམ་པ་གླེགས་ཤིང་དབུལ་ཞིང༌། ཟུང་འཇུག་དམ་ཆོས་འཛིན་པ་
ཀུན་བྲལ་ཡང་། །ཐབས་དང་ཤེས་རབ་རྗེས་སུ་འབྲེལ་གྱུར་པའི། །ཉི་ཟླ་ལྟ་བུའི་རྟེན་འབྲེལ་དགབ་བྱ་བ། །ཕུལ་བས་སྐྱེ་བོས་ཟུང་འཇུག་རྟོགས་པར་ཤོག །ཨོཾ་བཛྲ་
པྲཛྙཱ་ཨུ་པ་ཡ་ཨ་དྲ་ཡ་ཨཱཿཧཱུྃ་སྭཱ་ཧཱ། བཞི་པ་གླེགས་ཐག་དབུལ་ཞིང་། སྤྲོས་པ་དུ་མ་རབ་ཏུ་རྒྱས་གྱུར་ཀྱང་། །ཡེ་ཤེས་ཆེན་པོར་རོ་གཅིག་གྱུར་པ་ལྟར། །གླེགས་བམ་གཅིག་གྱུར་

༄༅། །ཡོ་བྱད་ཕུལ་བ་ཡིས། །འགྲོ་བས་ཡེ་ཤེས་ཆེན་པོ་རྟོགས་པར་ཤོག །ཨོཾ་བཛྲ་པུསྟ་ཀ་བནྡྷ་ཨཱཿ ཧཱུྃ་སྭཱ་ཧཱ། ཞེས་བརྗོད་ཅིང་དབུལ་ལོ། །གསུམ་པ་སྦྱིན་སྲེག་གི་མངའ་དབུལ་བ་
ནི༑ སྐབས་འདིར་རྒྱས་པའི་སྦྱིན་སྲེག་ཁོ་ན་བྱ་བ་སྟེ། དེའི་ཆོ་ག་ནི་ཀྱེ་རྡོ་རྗེའི་རྒྱས་པའི་སྦྱིན་སྲེག་ཇི་ལྟ་བ་བཞིན་ལས། འདིར་མི་འདྲ་བའི་ཁྱད་པར་རྣམས་བརྗོད་པ་ལ། སྦྱོར་བ། དངོས་གཞི། རྗེས་གསུམ་ལས། དང་པོ་ལ། སྦྱོར་བ་
ཐབ་དང་བུད་ཤིང་སྦར་བ་མེ། །རྫས་དང་བཤམ་ཐབས་སྒྲུབ་པ་པོ་སྟེ་དྲུག །ཅེས་པ་ལྟར་དྲུག་ལས། དང་པོ་ཐབ་ནི་རབ་གནས་ཀྱི་རྟེན་དང་ཁད་ཉེ་བའི་ས་ཕྱོགས་སུ་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། རྒྱས་པའི་ཐབ་སྤྱི་ལྟར་བྲིས་
པའི་དབུས་ཀྱི་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་དབུས་སུ་སྐུ་རྟེན་ལྷ་ཁང་དང་མཆོད་རྟེན་ཐམས་ཅད་ཀྱི་མཚོན་བྱེད་དུ། ཚོན་ཕུང་དབུས་སུ་སྔོན་པོ་དང་མདུན་ནས་གཡས་སྐོར་གྱིས་དཀར་པོ་སོགས་རིགས་ལྔའི་ཚོན་སྤུངས་དང་།
གཡས་སུ་གསུང་རྟེན་གྱི་དམར་པོ། གཡོན་དུ་ཐུགས་རྟེན་གྱི་ནག་པོ་གསུམ་ལས་གཞན་མི་དགོས། གཉིས་པ་བུད་ཤིང་དང་། གསུམ་པ་སྦར་བ་མེ་དང་། བཞི་པ་རྫས་དང་། ལྔ་པ་བཤམ་ཐབས། དྲུག་པ་སྒྲུབ་པོ་རྣམས་འདྲའོ། །གཉིས་
པ་དངོས་གཞི་ལ། བདག་གི་རྣལ་འབྱོར་མེ་བཙལ་ཡོ་བྱད་བསང་། །ཐབ་ཁུང་འདུས་བྱས་འཇིག་རྟེན་མེ་ལྷ་མཆོད། །འདས་པའི་མེ་ལྷ་མཆོད་རྣམས་དངོས་གཞིའི་ཆོས། །ཞེས་པ་ལྟར་དྲུག་ལས། དང་པོ་བདག་གི་རྣལ་འབྱོར་ནི། སྔོན་དུ་

སོང་མ་ཐག་པ་ཡིན་པས་མི་དགོས། གཉིས་པ་མེ་བཙལ་ཞིང་སྒྲུབ་པ་དང་། གསུམ་པ་ཐབ་དང་ཡོ་བྱད་བསང་བ། བཞི་པ་ཐབ་ཁུང་མངོན་པར་འདུ་བྱ་བ། ལྔ་པ་འཇིག་རྟེན་པའི་མེ་ལྷར་མཆོད་རྫས་བསྲེག་རྫས་ཕུལ་ནས། མེ་ལྷ་འབར་བའི་
རྣམ་པར་གྱུར་ཅེས་པའི་བར་འདྲའོ། །དྲུག་པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པྃ་ལས་སོགས་གཞལ་ཡས་ཁང་པདྨ་ཡན་ཆད་བསྐྱེད་པའི་ལྟེ་བར་ཉི་མའི་དཀྱིལ་འཁོར་དང་
བཅས་པར་གྱུར། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས། རབ་ཏུ་གནས་པར་བྱས་པའི་སྐུ་རྟེན་གྱི་ལྷ་ཚོགས་རྣམས་ལས་དེ་དང་འདྲ་བའི་ལྷ་ཚོགས་རྣམས་
དང་༑ ཆོས་ཀྱི་གླེགས་བམ་སོགས་གསུང་རྟེན་རྣམས་འོད་དཔག་མེད་དང་། ཕྱག་མཚན་སོགས་ཐུགས་རྟེན་རྣམས་མི་བསྐྱོད་པ་དང་། ལྷ་ཁང་དང་མཆོད་རྟེན་རྣམས་
རིགས་ལྔ་འཁོར་དང་བཅས་པའི་རྣམ་པ་ཅན་གྱི་ལྷ་ཚོགས་ཐམས་ཅད་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ  ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་པས་སྤྱན་དྲངས། སྤྲོ་ན། སྤོས་དང་རྡོ་རྗེ་དྲིལ་
བུ་འཛིན་པས། དམིགས་མེད་མཁའ་ལྟར་དག་ཅིང་ཁྱབ་པ་ཡི། །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །ཐབས་དང་ཤེས་རབ་གཟུགས་བརྙན་སྐུར་སྟོན་པ། །

༄༅། །བཅོམ་ལྡན་འཁོར་བཅས་འདིར་ནི་གཤེགས་སུ་གསོལ། །ཞེས་དང་། མ་ལུས་སེམས་ཅན་སོགས་ཚིགས་བཅད་གཅིག་གི་མཐར། ཨོཾ་ཨེ་ཧེ་ཧི་བྷ་ག་ཝཱན་ས་མ་ཡ་ཨརྩ་མ་
ན༑ ཨརྒྷཾ་པཱཏྱཾ་པྲ་ཏིཙྪ་པཱུ་ཛ་ནོ་པ་ཙཪྻ་པྲ་སིདྡྷིམྨེ། ཞེས་པས་སྤྱན་དྲངས་ནས། ཨོཾ་པདྨ་ཀ་མ་ལཱ་ཡ་སྟྃ། ཐབ་ཀྱི་དབུས་སུ་སོ་སོའི་གདན་རྣམས་ཀྱི་སྟེང་དུ་བཞུགས་པར་གྱུར།
ལྷ་ཐམས་ཅད་འཛུམ་ཞིང་ཚིམ་པ་འོད་ཟེར་སེར་པོ་འཕྲོ་བ་དང་། གཟི་བརྗིད་དང་ལྡན་པའི་སྒོ་ནས་བདག་དང་སྦྱིན་བདག་གིས་གཙོར་བྱས་པའི་སེམས་ཅན་ཐམས་ཅད་ཀྱི་ཚེ་
དང་བསོད་ནམས་དང་དཔལ་འབྱོར་ལེགས་པའི་ཡོན་ཏན་རྣམ་དཀར་ཕྲིན་ལས་ཐམས་ཅད་འཕེལ་ཞིང་རྒྱས་པའི་ལས་མཛད་པར་གྱུར་ཅེས་བརྗོད། ཕྱི་མཆོད་འདྲ། ནང་མཆོད། ཨོ་བྷ་
ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཡ་ཨོཾ་ཨཱཿ ཧཱུྃ། ཡིད་བྱུང་ལྷ་མོ་བརྒྱད་ཀྱིས་མཆོད་པའི་རྗེས་སུ། བསྟོད་པ་དེ་ཉིད་ལྔ་པས་བསྟོད། བསྲེག་རྫས་རྣམས་བརྒྱ་རྩ་བརྒྱད་རེ་སྤེལ་ཚིག་བདག་དང་སྦྱིན་
བདག་གིས་གཙོར་བྱས་པའི་སེམས་ཅན་ཐམས་ཅད་ཀྱི་ཚེ་དང་བསོད་ནམས་དང་དཔལ་འབྱོར་ལེགས་པའི་ཡོན་ཏན་རྣམ་དཀར་ཕྲིན་ལས་ཐམས་ཅད་པུཥྚིཾ་ཀུ་རུ་ཨོཾ་ཞེས་སྦྱར། 

འདས་གཏོར་འབུལ་བའང་དེས་འགྲེ་ཞིང་གཞན་ཐམས་ཅད་འདྲ། ཐབ་ཀྱི་ལྷ་གཤེགས་གསོལ་གྱི་ཚེ། ཨོ་ཁྱེད་ཀྱིས་སེམས་ཅན་ནས་འབྱོན་པར་མཛད་དུ་གསོལ་ཞེས་དང་གུར་ལས་འབྱུང་བའི་ཡི་གེ་བརྒྱ་པའི་མཐར། ཨོ་
ཨཱཿ ཧཱུྃ་བཛྲ་མུཞེས་དང་མཐེབ་སྲིན་གྱི་སེ་གོལ་གྱི་སྒྲ་དང་བཅས་ཏེ། ཐབ་ནང་གི་ལྷ་ཚོགས་ཐམས་ཅད་སྔར་བསྐྱེད་པའི་རྟེན་སོ་སོ་ལ་གཉིས་སུ་མེད་པར་ཐིམ་པར་བསམ་ཞིང་བརྗོད་དོ། །གསུམ་པ་རྗེས་ལ། མེ་ལྷ་
ལྷག་མས་མཆོད་དང་གཏོར་མ་བཏང་། འདོད་དོན་ཞུས་ལ་གཤེགས་གསོལ་ལྷག་ཆད་བསྐང་། །ལས་ཀྱི་རྗེས་བསྡུ་བ་སྟེ་དྲུག་ཡིན་ནོ། །ཞེས་པ་ལྟར་ལས། ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པར་ཕུལ་ལ། ཨོཾ་བཛྲ་ཛྭ་ལ་རྃ་
ཞེས་བརྗོད་པས་འབར་བ་མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པ་སོགས་ནས། མེ་ལྷ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པར་བསམ་པའི་བར་དཀྱུས་ཇི་ལྟ་བ་བཞིན་བྱའོ། །དེ་
ནས་ཐབ་ཁུང་གི་མེའི་སྟེང་དུ་མན་འཇིའི་ཁར། ཚོན་སེར་པོས་བྱུགས་པའི་སྣོད་བཞག་ལ། དེའི་ནང་དུ་འབྲས་དང་། སྦྲང་རྩི་དང་། ཀ་ར་རྣམས་བསྲེས་པའི་འོ་མ་བླུགས་ལ། ཐམས་ཅད་ཀྱིས་དཀྱིལ་འཁོར་གྱི་གཙོ་བོའི་སྔགས་ཨཥྚཱ་བཟླ་བཞིན་པས་འོ་
ཐུག་བསྒྲུབས་ལ། རྟེན་དང་དཔོན་སློབ་རྣམས་ལ་འོག་ནས་འབྱུང་བའི་ཚིགས་བཅད་དང་སྔགས་ཀྱིས་དབུལ་ལ། གལ་ཏེ་འོ་ཐུག་མ་གྲུབ་ན། སྣོད་བཟང་པོར་ལྷ་བཤོས་ཆེན་པོ་རྒྱན་སྣ་ཚོགས་ཀྱིས་བརྒྱན་པ་ལ་དར་སེར་པོའི་རྒྱལ་མཚན་ནམ། བ་

༄༅། །དན་བཙུགས་པའི་མཐར་བཟའ་བ་དང་བཅའ་བ་དང་། བཏུང་བ་སྣ་ཚོགས་པ་སྡིག་དང་མ་འདྲེས་པ་རྒྱ་ཆེར་བཤམ། ཆབ་ཀྱིས་བྲན་ལ། བསང་སྦྱངས། སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་
རྒྱ་ཆེ་བའི་ནང་དུ། ལྷ་རྫས་ལས་གྲུབ་པའི་ཞལ་ཟས་རོ་བརྒྱ་དང་ལྡན་པ་བདུད་རྩིའི་རྒྱ་མཚོ་ཆེན་པོར་གྱུར་པར་བསམ་ཞིང་། ནམ་མཁའ་མཛོད་ཀྱི་ཕྱག་རྒྱ་དང་། ན་མསརྦ་ཏ་ཐཱ་
ག་ཏེ་བྷོ་བི་ཤྭ་མུ་ཁེ་བྷསརྦ་ཐཱ་ཁྃ་ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁྃ་སྭཱ་ཧཱ། ཞེས་དང་། མཆོད་གཡོག་པས་བཏེག་ཅིང་རྟེན་ལ་འབུལ་ཚུལ་དང་བཅས། ཞལ་ཟས་རོ་བརྒྱ་ལྡན་པའི་ཡིད་འཕྲོག་
པ༑ །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག །ཨོཾ་དི་བྱ་ཨནྣ་ས་མཱ་
དྷི་དྷྱཱ་ན་པྲྀ་ཎ་ནེ་སྭཱ་ཧཱ། ཞེས་ལན་གསུམ་བརྗོད་དོ། །བཞི་པ་སྔགས་ཀྱི་མངའ་དབུལ་བ་ནི། རྟེན་རྣམས་ལ་གཟུངས་ཐག་སེར་པོ་བཏགས་ནས། དེ་ཉིད་དཔོན་སློབ་ཐམས་ཅད་ཀྱིས་བཟུང་ལ། ཨོཾ་སུ་པྲ་ཏིཥྛ་བཛྲ་ཡ་
སྭཱ་ཧཱ། ཨོཾ་ཧཱུྃ་ཧྲཱིཿ བྷུ་ཁྃ་བཛཱི་བྷ་ཝ་དྲི་བྷ་ཏིཥྛགྷུ་ཁྃ་སྭཱ་ཧཱ། ཞེས་པ་འུར་འདོན་གྱིས་སྦྲེལ་ནས་བརྒྱ་རྩ་བརྒྱད་རེ་བཟླས་ལ་གཟུངས་ཐག་བསྡུའོ། དེ་ནས་དཔོན་སློབ་རྣམས་མེ་ཏོག་ཐོགས་ལ། རྒྱལ་མཚན་

རྩེ་མོ་སོགས་དང་། ཚོགས་གཉིས་མཐར་ཕྱིན་སོགས་དང་། ཆེ་བའི་ཆེ་མཆོག་སོགས་དང་། སྟོན་མཆོག་དམ་པ་སོགས་དང་། ཕུན་སུམ་ཚོགས་པ་སོགས་དང་། མཛད་པ་བཅུ་གཉིས་ཀྱི་བཀྲ་ཤིས་
སོགས་བཀྲ་ཤིས་གང་ཤེས་བྱ་ཞིང་། མེ་ཏོག་གི་ཆར་ཕབ་པས་བཀྲ་ཤིས་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨོཾ་ནཱི་རཱི་སོགས་ཆུ་བཞི་ཉེར་སྤྱོད་རོལ་ཆེན་བཅས་དང་། མི་བསྐྱོད་རྡོ་རྗེ་སོགས་མཆོད་བསྟོད་བསྡུས་པ་ཞིག་བྱའོ། །
གསུམ་པ་མཇུག་གི་ཆོ་ག་ནི། གཏོར་མ་སྦྱིན་དང་ཆོས་སྐྱོང་བསྒོ། །དཀྱིལ་འཁོར་མཆོད་དེ་དངོས་གྲུབ་བླང་། །བཟོད་པར་གསོལ་ཞིང་གཤེགས་སུ་གསོལ། །ཡོན་བདག་བསྒོ་ཞིང་ཤིས་པ་བརྗོད། །རྟེན་མཆོད་བསོད་ནམས་ཡོངས་སུ་བསྔོ། །
སློབ་དཔོན་མཆོད་དེ་དགའ་སྟོན་བྱ། །སླར་ཡང་ཤིས་པ་རྒྱས་པར་བརྗོད། །རྗེས་བསྡུ་སྦྱིན་སྲེག་མཇུག་དོན་ནོ། །ཞེས་པ་ལྟར་བཅུ་གསུམ་ལས། དང་པོ་གཏོར་མ་སྦྱིན་པ་ནི། གཏོར་མ་རྣམས་བྲན་ལ། ཀྱེ་རྡོར་གཏོར་བསྔོས་དབང་ཆུ་ལྟར་
དང་༑ མགོན་པོའི་གཏོར་བསྔོས་ཀྱི། ས་མ་ཡ་རཀྵནྟ་ཞེས་པའི་རྗེས་སུ་གཏོར་སྔགས་སྦྲེལ་བ་ལས། དམ་བཞག་གི་ཚིག་ལྷུག་པ་རྣམས་མི་འདོན། ནང་མཆོད་ཀྱི་འབུལ་ལོ་ཞེས་པའི་རྗེས་སུ། རབ་ཏུ་གནས་པར་བྱས་
པའི་རྟེན་རྣམས་བྱིན་རླབས་ཆེད། སངས་རྒྱས་ཀྱི་བསྟན་པའི་བཤད་སྒྲུབ་དར་བ་དང༌། འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་ཡོན་མཆོད་

༄༅། །འཁོར་དང་བཅས་པ་རྣམས་ཀྱི་ཚེ་དང་བསོད་ནམས་དཔལ་འབྱོར་དབང་ཕྱུག་ལེགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པའི་ཕྲིན་ལས་དང་སྟོང་གྲོགས་
རྒྱ་ཆེན་པོ་མཛད་དུ་གསོལ། ཞེས་སྦྱར། གདོང་བཞི་པ་དང་། ལས་མགོན་ལ་དེས་རིགས་འགྲེ་ཞིང་། མཁའ་འགྲོ་སྤྱི་གཏོར་ལའང་འདོད་གསོལ་དེ་ག་སྦྱར་རོ། །ཆོས་སྐྱོང་བསྒོ་བའི་གཏོར་མ་དེ་བྲན་ལ། ཨོཾ་བཛྲ་ཨ་མྲྀ་
ཏ་སོགས་ནས་ཧ་ཧོ་ཧྲཱིཿ བར་གྱི་བྱིན་གྱིས་བརླབས་ནས། ཨོཾ་མ་ཧཱ་ཀཱ་ལ་ཀཱ་ལ་སོགས་ལན་གསུམ་གྱིས་གདོང་བཞི་པ་ལ་ཕུལ། མཚན་སྔགས་སྔོན་འགྲོའི་ཕྱི་མཆོད་དང་། ནང་མཆོད་ཕུལ་མཐར། མཆོད་སྦྱིན་གྱི་གཏོར་མ་
འདི་བཞེས་ལ་ཁྱོད་ཀྱིས་རབ་ཏུ་གནས་པ་ལེགས་པར་བྱས་པའི་རྟེན་འདི་ལ་བསྲུང་བ་དང་སྐྱོབ་པར་གྱིས་ཤིག །ཅེས་དང་། རྡོ་རྗེ་སྲུང་བའི་ཕྱག་རྒྱ་དང་། ཨོཾ་བཛྲ་རཀྵ་ཧཾ། ཞེས་པས་རྡོ་
རྗེའི་གོ་བསྐོན་པར་བསམ། ཡང་དེའི་སྤྱི་བོར་རྡོ་རྗེ་བཞག་པའི་ཚུལ་བྱ་ཞིང་། རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱིས་བྱིན་གྱིས་བརླབ། །གལ་ཏེ་དམ་ལས་འདས་གྱུར་ན། །ཞིག་
འགྱུར་འདི་ལ་ཐེ་ཚོམ་མེད། །ཨོཾ་མ་ཧཱ་ས་མ་ཡ་ཧ་ན་ཧཱུྃ་ཕཊ། བདག་དང་ཡོན་བདག་འཁོར་དང་བཅས་པ་ལ་བསྲུང་བ་དང་། བསམ་པ་ཐམས་ཅད་འགྲུབ་པ་དང་།

རྟེན་འདི་ལ་མཆོད་པ་བསམ་གྱིས་མི་ཁྱབ་པ་རྒྱུན་མི་འཆད་པར་གྱིས་ཤིག །ཅེས་དམ་ལ་བཞག་ནས་རྡོ་རྗེ་སྙིང་ག་དང་། དྲིལ་བུ་རྒྱུན་ཆགས་སུ་གསིལ་ཞིང་། ཀོལླ་ཨི་རེཊྛི་སོགས་ནས་མྱུར་ཐོབ་ཤོག་
བར་གྱིས་རྡོ་རྗེའི་གླུ་བཀྲ་ཤིས་སྨོན་ལམ་རྣམས་བྱའོ། །ཆོས་སྐྱོང་བསྒོ་བ་འདི་ངོར་པ་གཞུང་དུ་ཞལ་ཁོ་ན་ལ་མཛད་དགོས་པའི་གནད་ཅིག་ཡོད་པ་ལྟར་བྲིས་པ་ཡིན་གྱི། གཞན་དུ་སྦྱིན་བདག་གི་འདོད་པ་དང་བསྟུན་དགོས། དུར་བདག་སོགས་ཆོས་
སྐྱོང་ཟུར་པ་ཡིན་ཚེ་དེ་དག་གི་བསྐྱེད་ཆོག་སོགས་རྒྱས་པར་བྱ་དགོས་པ་ཤེས་པར་བྱའོ། །གསུམ་པ་དཀྱིལ་འཁོར་གྱི་ལྷ་མཆོད་ཅིང་དངོས་གྲུབ་བླང་བ་ནི། རྡུལ་ཚོན་ནམ་རས་བྲིས་ཀྱི་དཀྱིལ་འཁོར་ལ་རྗེས་ཆོག་གི་སླད་དུ་མཆོད་པ་ཁ་གསོས་ནས་
བྱིན་གྱིས་བརླབ། མཆོད་བསྟོད་དངོས་གྲུབ་བླང་བ་རྣམས་དབང་ཆུ་ལྟར་བྱའོ། །བཞི་པ་བཟོད་པར་གསོལ་ཞིང་གཤེགས་སུ་གསོལ་བ་ནི། ཡི་གེ་བརྒྱ་པ་ལན་གསུམ་བརྗོད་པའི་མཐར། རྫོགས་སངས་རྒྱས་དང་དེ་སྲས་དང་། །
ཚངས་སོགས་ལྷ་ཡི་ཚོགས་རྣམས་དག །གང་དག་ཆོ་གའི་བྱ་བ་ལ། ནོངས་གྱུར་དེ་དག་བཟོད་མཛད་རིགས། །ཀུན་ཏུ་ཞི་དང་རྒྱས་པ་རུ། །ཡོན་བདག་རྣམས་ཡར་
བ་མཛད་ནས། །སངས་རྒྱས་ཡུལ་དུ་གཤེགས་ནས་ནི། །སླར་ཡང་འབྱོན་པར་མཛད་དུ་གསོལ། །ས་དང་ཆུ་དང་མེ་རླུང་ལས། །ལྷ་རྣམས་ཀུན་གྱི་སྐུ་གཟུགས་ལ། ། 

༄༅། །བསྐལ་པ་བརྒྱ་རུ་བསྲུང་བ་དང་། །མཆོད་པ་ཆེན་པོ་མཛད་དུ་གསོལ། །དགེས་ཤིང་ཡིད་བཟང་གྱུར་ནས་ནི། །སློབ་དཔོན་སློབ་མར་བཅས་པ་ཡི། །
བུ་དང་ཚ་བོ་བསྲུང་མཛད་ནས། །རང་གནས་བདེ་བར་གཤེགས་སུ་གསོལ། །ཞེས་བརྗོད་ལ། རབ་གནས་གྲུབ་ནས་ཀྱང་། སྒྲུབ་མཆོད་བྱེད་ན་རྡུལ་ཚོན་གྱི་ཚེ་གཤེགས་གསོལ་མ་བྱས་བར་ལ་བརྟན་
བཞུགས་དང་། སྒྲུབ་མཆོད་གྲོལ་ཉིན་གཤེགས་གསོལ་བྱ། རས་བྲིས་ཡིན་ན་འབྱུང་བཞིའི་གནོད་པས་མ་ཞིག་གི་བར་དུ་བརྟན་བཞུགས་བྱའོ། །གཏོར་མགྲོན་རྟེན་ཡོད་པ་རྣམས་ཀྱང་དཀྱིལ་འཁོར་གྱི་ཞོར་ལ་མོས་པ་མཛད་པ་
ཙམ་ལས་ཟུར་དུ་འདོན་སྲོལ་མེད། རྟེན་མེད་པ་རྣམས་ཨོ་ཁྱེད་ཀྱིས་སོགས་ཀྱིས་གཤེགས་བསྡུ་དང་། རང་གི་མིག་ཏུ་གཏི་མུག་རྡོ་རྗེ་མ་སོགས་ནས་ཨཱཏྨ་ཀོཉཧཾ་བར། དགེ་བ་འདི་ཡིས་ནམ་མཁའི་མཐའ་
ཀླས་པའི་ཞེས་སོགས་ནས། སྐུ་ཚེའི་རྒྱལ་མཚན་བརྟན་གྱུར་ཅིག །ཅེས་པའི་བར་རྒྱུན་འདོན་ལྟར་རོ། །ལྔ་པ་ཡོན་བདག་བསྒོ་བ་ནི། རྟེན་དང་སློབ་དཔོན་གྱི་མདུན་དུ་སྙན་སེར་པོའི་སྟེང་དུ་སྦྱིན་བདག་རྣམས་གོས་རྒྱན་
སེར་པོས་བརྒྱན་ཏེ། ཐལ་སྦྱར་གྱིས་མེ་ཏོག་བཟུང་སྟེ་འཁོད་ལ། སློབ་དཔོན་གྱིས་སྣམ་སྦྱར་གྱོན་ནས་བཞེངས་ཏེ། ཁྱེད་ཀྱིས་ང་ལ་གང་གསོལ་བའི། །སྐུ་གཟུགས་དག་ནི་ཁྱད་པར་དུ། །ཇི་ལྟར་

གསུངས་པ་ཇི་བཞིན་དུ། །དེ་དག་དོན་ནི་ངས་བྱས་ཏེ། །དེ་རྣམས་དོན་ནི་གྲུབ་ཟིན་གྱིས། །ཅི་བདེ་བར་ནི་མཆོད་པར་བྱོས། །ཁྱོད་ཀྱིས་ང་ལ་གསོལ་བཏབ་པའི་
རབ་ཏུ་གནས་པ་དེ་ལེགས་པར་ཚར་བར་བྱས་ཀྱིས། ཁྱོད་ཀྱིས་རྟེན་འདི་ལ་ཞག་བདུན་དུ་མཆོད་པ་རྒྱ་ཆེན་པོ་གྱིས་ཤིག །དེ་ནས་ཀྱང་ཅི་འབྱོར་པའི་མཆོད་པས་རྒྱུན་མི་
འཆད་པར་མཆོད་པ་གྱིས་ཤིག །ཅེས་བསྒོ། དྲུག་པ་ཤིས་པར་བྱ་བ་ནི། གདན་ལ་བཞུགས་ཏེ་དཔོན་སློབ་ཐམས་ཅད་ཀྱིས། ཨོཾ་བཛྲ་ཨ་མྲྀ་ཏ་སོགས་དང་ལས་བུམ་གྱིས་ཆུས་བསང་། སྦྱིན་པའི་བདག་པོ་
རྣམས་སྐད་ཅིག་གིས་ཧེ་རུ་ཀའི་སྐུ་ཅན་རེ་རེར་གྱུར་ཞེས་དང་། རང་གི་སྙིང་གའི་ས་བོན་ལས་སོགས་ཀྱིས་ཁྲོ་བོ་སྤྱན་འདྲེན་མཆོད་བསྟོད་བཅས་དང་། བདེན་བདར་ལན་གསུམ་གྱི་ཚེ། སྦྱིན་བདག་
འཁོར་བཅས་བཀྲ་ཤིས་པར་བྱེད་པ་ལ་བར་དུ་གཅོད་པར་རྩོམ་པའི་ཞེས་བསྒྱུར། བཀྲ་ཤིས་རྫས་བརྒྱད་ལ་ལས་བུམ་གྱི་ཆུ་འཐོར་ཞིང་། བསང་སྦྱངས་སྟོང་པའི་ངང་ལས་མྃ་ལས་བྱུང་བའི་བཀྲ་ཤིས་
ཀྱི་རྫས་བརྒྱད་སྦྱིན་བདག་གིས་གཙོ་བྱས་པའི་སེམས་ཅན་ཐམས་ཅད་ཀྱི་ཚེ་དང་བསོད་ནམས་དང་དཔལ་འབྱོར་ཐམས་ཅད་རྒྱས་པར་བྱེད་པའི་ནུས་པ་དང་ལྡན་པར་གྱུར། 

༄༅། །ཨོཾ་ཨཱཿ ཧཱུྃ། ཞེས་པས་བྱིན་གྱིས་བརླབས་ནས། སློབ་དཔོན་གྱིས་རེ་རེ་ནས་ཐོགས་ཏེ། ཚིག་ལྷུག་པ་རྣམས་སློབ་དཔོན་གྱིས་བརྗོད། ཚིགས་བཅད་རྣམས་ཐམས་ཅད་ཀྱིས་བརྗོད་ཅིང་། སྔོན་བཅོམ་ལྡན་
འདས་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་བ་ན། བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ། དེང་འདིར་ཡང་རབ་ཏུ་གནས་པ་
ལེགས་པར་བྱས་པའི་རྟེན་འདི་རྣམས་དང་། སྦྱིན་བདག་གིས་ཐོག་དྲངས་པའི་སེམས་ཅན་ཐམས་ཅད་མེ་ལོང་གི་རྫས་ལ་བརྟེན་ནས་ཤིན་ཏུ་བཀྲ་ཤིས་པར་གྱུར་ཅིག །མེ་
ལོང་ཡེ་ཤེས་རྒྱ་མཚོ་ཆེན་པོ་ཡི། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག །
རྒྱས་བཤད་དེ་བཞིན་འོག་མ་རྣམས་ལའང་ཤེས་པར་བྱས་ལ། སྔོན་བཅོམ་ལྡན་འདས་ལ་གླང་པོ་ཆེ་ས་སྲུང་གིས་འགི་ཝང་ཕྱག་ཏུ་ཕུལ་བ་ན། ཞེས་སོགས་སྦྱར་ལ། འགི་ཝང་དུག་གསུམ་འཇོམས་
པ་ནད་ཀྱི་སྨན། །སྨན་མཆོག་ཆོས་ཉིད་རབ་ཏུ་རྟོགས་གྱུར་ཏེ། །ཉོན་མོངས་ཟུག་རྔུ་མེད་པར་གྱུར་པ་ཡིས། །བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག །སྔོན་

བཅོམ་ལྡན་འདས་ལ་ཞིང་པའི་བུ་མོ་ལེགས་སྐྱེས་མས་ཞོ་ཕྱག་ཏུ་ཕུལ་བ་ན་བཀྲ་ཤིས་པའི་སོགས་དང་། ཞོ་ནི་ཀུན་གྱི་སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་རྣམ་
རྟོགས་ནས། །ཡོན་ཏན་ཀུན་གྱི་དབྱིངས་སུ་གྱུར་པ་ཡིས། །བཀྲ་ཤིས་དེས་ཀྱང་ནད་ཀུན་ཞི་གྱུར་ཅིག །སྔོན་བཅོམ་ལྡན་འདས་ལ་རྩྭ་འཚོང་བཀྲ་ཤིས་ཀྱིས་རྩྭ་དུར་བ་
ཕྱག་ཏུ་ཕུལ་བ་ན། ཞེས་སོགས་དང་། དཱུར་བས་ཚེ་ནི་འཕེལ་བར་བྱེད་པ་སྟེ། །རྡོ་རྗེ་སེམས་དཔའི་ཚེ་ནི་རབ་གྲུབ་ནས། །ཉོན་མོངས་སྐྱེ་ཤི་རྒྱུན་ཆད་གྱུར་པ་ཡིས། །
བཀྲ་ཤིས་དེས་ཀྱང་ཚེ་ཡང་འཕེལ་གྱུར་ཅིག །སྔོན་བཅོམ་ལྡན་འདས་ལ་ལྷ་ཚངས་པས་ཤིང་ཐོག་བིལ་ཝ་ཕྱག་ཏུ་ཕུལ་བ་ན། ཞེས་སོགས་དང་། བིལ་ཝ་རྒྱུ་རྐྱེན་འབྲས་བུར་
བཅས་པའི་ཆོས། །འཇིག་རྟེན་འཇིག་རྟེན་འདས་པའི་སྤྱོད་པ་ཀུན། །བྱང་ཆུབ་སྙིང་པོ་མཆོག་ཏུ་གྱུར་པ་ཡི། །བཀྲ་ཤིས་དེས་ཀྱང་དོན་ཀུན་འགྲུབ་གྱུར་ཅིག །སྔོན་
བཅོམ་ལྡན་འདས་ལ་ལྷའི་དབང་པོ་བརྒྱ་བྱིན་གྱིས་དུང་དཀར་པོ་གཡས་སུ་འཁྱིལ་བ་ཕྱག་ཏུ་ཕུལ་བ་ན། ཞེས་སོགས་དང༌། དུང་ནི་ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་

༄༅། །ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་མ་ནོར་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་ལ་དབང་ཐོབ་ཤོག །སྔོན་བཅོམ་ལྡན་འདས་ལ་
བྲམ་ཟེ་སྐར་རྒྱལ་གྱི་བུས་ལི་ཁྲི་ཕྱག་ཏུ་ཕུལ་བ་ན། ཞེས་སོགས་དང་། ལི་ཁྲི་དམར་པོ་དབང་གི་རང་བཞིན་ཏེ། །ཆོས་རྣམས་མ་ནོར་དབང་དུ་བསྡུས་ནས་ཀྱང་། །ཆོས་ཀྱི་
རྒྱལ་སྲིད་རབ་ཏུ་བརྟན་གྱུར་པའི། །བཀྲ་ཤིས་དེས་ཀྱང་ཁྱེད་སྲིད་བརྟན་གྱུར་ཅིག །སྔོན་བཅོམ་ལྡན་འདས་ལ་གསང་བ་པའི་བདག་པོ་ཕྱག་ན་རྡོ་རྗེས་གྲུབ་པའི་རྫས་
ཡུངས་ཀར་ཕྱག་ཏུ་ཕུལ་བ་ན། ཞེས་སོགས་དང་། ཡུངས་ཀར་རྡོ་རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་འཇོམས་པར་བྱེད་པ་སྟེ། །མཐུ་སྟོབས་ཡོན་ཏན་
ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་བགེགས་ཀུན་ཞི་བྱེད་ཤོག །ཅེས་བརྗོད། རེ་རེའི་མཐར་མཆོད་གཡོག་པས་ཡོན་མཆོད་ཐམས་ཅད་ལ་འགྲིམ་ཞིང་རྟེན་གྱི་དྲུང་དུ་བསྒྲིག་གོ །བདུན་པ་རྟེན་
ལ་མཆོད་པ་བྱ་བ་ནི། རྟེན་གྱི་དྲུང་དུ་ཆུ་གཉིས་སམ་གཅིག་སྔོན་དུ་འགྲོ་བའི་ཉེར་སྤྱོད་ལྔ་རེ་རེ་ནས་བདུན་ཚར་ཁ་ཡར་བའམ། བརྒྱ་རྩ་སོགས་ཅི་འབྱོར་པ་བཤམས་ལ་ཀུན་རིག་ལྟར་བྱིན་གྱིས་བརླབ། མཆོད་ཡོན་ཕལ་ཆེར་སོགས་ནས།

བདག་ཉིད་ཆེན་པོ་རྒྱལ་བ་སྲས་མཆོད། །ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱིཙྪ་སྭཱ་ཧཱ་ནས། ཤཔྟ་པྲ་ཏཱིཙྪ་སྭཱ་ཧཱ་བར་དང་། དྷརྨ་ར་ཎི་སོགས་ཀྱིས་དབུལ། རྡོ་རྗེ་དྲིལ་བུ་འཛིན་པས། སྣང་སྟོང་
རྡོ་རྗེ་ནམ་མཁའི་དབྱིངས། །ཆོས་དབྱིངས་ཡེ་ཤེས་རྡོ་རྗེའི་སྐུ། །བྱང་ཆུབ་མཆོག་གི་ཕྱག་རྒྱ་ཅན། །ཕྱག་འཚལ་རྣམ་པར་སྣང་མཛད་ལ། །གཟུང་འཛིན་རྡོ་རྗེ་བརྟན་
པའི་ས། །མེ་ལོང་ཡེ་ཤེས་རྡོ་རྗེའི་སྐུ། །བདུད་འདུལ་ཆེན་པོའི་ཕྱག་རྒྱ་ཅན། །ཕྱག་འཚལ་མི་བསྐྱོད་རྡོ་རྗེ་ལ། །རིན་ཆེན་རྡོ་རྗེ་འབར་བའི་མེ། །མཉམ་ཉིད་ཡེ་
ཤེས་རྡོ་རྗེའི་སྐུ། །མཆོག་སྦྱིན་ཆེན་པོའི་ཕྱག་རྒྱ་ཅན། །ཕྱག་འཚལ་རིན་ཆེན་འབྱུང་ལྡན་ལ། །འདོད་ཆགས་རྡོ་རྗེ་ཆོས་ཀྱི་ཆུ། །ཀུན་རྟོག་ཡེ་ཤེས་རྡོ་རྗེའི་སྐུ། །
ཏིང་འཛིན་ཆེན་པོའི་ཕྱག་རྒྱ་ཅན། །ཕྱག་འཚལ་སྣང་བ་མཐའ་ཡས་ལ། །ཕྲག་དོག་རྡོ་རྗེ་བསྐྱོད་པའི་རླུང་། །བྱ་གྲུབ་ཡེ་ཤེས་རྡོ་རྗེའི་སྐུ། །སྐྱབས་སྦྱིན་ཆེན་པོའི་ཕྱག་
རྒྱ་ཅན། །ཕྱག་འཚལ་དོན་ཡོད་གྲུབ་པ་ལའོ།། ༈ འགྲོ་བ་རྒྱུད་ལྔ་འཁོར་བའི་དཀྱིལ་འཁོར་དུ། །སྡུག་བསྔལ་འཁྲུལ་འཁོར་གྱིས་གཟིར་འགྲོ་གཟིགས་ནས། །

༄༅། །ཐུགས་རྗེས་སྡུག་བསྔལ་འཁྲུལ་འཁོར་འཇོམས་མཛད་པ། །ཐུགས་རྗེའི་བདག་ཉིད་ཁྱོད་ལ་ཕྱག་འཚལ་ལོ། །སེམས་ཅན་སྨིན་ཅིང་གྲོལ་བར་མཛད་པའི་
ཕྱིར༑ །སེམས་ཅན་ཁམས་ན་བཞུགས་ཤིང་སྤྱོད་གྱུར་ཀྱང་། །ཆགས་པས་མ་གོས་པདྨ་ལྟར་དག་པ། །འདོད་ཆགས་དག་པའི་བདག་ཉིད་ཁྱོད་ལ་འདུད། །སེམས་
ཅན་བཀྲེན་པ་ཆོས་ཀྱི་ཕོངས་གྱུར་པ། །མ་རིག་འཐིབས་པོའི་ནང་དུ་སོང་བ་རྣམས། །འཕགས་པའི་ནོར་བདུན་དག་གིས་ཚིམ་མཛད་པ། །ཡེ་ཤེས་སྒྲོན་མེ་ཁྱོད་ལ་ཕྱག་
འཚལ་ལོ། །སེམས་ཅན་འཁོར་བའི་རྒྱ་མཚོར་ནུབ་པ་ལ། །ཐུགས་རྗེས་ཐབས་དང་ཤེས་རབ་གྲུར་བཞག་ནས། །ཞི་བ་རིན་ཆེན་མཆོག་གླིང་སྐྱེལ་མཛད་པ། །ཀུན་
གྱི་དེད་དཔོན་ཁྱོད་ལ་ཀུན་ནས་འདུད། །སེམས་ཅན་ལས་ཀྱི་ཆུ་བོར་གྲུར་ནུབ་རྣམས། །དམ་ཆོས་བདུད་རྩིའི་ཟམ་པས་སྒྲོལ་མཛད་ཅིང་། །འཕགས་ལམ་ཡན་ལག་
བརྒྱད་ལ་སྦྱོར་མཛད་པ། །གསུང་གི་མངའ་བདག་ཁྱོད་ལ་ཕྱག་འཚལ་ལོ། །ཞེས་པས་བསྟོད། བརྒྱད་པ་བསོད་ནམས་ཡོངས་སུ་བསྔོ་བ་ནི། ཇི་སྙེད་སུ་དག་སོགས་ཡན་ལག་བདུན་པ་སྔོན་དུ་བཏང་

ནས༑ སློབ་དཔོན་གྱིས། ཡས་གཏམ་མམ། རྣམ་བཞག་རྒྱས་བསྡུས་ཅི་རིགས་པའི་བཤད་པ་དང་བཅས་སྤྱི་བསྔོ་རྒྱས་པ་སྨོན་ལམ་དང་བཅས་པས་རྒྱས་གདབ་བོ། །སྐབས་འདིར་འདུས་ཚོགས་ཆེ་ཞིང་སྤྲོས་པ་ལ་དགའ་ན། ཤེས་ཤིང་ནུས་
པའི་གང་ཟག་གཞན་ཞིག་གིས་གྲལ་གྱི་མཐར་འགྲེང་སྟེ། བཟང་པོ་དྲུག་ལྡན་གྱི་བཤད་པ་དང་། དེ་མཚུངས་གཞན་ཞིག་གིས། བཀྲ་ཤིས་ཕུན་སུམ་ཚོགས་པ་མངའ་བ་སོགས་ཀྱི་བཤད་པ་བྱེད་པའི་སྲོལ་ཡོད་ཅིང་རྟེན་འབྲེལ་ཡང་
ལེགས༑ དགུ་པ་སློབ་དཔོན་མཆོད་པ་ནི། སྦྱིན་བདག་གིས་སློབ་དཔོན་དང་དགེ་འདུན་ལ་བསྙེན་བཀུར་དང་ཡོན་རྒྱ་ཆེན་པོ་དབུལ་བར་བྱའོ། །བཅུ་པ་དགའ་སྟོན་བྱ་བ་ནི། རབ་གནས་རྒྱས་པར་
བྱ་བའི་དོན་དུ་གནས་ཁང་དེ་ཉིད་དམ་གཞན་དུའང་རུང་སྟེ། སློབ་དཔོན་འཁོར་བཅས་དང་། དགེ་འདུན་དང་། བཟོ་བོ་དང་། ལས་བྱེད་གྲོགས་ལྡན་དང་། ཞལ་ཏ་བ་རྣམས་ལ་ཡོན་དང་དགའ་སྟོན་གྱིས་བསྙེན་བཀུར་རྒྱས་པར་བྱ་ཞིང་།
སྔར་གྱི་ཙཱ་རུའི་བཟའ་བ་ལྷ་ལ་ཕུལ་བའི་ལྷག་མ་རྣམས་ཚོགས་པ་ཐམས་ཅད་ལ་དྲངས་ཤིང་། བདེ་གཤེགས་ལྷག་མ་འདི་དག་ནི། །སྡིག་པ་རྣམ་པར་འཇོམས་ཕྱིར་བཞེས། །ཞེས་བརྗོད་དོ། །བཅུ་གཅིག་པ། སླར་ཡང་ཤིས་པར་བྱ་བ་ནི། མེ་ཏོག་
བཀྱེས་ལ། ཕུན་སུམ་ཚོགས་འཛིན་སོགས་མཛད་པ་བཅུ་གཉིས་ཀྱི་བཀྲ་ཤིས་དང་། རྒྱལ་མཚན་རྩེ་མོ་སོགས་བཀྲ་ཤིས་ཀྱི་ཚིགས་བཅད་གང་ཤེས་རྣམས་དེར་ཚོགས་པ་རྣམས་ཀྱིས་བྱ། འགྲོ་ལ་བདེ་སྐྱིད་མའི་གསོལ་གདབ་བྱས་ལ།

༄༅། །རྟེན་མཆོད་པའི་བསམ་པས་གླུ་གར་རོལ་མོ་ལ་སོགས་པ་ཅི་ནུས་བྱའོ། །བཅུ་གཉིས་པ་ལས་ཀྱི་རྗེས་བསྡུ་བ་ནི། མངའ་དབུལ་དང་ཁྲུས་སྟེགས་ལ་སོགས་པ་རྣམས་བསྡུ། ལས་ཀྱི་རྗེས་མི་མངོན་པར་བྱ། གོས་ཟུང་སོགས་
རྟེན་གྱི་ན་བཟའ་ལས། མཆོད་རྟེན་ནམ། ལྷ་ཁང་གི་འཕན་ལ་དབུལ། དཀྱིལ་འཁོར་གྱི་མཆོད་པ་དམན་མ་རྣམས་ཕོངས་པ་དང་མགོན་མེད་པ་ལ་སྦྱིན། ཁྱི་དང་བྱ་རོག་ལ་སོགས་པ་ལ་དཀོར་དུ་འགྱུར་བས་མི་སྦྱིན་ནོ། །བཅུ་གསུམ་པ་སྦྱིན་
སྲེག་བྱ་བ་ནི། ཆོ་གའི་ལྷག་ཆད་ཁ་བསྐང་བའི་ཕྱིར། མཚན་མོ་ཞི་བའི་སྦྱིན་སྲེག་བྱ་ཞིང་མ་གྲུབ་ན་ཡི་གེ་བརྒྱ་པ་མང་དུ་བཟླའོ། །ཡོན་བདག་གིས་ཀྱང་ཞག་བདུན་དུ་རྟེན་རྣམས་ལ་མཆོད་པ་རྒྱུན་མི་འཆད་པར་འབུལ་ཞིང་། དེ་ནས་ཀྱང་ཅི་ནུས་
པའི་མཆོད་པ་བྱའོ། །གལ་ཏེ་ཡོན་བདག་བསྒོ་བ་བྱེད་མ་དགོས་ནའང་། བཀྲ་ཤིས་རྫས་བརྒྱད་བྱིན་གྱིས་བརླབས་པ་མན་ཆད་ཐམས་ཅད་ཆོ་ག་པ་རྣམས་ཀྱིས་མཛད་པས་འཐུས། དེ་དག་ནི་དཀྱིལ་འཁོར་དང་འབྲེལ་བའི་རབ་གནས་ཀྱི་ཆོ་ག་རྒྱས་
པ་སྟེ། ཉིན་གསུམ་པ་བྱ་བའི་ལུགས་སོ།། ༈ ཉིན་གཅིག་ཏུ་རྫོགས་པའི་རབ་གནས་འབྲིང་པོ་བྱེད་ན། ནང་པར་གཟའ་སྐར་དུས་བཟང་འཛོམ་པར་ཤེས་པས། དེ་རིང་ནས་རབ་ཏུ་གནས་བྱའི་རྟེན་རྣམས་བཀོད་མཛེས་སུ་བཞུགས་སུ་གསོལ་
བའི་དྲུང་དུ་སྔར་བཞིན་ཁྲུས་སྟེགས་བུམ་པ་བཅས་དང་། དེའི་གཡོན་དུ་མངའ་དབུལ་གྱི་མཎྜལ་ཡོ་བྱད་དང་བཅས་པ་སྔར་བཞིན་དང་། གཡས་ངོས་སོགས་གང་འོས་ཞིག་ཏུ་ཆུ་བཞི་ཉེར་སྤྱོད་ལྔ་དང་། གཏོར་མ་ལྔ་ཚར་མཆོད་པར་བཅས་བཤམ།

སང་སྔ་བར་རྟེན་གྱི་དྲུང་དུ་འདུག་སྟེ། གནས་དང་མཆོད་པའི་ཡོ་བྱད་རྣམས་དབང་ཆུ་ལྟར་བྱིན་གྱིས་བརླབ། བདག་བསྐྱེད་སྲུང་འཁོར་གྱི་འབྱིན་འཇུག་གོང་དུ་སྨོས་པ་བཞིན་དང་ལམ་དུས་ཀྱི་དབང་རྒྱས་པ་བླང་བ་དང་བཅས་པ་བྱས་ལ་རྣམ་རྒྱལ་
དང་ལས་བུམ་དབང་ཆུ་མཛེས་རྒྱན་ལྟར་སྒྲུབས། རབ་གནས་ཀྱི་སྟ་གོན་གྱི་ཁྱད་ཆོས་རྣམས་དོར་བའི་དངོས་གཞི་ལྟར་ཁྲུས་བུམ་སྒྲུབ་པ་ནས་བརྩམས་ཏེ་ལས་ཀྱི་རྗེས་བསྡུ་བའི་བར་དཀྱིལ་འཁོར་གྱི་རྗེས་ཆོག་མ་གཏོགས་གོང་གི་ཉི་མ་རྗེས་མའི་སྐབས་
ལྟར་ཉམས་སུ་བླངས་པས་དོན་གྲུབ། འོན་ཀྱང་སྟ་གོན་གྱི་ཡེ་ཤེས་པ་བཏེགས་པ་མེད་པས། སྤྱན་འདྲེན་གྱི་ཚེ་ནམ་མཁར་བཏེགས་པའི་ཡེ་ཤེས་ཀྱི་དཀྱིལ་འཁོར་ཞེས་པའི་ཚབ་ཏུ། འོག་མིན་གྱི་གནས་ནས་རང་འདྲའི་ཡེ་ཤེས་
ཀྱི་དཀྱིལ་འཁོར་ཨོཾ་བཛྲ་ས་མཱ་ཛཿ ཞེས་བརྗོད་ལ། བཞེངས་ཏེ། མ་ལུས་སེམས་ཅན་སོགས་ལ་འཇུག་པ་ནི་ཁྱད་པར་རོ། །མདུན་བསྐྱེད་མེད་པས་ཀྱེ་རྡོར་གྱི་གཏོར་འགྲོན་ཡང་གཏོར་ཆོག་མཛེས་རྒྱན་ལྟར་བྱའོ། །
གལ་ཏེ་ཁྲུས་བུམ་བརྒྱད་སྟེགས་བཅས་མ་འབྱོར་ན་བུམ་པ་གཅིག་ཏུ་རྫས་བརྒྱད་ཀ་བླུགས་ལ་ལས་བུམ་གྱི་རྩར་བཞག་ནས་བསྐྱེད་བཟླས་སྔར་བཞིན་བྱས་པས་ཆོག་གསུང་ངོ། །དེ་དག་ནི་རབ་གནས་འབྲིང་པོ་བྱ་བའི་ཚུལ་ལོ། །དཀྱུས་གཅིག་ལ་
རབ་གནས་བརྒྱ་རྩ་ལ་སོགས་པ་བྱེད་ན་ཐོག་མའི་ཚར་གཅིག་སྔར་སྨོས་པའི་རྒྱས་འབྲིང་གཉིས་གང་རུང་ལྟར་ལ། མཆོད་བསྟོད་རྒྱས་པས་མངའ་དབུལ་གྱི་རྗེས་སུ་སྔགས་ཀྱི་བཟླས་པས་མངའ་དབུལ་བ་དང་བཀྲ་ཤིས་རྒྱས་བསྡུས་ཅི་རིགས་ཀྱིས་མངའ་

༄༅། །གསོལ་ནས་གཏོར་བསྔོས་ལ་འཇུག །རྟེན་སྤྱི་དང་བྱེ་བྲག་གི་མངའ་དབུལ། སྦྱིན་སྲེག །འོ་ཐུག་དང་། ཙཱ་རུའི་བཟའ་བ་སོགས་མི་དགོས་ཤིང་ཆོས་སྐྱོང་བསྒོ་བ་མི་བྱ་བ་རྗེས་ཆོག་བྱས་པས་ཆོག །སྐྱེ་མཆེད་སྲུང་བའི་ཨཱཏྨ་ཀོ྅ཧཾ་
གི་རྗེས་སུ། དགེ་བ་འདི་ཡིས་ནམ་མཁའི་མཐའ་ཀླས་པའི་སོགས་དང་། བཀྲ་ཤིས་རྒྱས་བསྡུས་ཅི་རིགས་ཞིག་བརྗོད་པ་མ་གཏོགས་ཡོན་བདག་བསྒོ་བ་མན་ཆད་ཚར་སྔོན་མ་རྣམས་ལ་མི་དགོས་སོ། །ཆོ་ག་ཚར་བར་པ་རྣམས་ལ་མངའ་
དབུལ་མན་ཆད་དང་པོ་དང་འདྲ་ཞིང་། ཁྲུས་ཀྱི་སྐབས་སུ་ཐོག་མར་རྒྱལ་བའི་སྐུ་ལ་སོགས་སྔགས་ལན་གསུམ་དང་བཅས་པས་བྱུག་པ་སོགས་བྱས་ནས། བུམ་པ་བརྒྱད་དམ་གཅིག་གང་ཡོད་སོ་སོའི་ཚིགས་བཅད་སྔགས་བཅས་ཀྱིས་ཁྲུས་རིམ་བཞིན་
བྱས་མཐར། དེ་དག་སྐུ་ལ་སོགས་ཀྱིས་སྐུ་ཕྱི། སླར་ཡང་དྲི་ཡི་བུམ་པས་ཁྲུས་གསོལ་བ་མན་ཆད་འདྲ་ཞིང་རིང་བསྲེལ་གཞུག་པའི་སྔགས་སོགས་བརྗོད་མི་དགོས་ཤིང་ཡེ་ཤེས་པ་འོག་མིན་ནས་སྤྱན་དྲངས་པས་འཐུས། ཆོ་ག་ཐམས་ཅད་ཀྱི་རྗེས་མ་
ལ༑ རྟེན་སྤྱི་དང་བྱེ་བྲག་གི་མངའ་དབུལ་མན་ཆད་དཀྱུས་སུ་བཤད་པ་ལྟར་ཤིན་ཏུ་རྒྱས་པར་བྱའོ། །རབ་གནས་བསྡུས་པ་ནི་མཁན་ཆེན་སངས་རྒྱས་ཕུན་ཚོགས་ཀྱིས་མཛད་པའི་ཐོ་ཡིག་ལེགས་བྱས་དཔྱིད་ཀྱི་ཉིང་ཁུ་ཞེས་བྱ་བ་ལ་ཁོ་བོས་སོགས་ཁོང་
རྣམས་བསབ། མཚམས་སྦྱོར་རྣམས་ཚིག་སྣ་བསྲིང་སྟེ་ལོགས་སུ་བྲིས་ཡོད་དོ། །ཆོས་དབྱིངས་རྒྱ་མཚོར་རབ་ཏུ་གནས་བྱའི་སྤྲོས་པས་རྣམ་དབེན་ཀྱང་། །གཟུགས་སྐུ་རྒྱ་མཚོའི་སྣང་བརྙན་བྱིན་

རླབས་འབར་ཞིང་བརྟན་པའི་ཕྱིར། །སྤྲོས་པ་རྒྱ་མཚོའི་ཐབས་མཁས་དད་ལྡན་བསོད་ནམས་རྒྱས་བྱེད་པ། །དཔལ་འབྱོར་རྒྱ་མཚོར་གྲགས་པའི་ཆོ་ག་རྒྱས་བསྡུས་བར་
མའི་འཁྲུལ། །རྣམ་དཔྱོད་རྒྱ་མཚོའི་གླིང་ནས་ལེགས་འོངས་ཤིང་། །མཁས་པ་རྒྱ་མཚོའི་ཕྱག་བཞེས་དབང་གིས་རྒྱལ། །བློ་གསལ་རྒྱ་མཚོའི་ནོར་དུ་བྱིན་པའི་དགེས། །
འགྲོ་བ་རྒྱ་མཚོས་སྐུ་བཞིའི་འབྱོར་ཐོབ་ཤོག །ཅེས་རབ་ཏུ་གནས་པའི་ཆོ་ག་དཔལ་འབྱོར་རྒྱ་མཚོ་མར་གྲགས་པའི་ལག་ལེན་དང་། ངག་འདོན་གྱི་རིམ་པ་ནག་འགྲོས་སུ་བཀོད་པ་རྒྱས་སུ་བཀོད་པ་རྒྱས་འབྲིང་སྡུས་པའི་རྣམ་
བཞག་བཅས་ཤིན་ཏུ་གསལ་བར་བཀོད་པ་མཐོ་རིས་ལེགས་བྱས་ཀྱི་རྫིང་རིང་ཞེས་བྱ་བ་འདི་ནི་དཀྱིལ་འཁོར་རྒྱ་མཚོའི་ཁྱབ་བདག་མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་འཛིན་མཆེད་དབོན་དང་བཅས་པས་རྡོ་རྗེ་ཐེག་པའི་བསྟན་པ་རིན་པོ་
ཆེ་ལ་འཛིན་སྐྱོང་སྤེལ་གསུམ་གྱི་ཕྲིན་ལས་བསམ་གྱིས་མི་ཁྱབ་པ་མཛད་པའི་ཡན་ལག་ཏུ་དམིགས་ནས་རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་རམ། ཐ་སྙད་རིག་པའི་བཏགས་མིང་དུ། འཇམ་དབྱངས་སྨྲ་
བའི་ཉི་མ། ཚངས་སྲས་དགྱེས་པའི་ལང་ཚོ་ཞེས་བོད་པས་དཔལ་སའི་ཚངས་པ་སྡེ་དགེ་ཆོས་རྒྱལ་རིམ་བྱོན་གྱི་ཕོ་བྲང་དང་འབྲེལ་བའི་ཆོས་གྲྭ་ཆེན་པོ་ལྷུན་གྲུབ་སྟེང་དུ་བཀོད་སརྦ་བིཀྵུ་ཤུ་པཉྩ་མངྒ་ལ་བྷནྟུ།། ༈ འཐོར་ནས་སྒྲུབ་མཁན་ཟུར་དུ་ཡོད་

༄༅། །ན་དེས་བདག་བསྐྱེད་དང་བཅས་ཏེ་དཀྱུས་བཞིན་སྒྲུབ་དགོས་ཀྱང་། ཆོ་གའི་དཀྱུས་སུ་རབ་གནས་མཁན་རྣམས་ཀྱིས་སྒྲུབ་ན། ཀ་ཊོ་ར་ནས་གཙང་མས་བཀང་བའི་སྟེང་དུ་རྣམ་རྒྱལ་བུམ་པ་དང་། དེའི་ཁྲུས་སྟེགས་ཀྱི་མེ་ལོང་
ཡེ་དྷ་ར་བྲིས་པ་དེ་བཅུག །བསང་སྦྱངས། སྟོང་པའི་ངང་ལས་པྃ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ། ཞབས་
ཞུམ་པ། ལྟོར་བ་ལྡིར་བ། མགྲིན་པ་ཕྲ་བ། མཆུ་འཕྱང་བ། ལྷའི་གོས་ཀྱིས་མགུལ་པ་བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་
བཅུད་སྣ་ཚོགས་ཀྱིས་ཡོངས་སུ་གང་བའོ། །དམིགས་པ་མེ་ལོང་ལ་བྲིས་པའི་ཡིག་འབྲུ་རྣམས་གསེར་གྱི་ཡི་གེ་འོད་འབར་བ་དང་བཅས་པ་བསྒོམས། དེ་ལས་འོད་ཟེར་འཕྲོས་པས་
སངས་རྒྱས་བྱང་སེམས་ཐམས་ཅད་ཀྱི་ཐུགས་ཀ་ནས་རྟེན་བྱིན་རླབས་ཅན་དུ་བྱེད་པའི་ནུས་པ་ཅན་གྱི་བདུད་རྩི་དཔག་ཏུ་མེད་པ་སྤྱན་དྲངས། ཡིག་འབྲུ་རྣམས་ལ་ཐིམ་པས་
ཡིག་འབྲུ་རྣམས་ལས་དེ་འདྲ་བའི་བདུད་རྩི་བབས་ནས་བུམ་པའི་ནང་གང་བར་གྱུར། ཡེ་དྷརྨ་བརྒྱ་རྩ་བརྒྱད་སོགས་བཟླས་ལ། ཡིག་འབྲུ་རྣམས་ལས་འོད་ཟེར་འཕྲོས་པས་བདུད་རྩི་

སྤྱན་དྲངས། ཡིག་འབྲུ་རྣམས་ལ་ཐིམ་པས། ཡིག་འབྲུ་རྣམས་ཀྱང་རྟེན་བྱིན་རླབས་ཅན་དུ་བྱེད་པའི་ནུས་པ་ཅན་གྱི་བདུད་རྩིར་གྱུར་ནས་བུམ་ནང་གི་བདུད་རྩི་ལ་ཐིམ། །
དེ་ཡང་མེ་ཏོག་གི་ཕུང་པོ་ལ་ཐིམ་པས་ནས་འབྲུ་རེ་རེ་བཞིན་ཡེ་དྷརྨའི་ཡིག་འབྲུ་གསེར་འོད་འབར་བར་གྱུར། ཞེས་བརྗོད་ནས་བུམ་ཆུ་མེ་ལོང་གི་ཡི་གེ་རྣམས་བཀྲུས་ཏེ་ནས་ལ་ལེགས་པར་བསྲེ། དེ་
ནས་བཞེངས་ཏེ། ཕྱོགས་བཅུ་ན་བཞུགས་པའི་སོགས་འཐོར་ནས་ལ་འཇུག་པ་ཡིན་ནོ། །ཞེས་པ་འདིའང་ཝཱ་གིན་ནས་བྲིས་པ་དགེ། །།
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་

༄༅། །ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །སྨན་བླའི་མདོ་ཆོག་སྙིང་པོ་གཞན་ཕན་བདེ་འཇུག་ཅེས་བྱ་བ་བཞུགས་སོ།། །།

༄༅། །ན་མོ་གུ་རུ་མཉྫ་ཤྲཱི་ཡེ། བླ་མ་རྣམས་དང་སྐྱབས་གནས་དཀོན་མཆོག་གསུམ། །བདེ་གཤེགས་བདུན་དང་ཐུབ་དབང་འཇམ་དབྱངས་ལ། །བཏུད་ནས་བདེ་གཤེགས་
བདུན་གྱི་མདོ་སྡེ་ཡི། །ཆོ་གའི་སྙིང་པོ་གཞན་ཕན་བདེ་འཇུག་བྲི། །འདིར་སྙིགས་མའི་དུས་འདིར་བྱིན་རླབས་ཤིན་ཏུ་ཆེ་བ་སྨན་བླའི་མདོ་ཆོག་གི་སྙིང་པོ་ཉམས་སུ་ལེན་པར་འདོད་པས། སྦྱོར་བ་ཕྱི་
ནང་གི་ཁྲུས་སོགས་ཀྱིས་འགལ་རྐྱེན་བསལ་ལ། དུས་ཁྱད་པར་ཅན་ཉ་སྟོང་ཚེས་བརྒྱད་དམ། དེ་མིན་གང་ཡང་རུང་བར་གནས་ཁང་བྱི་དོར་བྱས། སྤོས་ཀྱི་མཎྜལ་ཞེས་དཀྱིལ་འཁོར་རམ། སྨན་
བླའི་ཕོ་བྲང་བློས་བསླང་སོགས་བཀོད་པའི་མདུན་དུ་བུམ་པ་སུམ་གཉིས་ཆུས་བཀང་ནང་བུམ་རྫས་ཉེར་ལྔ་ཁ་རྒྱན་དང་བཅས་པ་བཤམས་མཐར་སྐུ་གཟུགས་རེ་རེ་ལ་མར་མེ་དང་མཚོན་སྣ་ལྔ་པའི་བ་དན་

༄༅། །བདུན་བདུན་བྱ་དགོས་པར་གསུངས་པ་རྣམས་གཙོ་གྱུར་གྱི་སྤོས་དང་མེ་ཏོག་ལ་སོགས་པའི་མཆོད་པ་ཅི་འབྱོར་པ་བཤམས། སྟན་བདེ་བ་ལ་འཁོད་ནས་དགེ་སེམས་ཁྱད་པར་ཅན་
བསྐྱེད་དེ་དངོས་གཞི་འདི་ལྟར་ཉམས་སུ་བླང་ངོ༌། །འདིར་ལོང་ཡོད་ན་ཐེག་ཆེན་གསོ་སྦྱོང་ལེན་ཚུལ་གཞན་དུ་ཤེས་དགོས་ཤིང་དེ་ལྟར་མིན་ཡང་གཙང་སྦྲ་ཀུན་སྤྱོད་ལ་གནས་པ་གལ་ཆེའོ།། ༈ རྒྱུ་
སྦྱོར་སྦྱིན་པའི་བདག་པོས་ཐོག་དྲངས། སེམས་ཅན་ཐམས་ཅད་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་
སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །བཅོམ་ལྡན་འདས་སྨན་གྱི་བླ་བདེ་བར་གཤེགས་པ་མཆེད་བརྒྱད་ཀྱི་ལྷ་ཚོགས་

འཁོར་དང་བཅས་པ་རྣམས་ལ་སྐྱབས་སུ་མཆིའོ། །བདུན་ནམ་གསུམ་བརྗོད། བླ་མ་སངས་རྒྱས་ཆོས་ཚོགས་ཡི་དམ་ལ། །བྱང་ཆུབ་བར་དུ་གུས་པས་བདག་སྐྱབས་མཆི། །
འགྲོ་བའི་དོན་དུ་སངས་རྒྱས་ཐོབ་བྱའི་ཕྱིར། །ཕུན་ཚོགས་མདོ་སྡེའི་ཆོ་ག་བསྒྲུབ་པར་བགྱི། །གསུམ་བརྗོད། མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་
ཐོབ་པར་བྱ། དེའི་ཆེད་དུ་བཅོམ་ལྡན་འདས་བདེ་བར་གཤེགས་པ་བརྒྱད་ཀྱི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་ཐུགས་དམ་བསྐུལ་བ་ལ་སོགས་པའི་ལམ་
གྱི་རིམ་པ་ལ་གནས་པར་བྱའོ། །བདག་དང་སྣང་བ་ཐམས་ཅད་ཆོས་ཀྱི་དབྱིངས་ཀྱི་རང་བཞིན་ཡིན་པ་ལ། དེ་ལྟར་མ་རྟོགས་པའི་སེམས་ཅན་ཐམས་ཅད་བདེ་བ་དང་བདེ་
བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་མི་འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་
རིང་གཉིས་དང་བྲལ་བའི་བཏང་སྙོམས་ལ་གནས་པར་བྱའོ། །ས་གཞི་བྱིན་རླབས། དཀྱིལ་འཁོར་བྱིན་རླབས། གདན་ཁྲི་བྱིན་རླབས། མཆོད་པ་བྱིན་རླབས་ཏེ་བྱིན་རླབས་བཞི་སྐོར་དུ་གྲགས་པའི་དོན་བསྒོམ་

༄༅། །བཞིན་དུ་འདི་ལྟར། སྤྱི་སྒོས་དཀོན་མཆོག་གསུམ་གྱི་བདེན་པ་དང་། ཆོས་དབྱིངས་རྣམ་དག་ཚོགས་གཉིས་ལྷག་བསམ་མཐུས། །མ་དག་འཁྲུལ་པའི་ལས་སྣང་
རགས་པ་ཀུན། །ནུབ་ནས་དག་པའི་སྣང་བར་གྱུར་པ་ནི། །རྣམ་དག་ཞིང་གི་ཕུན་ཚོགས་ཀུན་བསྡུས་པའི། །ཡིད་འཕྲོག་ས་གཞི་རིན་ཆེན་བྱེ་བས་བརྒྱན། །ཡོན་ཏན་
མང་ལྡན་དག་གསལ་ཆུ་མཚོ་དང་། །དཔག་བསམ་ལྗོན་པས་ཕྱོགས་ཀུན་བརྒྱན་པར་ཤོག །དེ་དབུས་གཞལ་མེད་ཁང་ཆེན་བདེ་གཤེགས་གནས། །རིན་ཆེན་བདུན་
བཀོད་ཕྱི་ནང་ཀུན་ཏུ་གསལ། །འཇིག་རྟེན་འཇིག་རྟེན་འདས་པའི་དགེ་ལེགས་ཀྱིས། །ལེགས་པར་བརྒྱན་པའི་ཁང་བཟང་གྲུབ་གྱུར་ཅིག །དེ་ནང་རིན་ཆེན་ལས་གྲུབ་
སེང་གེའི་ཁྲིར། །པདྨའི་སྙིང་པོར་བདེ་གཤེགས་དམ་པའི་ཆོས། །འཕགས་ཚོགས་སོ་སོའི་མངའ་ཐང་ཇི་བཞིན་དུ། །གདན་ཁྲི་མཛེས་པ་ཤ་སྟག་འབྱུང་གྱུར་ཅིག །ཕྱི་
ནང་ཀུན་ཏུ་རང་རང་ཆ་རིམ་བཞིན། །མཆོད་སྤྲིན་བསམ་ཡས་ཕུང་པོ་གསུམ་པ་ཡི། །མདོ་དང་བཟང་པོ་སྤྱོད་པའི་སྨོན་ལམ་བཞིན། །གྲུབ་ནས་དགྱེས་བཞིན་ལེགས་

པར་སྤྱོད་གྱུར་ཅིག །ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡ་ནེ། ཏ་ཐཱ་ག་ཏཱ་ཡ་ཨརྷ་ཏེ་སམྱ་ཀྶཾ་བུདྡྷཱ་ཡ། ཏདྱ་ཐཱ། ཨོཾ་བཛྲ་བཛྲ། མ་ཧཱ་བཛེ། མ་ཧཱ་ཏེ་ཛ་བཛེ།།
མ་ཧཱ་བིདྱ་བཛྲ། མ་ཧཱ་བོ་དྷི་ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་བཛྲ་སྭཱ་ཧཱ། མཆོད་སྤྲིན་གྱི་གཟུངས་འདི་ཚར་གསུམ་བརྗོད། དཀོན་མཆོག་
གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་།
ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་ཉིད་དུ་གྱུར་ཅིག །ལན་གསུམ། དེ་ནས་སྤྱན་འདྲེན་ནི། སྟོན་པས་སངས་རྒྱས་ཞིང་བསྐུལ་ཏིང་
འཛིན་གྱིས། །བདེ་གཤེགས་བདུན་པོ་མངོན་སུམ་སྤྱན་དྲངས་ལྟར། །དད་མོས་ཐུགས་རྗེས་བདེ་གཤེགས་འཁོར་བཅས་རྣམས། །འདིར་གཤེགས་རང་རང་གདན་ལ་
བཞུགས་སུ་གསོལ། །གཤེགས་བྱོན་སྐྱེ་འབྲི་མེད་པའི་སྐུ། །ཇི་ལྟར་སྨོན་ཞི་ཡོད་པ་ལྟར། །དཀར་པོ་འཆར་བའི་ཚུལ་བཞིན་དུ། །འཇིག་རྟེན་སྐྱབས་སུ་གཤེགས་སུ་

༄༅། །གསོལ༑ །བདེ་བར་གཤེགས་སོ་བཅོམ་ལྡན་འདས། །བདག་ཅག་བསོད་ནམས་སྐལ་བར་ལྡན། །བདག་གིས་ཕུལ་བའི་མཆོད་ཡོན་འདི། །བཞེས་
ནས་བདག་ལ་དགྱེས་པར་མཛོད། །ཁྱེད་ཀྱི་རང་བཞིན་ཡང་དག་པས། །སྲེད་སོགས་འཆིང་བ་མི་མངའ་ཡང་། །བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་
ཀྱིས་སྐུ་ཁྲུས་གསོལ། །དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་
བཅས་པ་དུ་མས་སྐུ་ཁྲུས་གསོལ། །དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བགོས་པས་སྐུ་ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་
བཟའ་ཤིན་ཏུ་དྲི་ཞིམ་དམ་པ་འབུལ། །སྲབ་འཇམ་ཡངས་པ་ལྷ་ཡི་གོས། །མི་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་
ཐོབ་ཤོག །འགྲོ་བ་ཉོན་མོངས་སྐོམ་གྱིས་གདུངས་པ་ལ། །ཆོས་ཀྱི་ཆུ་ཡིས་ཚིམ་པར་བྱ་བའི་ཕྱིར། །ཉེས་བྲལ་སྒྲུབ་པའི་དོན་ལ་དམིགས་ནས་ཀྱང་། །བདག་གིས་

ཁྱེད་ལ་བུམ་ཆུ་དབུལ་བར་བགྱི། །ཆོས་སྟོན་དག་པའི་དཀྱིལ་འཁོར་འདིར། །དཔལ་ཆེན་དག་པའི་གདན་བཤམས་ཏེ། །ཏིང་འཛིན་མི་གཡོ་མཉམ་གཞག་པས། །
དགྱེས་པར་དགོངས་ཏེ་གདན་ལ་བཞུགས། །གཙང་དང་གདན་ཁྲི་ཡངས་པ་ལ། །ཐོགས་དང་དོག་པ་མེད་པའི་སྐུ། །མཉམ་ཉིད་ཚུལ་གྱིས་བཞུགས་ནས་ཀྱང་། །
བདེ་བར་སྦྱར་བ་བཞེས་སུ་གསོལ།། ༈ སོ་སོའི་ཞིང་ཁམས་ནས་རྫུ་འཕྲུལ་གྱིས་ནམ་མཁའ་ལ་གཤེགས་ཏེ་བྱིན་གྱིས་བརླབས་པའི་གཞལ་མེད་ཁང་གི་ནང་དུ་བཞུགས་པར་
གྱུར༑ སྦྱིན་པའི་བདག་པོས་ཐོག་དྲངས་སེམས་ཅན་ཐམས་ཅད་ཀྱང་ཞམ་འབྲིང་གི་ཚུལ་དུ་ལྷགས་ཏེ་ཕོ་བྲང་གི་ཕྱི་རོལ་ནས་མཆོད་པ་འབུལ་ཞིང་གསོལ་བ་འདེབས་པར་
གྱུར༑ སྤྱི་མཆོད་ཡན་ལག་བདུན་པའི་དང་པོ་ཕྱག་འཚལ་བ་ནི། གང་གི་ཞབས་པད་བསྟེན་པའི་བཀའ་དྲིན་ལས། །ངན་འགྲོ་སྲིད་ཞིའི་སྐྱོན་ཡོན་རིག་གྱུར་ནས། །སྐྱེས་བུའི་དོན་ལ་
སེམས་པའི་སྐབས་རྙེད་པ། །རྩ་བའི་བླ་མ་རྣམས་ལ་ཕྱག་འཚལ་ལོ། །གང་རྣམས་རིམ་པར་བརྒྱུད་པའི་བཀའ་དྲིན་ལས། །སྔོན་ཚེ་རྒྱལ་བས་གསུངས་པའི་ཕན་བདེའི་

༄༅། །ལམ༑ །ཤིན་ཏུ་རྙེད་དཀའ་བདག་གིས་རྙེད་གྱུར་པ། །བརྒྱུད་པའི་བླ་མ་རྣམས་ལ་ཕྱག་འཚལ་ལོ། །མཉམ་མེད་ཤཱཀྱའི་རྒྱལ་པོ་ཟས་གཙང་སྲས། །བློ་
ཆེན་གསུང་གི་དབང་ཕྱུག་འཇམ་པའི་དབྱངས། །དེ་སྲས་གངས་ཅན་དཔལ་མགོན་ཞི་བ་འཚོ། །བཀའ་དྲིན་མཚུངས་མེད་གསུམ་ལ་ཕྱག་འཚལ་ལོ། །བོད་འབངས་
ཐུགས་ཀྱི་དཀྱིལ་བཟུང་ཁྲི་སྲོང་སྡེ། །དེ་སྲས་མུ་ནེ་བཙན་དང་སད་ན་ལེགས། །ཆོས་སེམས་གཙང་མའི་ཞབས་དང་འོད་ཀྱིས་བསྲུངས། །སྔ་དར་ཆོས་རྒྱལ་རྣམས་ལ་
ཕྱག་འཚལ་ལོ། །མངའ་བདག་དཔལ་མགོན་བཙན་དང་ཉི་མ་མགོན། །བཀྲ་ཤིས་ལྡེ་དང་ལྷ་བཙུན་ཁུ་དབོན་གཉིས། །ཞི་བ་འོད་དང་འོད་ལྡེ་རྩེ་ལྡེའི་ཞབས། །ཕྱི་
དར་ཆོས་རྒྱལ་རྣམས་ལ་ཕྱག་འཚལ་ལོ། །མངའ་རིས་སྣར་དང་ཞུ་ལྷན་ཆུ་ལྷད་པ། །གྲོ་མོ་ཆེ་དང་སྒོམ་སེང་ནམ་མཁའ་གྲགས། །ཚད་མའི་སྐྱེས་བུ་བུ་སྟོན་ཡབ་སྲས་
སོགས༑ །མཁས་གྲུབ་བླ་མ་རྣམས་ལ་ཕྱག་འཚལ་ལོ། །སྙིང་པོ་ཉགས་རྒྱལ་མཚན་ཀུན་སྤྲང་ལུང་། སྨོན་སྤང་ཁང་གྲགས་པ་དཔལ་བཟང། པ། །ཞང་བསོད་གྲགས། སྟོན་གྲགས་

ཆོས་ལུང་མཁན་ཆེན་གྲགས་པ་རྒྱལ་མཚན་དང་རིན་ཆེན་རྒྱལ་མཚན་གཉིས། པ་རིན་ཆེན་རྒྱལ་མཚན་ཟུང་། །རྒྱལ་བ་ཕྱག་ན་ཀུན་བློ་ཚུལ་ཁྲིམས་དཔལ། །འཁྲུལ་ཞིག་དཔལ་འབར་རྣམས་ལ་
ཕྱག་འཚལ་ལོ། །འཇམ་དབྱངས་མཁྱེན་བརྩེ་དབང་ཕྱུག་རབ་བརྟན་བཀའ་འགྱུར་བསོད་ནམས་མཆོག་ལྡན་པ། །བསོད་ཞ་ལུ་མཁན་ཆེན་མཆོག་རྒྱལ་དབང་གོང་ས་ལྔ་པ། འཇམ་གྲགས་
དགེ་སློང་ངག་དབང་བསྟན། །ལ་མོ་ཞབས་དྲུང་། འཕགས་ཆེན་རིན་དོན་ལྕེ་བཙུན་ཕྲིན་ལས་རྗེ། །ཛྙཱ་ནའི་མཚན་ཅན་རྣམས་ལ་ཕྱག་འཚལ་ལོ། །གངས་ཅན་ཕན་བདེའི་
དཔལ་འབྱོར་འབྱུང་བའི་སྒོ། །སྨན་མཆོག་ཀུན་གྱིས་སྒྲུབ་ཏུ་རུང་བའི་ལམ། །ཆོས་རྒྱལ་ཐུགས་དམ་མདོ་སྡེའི་ཆོ་ག་འདི། །འཛིན་སྐྱོང་སྤེལ་མཛད་རྣམས་ལ་ཕྱག་
འཚལ་ལོ། །དོན་གཉིས་མཐར་ཕྱིན་སྟོན་པ་རྫོགས་སངས་རྒྱས། །བདེན་གཉིས་ཟུང་འཇུག་བསྟན་པ་དམ་པའི་ཆོས། །ཚོགས་གཉིས་ཉམས་ལེན་འཕགས་མཆོག་དགེ་
འདུན་ཏེ། །སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་གི་བྱེ་སྙེད་ན། །གཞན་གྱི་མི་ཐུབ་རྣམ་དག་ཞིང་གི་དཔལ། །བགྲང་

༄༅། །ཡས་སེམས་དཔས་བསྐོར་བའི་བཅོམ་ལྡན་འདས། །མཚན་ལེགས་ཡོངས་བསྒྲགས་དཔལ་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་བདུན་བྱེ་སྙེད་ན། ། 
རིན་ཆེན་ལྡན་པའི་རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་འདས། །རིན་ཆེན་ཟླ་བའི་ཞབས་ལ་ཕྱག་འཚལ་ལོ། །ཤར་ཕྱོགས་
གངྒཱའི་ཀླུང་ལྔའི་བྱེ་སྙེད་ན། །སྤོས་ཀྱིས་ཡོངས་གང་རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་འདས། །གསེར་བཟང་དྲི་མེད་སྣང་ལ་
ཕྱག་འཚལ་ལོ། །ཤར་ཕྱོགས་གངྒཱའི་ཀླུང་བདུན་བྱེ་སྙེད་ན། །མྱ་ངན་བྲལ་བའི་རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་འདས། །
མྱ་ངན་མེད་མཆོག་དཔལ་ལ་ཕྱག་འཚལ་ལོ། །ཤར་ཕྱོགས་གངྒའི་ཀླུང་བརྒྱད་ཇི་སྙེད་ན། །ཆོས་ཀྱི་རྒྱལ་མཚན་རྣམ་དག་ཞིང་གི་དཔལ། །བགྲང་ཡས་སེམས་དཔས་
བསྐོར་བའི་བཅོམ་ལྡན་འདས། །ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་དགུའི་བྱེ་སྙེད་ན། །རིན་ཆེན་རྒྱ་མཚོའི་རྣམ་དག་ཞིང་གི་

དཔལ༑ །བགྲང་ཡས་སེམས་དཔས་བསྐོར་བའི་བཅོམ་ལྡན་འདས། །མངོན་མཁྱེན་རྒྱལ་པོའི་ཞབས་ལ་ཕྱག་འཚལ་ལོ། །ཤར་ཕྱོགས་གངྒཱའི་ཀླུང་བཅུའི་ཇི་སྙེད་ན། །།
བེེཌཱུརྱའི་སྣང་རྣམ་དག་ཞིང་གི་དཔལ། །བགྲང་ཡས་སེམས་དཔས་བསྐོར་བའི་བཅོམ་ལྡན་འདས། །སྨན་གྱི་བླ་མའི་ཞབས་ལ་ཕྱག་འཚལ་ལོ། །གང་གི་སྐུ་ནི་ཨིནྡྲ་ནཱི་
ལའི་མདོག །མཚན་དཔེ་ཉི་མའི་འོད་སྟོང་འབར་བའི་མཁའ། །ཀུན་ལ་ཞི་བདེའི་གོ་སྐབས་འབྱེད་པའི་དབྱིངས། །བཅོམ་ལྡན་སྨན་བླའི་སྐུ་ལ་ཕྱག་འཚལ་ལོ། །
གང་གི་གསུང་ནི་དྲི་ཟའི་རྒྱུད་སྟོང་ལྟར། །ཚངས་པའི་དབྱངས་ཀྱིས་སྣ་ཚོགས་གདུལ་བྱའི་ཡིད། །ཀུན་ཏུ་ཚིམ་བྱེད་གསུང་རབ་རྒྱ་མཚོའི་གཏེར། །བཅོམ་ལྡན་སྨན་བླའི་
གསུང་ལ་ཕྱག་འཚལ་ལོ། །གང་གི་ཐུགས་ནི་ཡེ་ཤེས་རྒྱ་མཚོའི་ངང་། །དམིགས་མེད་ཐུགས་རྗེའི་རྦ་རླབས་ཆེར་གཡོས་ཤིང་། །སྨོན་ལམ་རྒྱ་མཚོ་མཛད་པ་ལྷུན་གྲུབ་
པའི༑ །བཅོམ་ལྡན་སྨན་བླའི་ཐུགས་ལ་ཕྱག་འཚལ་ལོ། །ཐུགས་རྗེ་བརྩོན་འགྲུས་མཆོག་གི་རྩེར་གཤེགས་པས། །སྙིགས་དུས་རྒྱལ་བ་གཞན་གྱིས་མི་འདུལ་བའི། ། 

༄༅། །མི་མཇེད་ཚེ་ལོ་བརྒྱ་པའི་ཞིང་གི་དཔལ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཀུན་འབྱུང་མུན་པའི་ས་བོན་མཐར་མཛད་ཅིང་། །སྡུག་བསྔལ་
ཟུག་རྔུའི་རྩ་བ་དྲུང་ནས་འབྱིན། །རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས། །ཐེག་གསུམ་དམ་པའི་ཆོས་ལ་ཕྱག་འཚལ་ལོ། །བཅོམ་ལྡན་སྨན་བླའི་དམ་ཆོས་མཛོད་
འཛིན་ཅིང་། །ཉི་ཟླ་ལྟ་བུར་འགྲོ་ལ་སྣང་བྱེད་སོགས། །བདེ་གཤེགས་བདུན་གྱི་འཁོར་དུ་འདུས་པ་ཡི། །བྱང་ཆུབ་སེམས་དཔའ་རྣམས་ལ་ཕྱག་འཚལ་ལོ། །ཐུབ་
དབང་འཁོར་གྱི་གཙོ་བོ་རྒྱལ་བའི་སྲས། །མཁྱེན་བརྩེ་ནུས་པ་ཕུལ་དུ་ཕྱིན་པ་པོ། །སྤྱན་རས་གཟིགས་དང་བློ་གྲོས་ཆེན་པོ་སོགས། །སུམ་ཁྲི་དྲུག་སྟོང་རྣམས་ལ་ཕྱག་
འཚལ་ལོ། །ཡངས་པ་ཅན་དུ་བདེ་གཤེགས་སྤྱན་སྔ་རུ། །བསྟན་དང་བསྟན་འཛིན་སྲུང་བར་ཞལ་བཞེས་པའི། །ཚངས་པ་བརྒྱ་བྱིན་འཇིག་རྟེན་སྐྱོང་བ་སོགས། །ལྷ་
ཡི་དགེ་བསྙེན་རྣམས་ལ་ཕྱག་འཚལ་ལོ། །གདུལ་བྱའི་དོན་དུ་ཐབས་ཀྱིས་སྐུ་སྤྲུལ་ཞིང་། །བདེ་བར་གཤེགས་པའི་བསྟན་སྲུང་དགེ་བསྙེན་མཆོག །བདུན་འབུམ་འཁོར་

གྱིས་བསྐོར་བའི་བཅུ་གཉིས་པོ། །གནོད་སྦྱིན་སྡེ་དཔོན་རྣམས་ལ་ཕྱག་འཚལ་ལོ། །མཁའ་ཁྱབ་ཞིང་གི་ཕྱག་འོས་ཐམས་ཅད་ལ། །ཡོན་ཏན་ཞིང་དུ་ལྷག་པར་མོས་པའི་
བློས༑ །འགྲོ་ཀུན་ཞིང་རྡུལ་གྲངས་སྙེད་ལུས་སྤྲུལ་ནས། །སངས་རྒྱས་ཞིང་མཐར་རྟག་ཏུ་གུས་ཕྱག་འཚལ། །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་
གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་
དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་
རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་གང་བར་
མོས༑ །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་

༄༅། །པ་ཐམས་ཅད་བདག་གིས་བསྟོད།། ༈ གཉིས་པ་མཆོད་པ་འབུལ་བ་ནི། རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་
ཚོགས༑ །ཡོན་ཏན་རྒྱ་མཚོའི་རྒྱལ་བ་འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཞེས་མཆོད་ཡོན་གྱི་གནས་སུ། ཞབས་བསིལ། མེ་ཏོག །
བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་རྣམས། ཁ་སྤོས་ལ་འབུལ། རྒྱལ་བ་ཟག་མེད་འབྱོར་ལ་མངའ་བསྒྱུར་ཡང་། །འགྲོ་བའི་དོན་དུ་འདོད་
ཡོན་རྣམ་ལྔ་ཡིས། །མཆོད་པས་མཁའ་མཉམ་སེམས་ཅན་ཐམས་ཅད་ཀྱིས། །བསོད་ནམས་མི་ཟད་གཏེར་ལ་སྤྱོད་པར་ཤོག །མི་དབང་རིན་ཆེན་སྣ་བདུན་འདི་དག་ནི། །
སངས་རྒྱས་སྲས་དང་བཅས་པ་མ་ལུས་ལ། །བསམ་བཞིན་ཡིད་ཀྱིས་སྤྲུལ་ཏེ་ཕུལ་བ་ཡིས། །འགྲོ་བ་མི་ཟད་གཏེར་ལ་ལོངས་སྤྱོད་ཤོག །ཕུན་ཚོགས་བཀྲ་ཤིས་དགེ་
མཚན་མ་ལུས་ཀུན། །གཅིག་ཏུ་རབ་འཁྱིལ་ཡིད་འོང་རྟགས་བརྒྱད་རྫས། །བཅོམ་ལྡན་སྨན་བླའི་ལྷ་ཚོགས་ལ་ཕུལ་བས། །ཕྱོགས་ཀུན་དགེ་ལེགས་ཆེན་པོས་ཁྱབ་པར་

ཤོག ༑དེ་ལས་གཞན་ཡང་མཆོད་པའི་ཚོགས། །རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་
ཅིག ༑མེ་ཏོག་དམ་པ་འཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་མཆོག་དང་། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་
ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མ་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་གྱིས། །
རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་
གིས༑ །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །གསུམ་པ་བཤགས་པའི་དོན་དུ་ལྟུང་བཤགས་ཚར་གསུམ་འདོན། བསྡུ་ན། འདོད་ཆགས་ཞེ་སྡང་གཏི་མུག་དབང་གིས་ནི། །ལུས་
དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་

༄༅། །དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་
རང་༑ །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །
འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་
པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་
བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཡན་ལག་ལྷག་མ་རྣམས་བྱའོ། །དེ་ནས་ཐུགས་དམ་བསྐུལ་ཞིང་མཚན་གྱི་ཕྱག་མཆོད་ནི། བཅོམ་ལྡན་
འདས་གདན་འཛོམས་པ་ཆེན་པོ་དགོངས་སུ་གསོལ། བདག་ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་དང་སྡུག་བསྔལ་སྣ་ཚོགས་

ཀྱིས་གཙེས་ཤིང་ཕོངས་པ་རྣམས་ལ་སྔོན་སངས་རྒྱས་བདུན་གྱིས་ཐུགས་བརྩེ་བས་སྨོན་ལམ་ཇི་ལྟར་བཏབ་པ་དང་། སྟོན་པ་ཤཱཀྱ་ཐུབ་པས་བཀའ་སྩལ་ཞིང་བྱིན་གྱིས་
བརླབས་པ་དང་། བྱང་ཆུབ་སེམས་དཔའ་རྣམས་དང་། ལྷའི་དགེ་བསྙེན་རྣམས་ཀྱིས་འཕྲིན་ལས་མཛད་པར་ཇི་ལྟར་ཞལ་གྱིས་བཞེས་པ་ལ་སོགས་པ་ཕན་ཡོན་མཐའ་
དག་བདག་ཅག་གིས་འཕྲལ་དུ་ཐོབ་པར་བྱིན་གྱིས་བརླབ་ཏུ་གསོལ། ༈ བདག་ཅག་དུས་ངན་སེམས་ཅན་བསྐྱབ་པའི་ཕྱིར། །བདེ་གཤེགས་རྣམས་ཀྱིས་སྨོན་ལམ་གང་
བཏབ་དང་། །ཐུབ་དབང་སྲས་དང་བཀའ་སྡོད་བཅས་པ་ཡིས། །བཀའ་སྩལ་ཞལ་བཞེས་མཐའ་དག་འགྲུབ་གྱུར་ཅིག། ༈ དང་པོ་མཚན་ལེགས་ནི། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་ལེགས་པ་ཡོངས་བསྒྲགས་དཔལ་གྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
ལན་བདུན་བརྗོད། གསེར་གྱི་མདོག་ཅན་སྐྱབས་སྦྱིན་ཕྱག་རྒྱ་ཅན། །སྨོན་ལམ་བརྒྱད་གྲུབ་ཚོགས་གཉིས་དཔལ་གྱིས་བརྗིད། །གཞན་གྱིས་མི་ཐུབ་ཞིང་གི་དཔལ་གྱུར་པའི། །

༄༅། །མཚན་ལེགས་ཡོངས་བསྒྲགས་དཔལ་ལ་ཕྱག་འཚལ་ལོ། །མཚན་གྱིས་མེ་ཏོག་རྒྱས་ཤིང་དག་པ་ལ། །དཔེ་བྱད་བཟང་པོའི་འབྲུ་ཆགས་མཛེས་པའི་སྐུ། ། 
གང་གིས་མཐོང་ཐོས་དྲན་པའི་དཔལ་གྱུར་པའི། །སྟོན་པ་མཚན་ལེགས་དཔལ་ལ་ཕྱག་འཚལ་ལོ། །མཆོད་པ་ཀུན་འབུལ་སྡིག་པ་མཐའ་དག་བཤགས། །དགེ་ལ་ཡི་
རང་ཆོས་འཁོར་བསྐོར་བར་བསྐུལ། །མྱ་ངན་མི་འདའ་བཞུགས་པར་གསོལ་བ་འདེབས། །དགེ་རྩ་རྫོགས་བྱང་ཉིད་དུ་བསྔོ་བར་བགྱི། །མཚན་ལེགས་རྒྱལ་པོར་མཚན་
བཟླས་ཕྱག་མཆོད་མཐུས། །རྒྱལ་བ་མཆོག་དེས་སྔོན་ཚེ་གཞན་དོན་དུ། །ནད་གདོན་རིམ་སོགས་འཇིགས་པ་མཐའ་དག་ཞི། །འོན་ལོང་སྨྱོ་སོགས་སྡུག་བསྔལ་ནད་
རྒྱུན་ཆད། །དམྱལ་བའི་ལས་ཟད་ལྷ་མིའི་བདེ་བ་མྱོང་། །དབུལ་ཕོངས་ཀུན་ཀྱང་དབྱིག་སོགས་ཡོ་བྱད་འཕེལ། །བཅིང་དང་རྡེག་སོགས་ལུས་གདུང་མཐའ་དག་ཞི། །
མགོན་མེད་དུག་སྦྲུལ་སོགས་ཀྱིས་གཙེས་ལས་ཐར། །འཐབ་རྩོད་འགྱེད་རྣམས་ཕན་ཚུན་བྱམས་སེམས་ལྡན། །ཆུས་ཁྱེར་སྨེ་སྔགས་འདོན་རྣམས་དབུགས་ཕྱིན་ཤོག ། 

ཅེས་པའི་སྨོན་ལམ་ཆེན་པོ་རྣམ་པ་བརྒྱད། །བདག་སོགས་འགྲོ་བས་མྱུར་དུ་འགྲུབ་པར་ཤོག །ཤི་འཕོས་དག་པའི་ཞིང་དེར་པདྨ་ལ། །རྫུས་སྐྱེས་ཡོན་ཏན་ཀུན་རྫོགས་
དེ་ལ་སོགས། །རྒྱལ་བ་ཀུན་མཉེས་སྐད་ཅིག་སྐད་ཅིག་ལ། །སངས་རྒྱས་ཞིང་ཀུན་བགྲོད་པའི་མཐུ་ཐོབ་ཤོག །བཅོམ་ལྡན་མཚན་ལེགས་ཡོངས་བསྒྲགས་རྒྱལ་པོ་ཡིས། །
སྔོན་ཚེ་སྨོན་ལམ་རྣམ་བརྒྱད་བཏབ་པའི་འབྲས། །དཔག་མེད་མཁྱེན་བརྩེ་ནུས་མཐུའི་བྱིན་རླབས་ཀྱིས། །དེང་འདིར་བདག་སོགས་འགྲོ་བས་ལོངས་སྤྱོད་ཤོག །ཐུབ་
པའི་བསྟན་དར་སྐྱེ་རྒུ་བདེ་ཞིང་སྐྱིད། །བསྟན་འཛིན་སྐྱེས་བུའི་སྐུ་ཚེ་བརྟན་པ་དང་། །འགྲོ་རྣམས་སྒྲིབ་གཉིས་བྱང་ཞིང་ཚོགས་གཉིས་པོ། །རབ་རྫོགས་བྱང་ཆེན་མྱུར་དུ་
ཐོབ་བྱིན་རློབས།། ༈ གཉིས་པ་སྒྲ་དབྱངས་རྒྱལ་པོ་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་ཟླ་བ་དང་
པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ལན་བདུན་བརྗོད། སྐུ་མདོག་སེར་པོ་མཆོག་སྦྱིན་ཕྱག་

༄༅། །དགོད་ཅིང་། ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཿཧཱུཾ། ཕྱི་ལྕགས་རི་ཁོར་ཡུག་གིས་བསྐོར་བའི་
དབུས་སུ་ཧཱུྃ། རི་ཡི་རྒྱལ་པོ་རི་རབ། ཤར་ལུས་འཕགས་པོ། ལྷོ་ཛམྦུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་དཔལ་
འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་སངས་རྒྱས་དང་བྱང་ཆུབ་སེམས་དཔའ། བླ་མ་འཆི་མེད་ཚེའི་ལྷ་ཚོགས། ཆོས་སྲུང་ནོར་ལྷའི་ཚོགས་དང་བཅས་པ་
རྣམས་ལ་འབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །བཞེས་ནས་བདག་གི་རྒྱུད་ཀྱི་སྒྲིབ་གཉིས་བག་ཆགས་དང་བཅས་པ་ཐམས་ཅད་བྱང་ཞིང་
དག་པར་བྱིན་གྱིས་བརླབས་ཏུ་གསོལ། ཚེ་དང་བསོད་ནམས་དང་ཡེ་ཤེས་ཀྱི་དགེ་མཚན་ཐམས་ཅད་འཕེལ་ཞིང་རྒྱས་པར་བྱིན་གྱིས་བརླབ་ཏུ་གསོལ། འཇིག་རྟེན་དང་
འཇིག་རྟེན་ལས་འདས་པའི་དངོས་གྲུབ་མ་ལུས་པ་མྱུར་དུ་ཐོབ་པར་བྱིན་གྱིས་བརླབ་ཏུ་གསོལ། ཞེས་དང་། ས་གཞི་སྤོས་ཆུས་བྱུགས་ཤིང་མེ་ཏོག་བཀྲམ། །རི་རབ་གླིང་

བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཨོཾ་གུ་རུ་ཨཱ་ཡུར་དེ་བ་ག་ཎ་ས་པ་རི་ཝཱ་ར་རཏྣ་
མཎཱ་ལ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཞེས་བརྒྱ་སྟོང་སོགས་ཅི་ནུས་དང་། སྤྲོ་ན་ཚོམ་བུ་སོ་བདུན་མ་སོགས་ཇི་ལྟར་རིགས་པའང་འབུལ། སླར་ཡང་ཡིད་ལས་བྱུང་བའི་མཆོད་སྤྲིན་ནམ་མཁའ་གང་བར་སྤྲོས་ཏེ་དོན་
སེམས་བཞིན་དུ། རིན་ཆེན་སེམས་དེ་གཟུང་བར་བྱ་བའི་ཕྱིར། །དེ་བཞིན་གཤེགས་པ་རྣམས་དང་དམ་པའི་ཆོས། །དཀོན་མཆོག་དྲི་མ་མེད་དང་སངས་རྒྱས་སྲས། །ཡོན་
ཏན་རྒྱ་མཚོ་རྣམས་ལ་ལེགས་པར་མཆོད། །མེ་ཏོག་འབྲས་བུ་ཇི་སྙེད་ཡོད་པ་དང་། །སྨན་གྱི་རྣམ་པ་གང་དག་ཡོད་པ་དང་། །འཇིག་རྟེན་རིན་ཆེན་ཇི་སྙེད་ཡོད་པ་དང་། །
ཆུ་གཙང་ཡིད་དུ་འོང་བ་ཅི་ཡོད་དང་། །རིན་ཆེན་རི་བོ་དང་ནི་དེ་བཞིན་དུ། །ནགས་ཚལ་ས་ཕྱོགས་དབེན་ཞིང་ཉམས་དགའ་དང་། །ལྗོན་ཤིང་མེ་ཏོག་རྒྱན་སྤྲས་སྤུད་པ་
དང་༑ །ཤིང་གང་འབྲས་བཟང་ཡལ་ག་དུད་པ་དང་། །ལྷ་སོགས་འཇིག་རྟེན་ན་ཡང་དྲི་དང་ནི། །སྤོས་དང་དཔག་བསམ་ཤིང་དང་རིན་ཆེན་ཤིང་། །མ་རྨོས་འཁྲུངས་

༄༅། །པའི་ལོ་ཏོག་རྣམ་པ་དང་། །གཞན་ཡང་མཆོད་པར་འོས་པའི་རྒྱན་རྣམས་ནི། །མཚོ་དང་རྫིང་བུ་པདྨས་བརྒྱན་པ་དང་། །ངང་པ་ཤིན་ཏུ་སྐད་སྙན་ཡིད་འོང་
ལྡན༑ །ནམ་མཁའ་རབ་འབྱམས་ཁམས་ཀྱི་མཐས་གཏུགས་པ། །ཡོངས་སུ་བཟུང་བ་མེད་པ་དེ་དག་ཀུན། །བློ་ཡིས་བླངས་ནས་ཐུབ་པ་སྐྱེས་ཀྱི་མཆོག །སྲས་དང་
བཅས་པ་རྣམས་ལ་ལེགས་འབུལ་ན། །ཡོན་གནས་དམ་པ་ཐུགས་རྗེ་ཆེ་རྣམས་ཀྱིས། །བདག་ལ་བརྩེར་དགོངས་བདག་གི་འདི་དག་བཞེས། །བདག་ནི་བསོད་ནམས་
མི་ལྡན་བཀྲེན་ཆེན་ཏེ། །མཆོད་པའི་ནོར་གཞན་བདག་ལ་ཅང་མ་མཆིས། །དེས་ན་གཞན་དོན་དགོངས་པའི་མགོན་གྱིས་འདི། །བདག་གི་དོན་སླད་ཉིད་ཀྱི་མཐུས་
བཞེས་ཤིག །རྒྱལ་དང་དེ་སྲས་རྣམས་ལ་བདག་གིས་ནི། །བདག་གི་ལུས་ཀུན་གཏན་དུ་དབུལ་བར་བགྱི། །སེམས་དཔའ་མཆོག་རྣམས་བདག་ནི་ཡོངས་བཞེས་ཤིག །
གུས་པས་ཁྱེད་ཀྱི་འབངས་སུ་མཆི་བར་བགྱི། །བདག་ནི་ཁྱེད་ཀྱིས་ཡོངས་སུ་བཟུང་བས་ན། །སྲིད་ན་མི་འཇིགས་སེམས་ཅན་ཕན་པར་བགྱི། །སྔོན་གྱི་སྡིག་ལས་ཡང་

དག་འདའ་བགྱིད་ཅིང་། །སྡིག་པ་གཞན་ཡང་སླན་ཆད་མི་བགྱིད་དོ། །ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་
འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར། །དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །
ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་གསོལ། །དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་
ཕྱིའོ༑ །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་འབུལ། །གོས་བཟང་སྲབ་ལ་འཇམ་པ་སྣ་ཚོགས་དང་། །རྒྱན་མཆོག་བརྒྱ་ཕྲག་
དེ་དང་དེ་དག་གིས། །འཕགས་པ་ཀུན་ཏུ་བཟང་དང་འཇམ་དབྱངས་དང་། །འཇིག་རྟེན་དབང་ཕྱུག་སོགས་ལའང་བརྒྱན་པར་བགྱི། །སྟོང་གསུམ་ཀུན་ཏུ་དྲི་ངད་ལྡང་བ་
ཡི༑ །དྲི་མཆོག་རྣམས་ཀྱིས་ཐུབ་དབང་ཀུན་གྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །ཐུབ་དབང་མཆོད་

༄༅། །གནས་མཆོག་ལ་ཡིད་འོང་བའི། །མེ་ཏོག་མན་ར་དང་པདྨ་དང་། །ཨུཏྤལ་ལ་སོགས་དྲི་ཞིམ་ཐམས་ཅད་དང་། །ཕྲེང་བ་སྤེལ་ལེགས་ཡིད་འོང་རྣམས་ཀྱིས་
མཆོད་༑ །སྤོས་མཆོག་ཡིད་འཕྲོག་དྲི་ངད་ཁྱབ་པ་ཡི། །བདུག་པའི་སྤྲིན་ཚོགས་རྣམས་ཀྱང་དེ་ལ་དབུལ། །ཞལ་ཟས་བཟའ་བཏུང་སྣ་ཚོགས་བཅས་པ་ཡི། །ལྷ་
བཤོས་རྣམས་ཀྱང་དེ་ལ་དབུལ་བར་བགྱི། །གསེར་གྱི་པདྨ་ཚར་དུ་དངར་བ་ཡི། །རིན་ཆེན་སྒྲོན་མེ་རྣམས་ཀྱང་དབུལ་བར་བགྱི། །ས་གཞི་བསྟར་བ་སྤོས་ཀྱིས་བྱུགས་
པ་དེར། །མེ་ཏོག་ཡིད་འོང་སིལ་མ་དགྲམ་པར་བགྱི། །གཞལ་མེད་ཕོ་བྲང་བསྟོད་དབྱངས་ཡིད་འོང་ལྡན། །མུ་ཏིག་རིན་ཆེན་རྒྱན་འཆང་མཛེས་འབར་བ། །དཔག་
 ཡས་ནམ་མཁའི་རྒྱན་གྱུར་དེ་དག་ཀྱང་། །ཐུགས་རྗེའི་རང་བཞིན་ཅན་ལ་དབུལ་བར་བགྱི། །རིན་ཆེན་གདུགས་མཛེས་གསེར་གྱི་ཡུ་བ་ཅན། །ཁོར་ཡུག་རྒྱན་གྱི་རྣམ་པ་
ཡིད་འོང་ལྡན། །དབྱིབས་ལེགས་བལྟ་ན་སྡུག་པ་བསྒྲེང་བ་ཡང་། །རྟག་ཏུ་ཐུབ་དབང་རྣམས་ལ་དབུལ་བར་བགྱི། །དེ་ལས་གཞན་ཡང་མཆོད་པའི་ཚོགས། །རོལ་མོ་

དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པ། །སྤྲིན་རྣམས་སོ་སོར་གནས་གྱུར་ཅིག །དམ་ཆོས་དཀོན་མཆོག་ཐམས་ཅད་དང་། །མཆོད་རྟེན་
རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་སོགས་ཆར། །རྒྱུན་མི་འཆད་པ་འབབ་པར་ཤོག །ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་ལ་
མཆོད་མཛད་པ། །དེ་བཞིན་བདག་གིས་དེ་བཞིན་གཤེགས། །མགོན་པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་ལ་བདག །བསྟོད་དབྱངས་ཡན་
ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །ངེས་པར་ཀུན་ཏུ་འབྱུང་གྱུར་ཅིག །ཅེས་དང་། ན་མསྶརྦ་བུདྡྷ་བོ་དྷི་ས་ཏྭེ་བྷྱ༔ ཨོཾ་སརྦ་བིཏ་པཱུ་ར་པཱུ་ར། ་
སུ་ར་སུ་ར་ཨཱ་བརྟ་ཡ་ཨཱ་བརྟ་ཡ་སྭཱ་ཧཱ། ཞེས་བརྗོད་པས་དེ་བཞིན་གཤེགས་པ་ཐམས་ཅད་མཆོད་པ་དང་། བསྙེན་བཀུར་བ་དང༌། ཞབས་ལ་སྤྱི་བོས་ཕྱག་བྱས་པར་འགྱུར་རོ། །གསུམ་པ་སྡིག་པ་བཤགས་པ་སོགས་ཡན་ལག་
ལྷག་མ་རྣམས་ནི། འདོད་ཆགས་ཞེ་སྡང་སོགས་ནས། ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཞེས་པའི་བར་འདུན་པ་རྩེ་གཅིག་པས་བརྗོད། སྤྲོ་ན་སྤྱོད་འཇུག་སོགས་ལས་འབྱུང་བའི་ཚིགས་བཅད་རྒྱས་།

༄༅། །པ་ཇི་ལྟར་རིགས་པའང་སྤེལ། གང་ལྟར་ཡང་སྐབས་འདིར་སེམས་བསྐྱེད་པའི་གོ་ཆ་བླང་བ་ནི་ཐུན་མོང་གི་ཚེ་སྒྲུབ་པའི་ཐབས་ཀྱི་མཆོག་གཅིག་ཏུ་གསུངས་པས། ཕྱོགས་བཅུ་ན་བཞུགས་པའི་སངས་རྒྱས་
བཅོམ་ལྡན་འདས་ཐམས་ཅད་དང་། ས་བཅུ་ལ་གནས་པའི་བྱང་ཆུབ་སེམས་དཔའ་ཆེན་པོ་རྣམས་དང་། བླ་མ་རྡོ་རྗེ་འཛིན་པ་ཆེན་པོ་རྣམས་བདག་ལ་དགོངས་སུ་གསོལ།
ཞེས་དགོངས་གསོལ་སྔོན་དུ་འགྲོ་བས། བྱང་ཆུབ་སྙིང་པོར་མཆིས་ཀྱི་བར། །སངས་རྒྱས་རྣམས་ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི། །ཚོགས་ལའང་དེ་
བཞིན་སྐྱབས་སུ་མཆི། །ཞེས་སེམས་བསྐྱེད་ཀྱི་རྟེན་དུ་གྱུར་པའི་སྐྱབས་འགྲོ་དང་། །ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་
དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར། །དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །དེ་བཞིན་དུ་ནི་བསླབ་པ་
ལའང་། །རིམ་པ་བཞིན་དུ་བསླབ་པར་བགྱི། །ཞེས་ལན་གསུམ་གྱིས་སེམས་བསྐྱེད་བླང་། དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་

རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང་། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་
པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། །ཞེས་དང་། བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་གཤེགས་ཉིད་དང་ནི། །བར་དུ་
བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་གྱིས། །ཞེས་དགའ་བ་བསྒོམ། བྱང་ཆུབ་སེམས་ནི་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག །
སྐྱེས་པ་ཉམས་པ་མེད་པ་དང་། །གོང་ནས་གོང་དུ་འཕེལ་བར་ཤོག །བྱང་ཆུབ་སེམས་དང་མི་འབྲལ་ཞིང་། །བྱང་ཆུབ་སྤྱོད་ལ་གཞོལ་བ་དང་། །སངས་རྒྱས་རྣམས་
ཀྱིས་ཡོངས་བཟུང་ཞིང་། །བདུད་ཀྱི་ལས་རྣམས་སྤོང་བར་ཤོག །བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག །མགོན་པོ་ཡིས་
ནི་གང་དགོངས་པ། །སེམས་ཅན་རྣམས་ལ་དེ་འབྱོར་ཤོག །སེམས་ཅན་ཐམས་ཅད་བདེ་དང་ལྡན་གྱུར་ཅིག །ངན་འགྲོ་ཐམས་ཅད་རྟག་ཏུ་སྟོང་པར་ཤོག །བྱང་ཆུབ་

༄༅། །སེམས་དཔའ་གང་དག་སར་བཞུགས་པ། །དེ་དག་ཀུན་གྱི་སྨོན་ལམ་འགྲུབ་པར་ཤོག །ཅེས་སྨོན་ལམ་གདབ་བོ། །དེ་ནས། སྐྱབས་གནས་ཀུན་འདུས་བླ་མ་ཚེ་ཡི་
ལྷར༑ །གུས་པས་ཕྱག་འཚལ་མཆོད་ཅིང་གསོལ་བ་འདེབས། །མཁྱེན་བརྩེ་ནུས་པས་བདག་རྒྱུད་བྱིན་གྱིས་རློབས། །འཆི་མེད་ཚེ་དང་ཡེ་ཤེས་དངོས་གྲུབ་སྩོལ། །
ཅེས་ཕུར་ཚུགས་སུ་གསོལ་བ་ལན་གྲངས་མང་དུ་བཏབ་པའི་མཐར། དེ་ལྟར་ཕྱག་འཚལ་མཆོད་ཅིང་གསོལ་བཏབ་མཐུས། །བདག་དང་མཐའ་ཡས་སེམས་ཅན་ཐམས་ཅད་ཀུན། །སྐྱེ་ཞིང་
སྐྱེ་བར་དལ་འབྱོར་རྟེན་ཐོབ་ཅིང་། །རྣམ་དག་བཤེས་དང་མཇལ་བར་བྱིན་གྱིས་རློབས། །ཚུལ་གནས་ཐོས་བསམ་སྒོམ་པའི་ཕ་རོལ་སོན། །ངེས་འབྱུང་བྱང་ཆུབ་
 སེམས་གཉིས་གཏིང་ནས་འབྱོངས། །རླབས་ཆེན་རྒྱལ་སྲས་སྤྱོད་ལ་དབང་བསྒྱུར་ནས། །རང་གཞན་དོན་གཉིས་འགྲུབ་པར་བྱིན་གྱིས་རློབས། །ཁྱད་པར་ནད་གདོན་
སྡིག་སྒྲིབ་ཉེར་འཚེ་སོགས། །དམ་ཆོས་སྒྲུབ་པའི་འགལ་རྐྱེན་ཀུན་ཞི་ཞིང་། །ཚེ་བསོད་དཔལ་འབྱོར་ལུང་རྟོགས་ཡེ་ཤེས་དང་། །ཕན་བདེའི་དགེ་མཚན་རྒྱས་པར་བྱིན་

གྱིས་རློབས། །ནོར་བུ་སྨན་སོགས་ཕྱི་ཡི་རྟེན་འབྲེལ་དང་། །རྣལ་འབྱོར་ནུས་པ་ནང་གི་ཐབས་མཁས་ཀྱིས། །དུས་མིན་འཆི་བ་མཐའ་དག་ཞི་བྱས་ནས། །རིང་
འཚོའི་དགའ་སྟོན་འཕེལ་བར་བྱིན་གྱིས་རློབས། །ཚུལ་ཁྲིམས་དག་པས་ལྷར་བཅས་ཀུན་གྱིས་སྲུང་། །བྱང་ཆུབ་སེམས་ཀྱིས་གདོན་བགེགས་དབང་དུ་གྱུར། །སྤྲོས་
བྲལ་ལྟ་བས་སྐྱེ་འཆིའི་འཁྲུལ་སྣང་ཀུན། །བདེན་མེད་སྒྱུ་མར་གྲོལ་བར་བྱིན་གྱིས་རློབས། །བླ་མ་ལྷར་བཅས་ཐུགས་རྗེའི་འོད་ཟེར་གྱིས། །ཕྱི་སྣོད་འབྱུང་ལྔའི་ཁམས་
དང་སྲིད་ཞིའི་བཅུད། །བཀུག་སྟེ་ནང་གི་སྒོ་གསུམ་ལ་བསྟིམས་པས། །འགྱུར་མེད་རྡོ་རྗེའི་ངོ་བོར་བྱིན་གྱིས་རློབས། །རྒུད་པ་མེད་པའི་ལང་ཚོའི་གཟི་འོད་དང་། །
སྟོབས་དང་རྩལ་གྱིས་ཕས་རྒོལ་ཟིལ་གནོན་ཞིང་། །དངོས་གྲུབ་བསོད་ནམས་རྣམ་པར་རྒྱས་པའི་དཔལ། །དབང་བཅུའི་མངའ་ཐང་འཕེལ་བར་བྱིན་གྱིས་རློབས། །
འཆི་མེད་སྲོག་གི་མདུད་པ་དམ་པོར་བཅིངས། །མི་ཤིགས་ཚེ་ཡི་ལྗོན་བཟང་རབ་ཏུ་བརྟན། །མ་འགགས་བློ་དང་མྱུར་བའི་སྤོབས་པ་ཡིས། །ཕྱོགས་ལས་རྣམ་པར་རྒྱལ་།

༄༅། །བར་བྱིན་གྱིས་རློབས། །མཐར་ཐུག་གསང་ཆེན་མྱུར་ལམ་ལ་བརྟེན་ནས། །རྡོ་རྗེ་གསུམ་གྱི་ཡེ་ཤེས་མངོན་གྱུར་ཏེ། །འཆི་མེད་རྟག་པ་དམ་པའི་ཕྲིན་
ལས་ཀྱིས། །མཁའ་ཁྱབ་འགྲོ་ཀུན་འདྲེན་པར་བྱིན་གྱིས་རློབས། །གཞན་ཡང་བསྟན་འཛིན་སྐྱེས་བུ་དམ་པ་རྣམས། །བསྐལ་བརྒྱར་ཞབས་བརྟན་ཆོས་འཁོར་བསྐོར་བ་
དང་༑ །བཤད་སྒྲུབ་བསྟན་པ་ཕྱོགས་བཅུར་རྒྱས་པ་ཡིས། །ས་གསུམ་དགེ་ལེགས་འཕེལ་བར་བྱིན་གྱིས་རློབས། །བཀྲ་ཤིས་སྲིད་དང་ཞི་བའི་ཡོན་ཏན་གྱི། །དགེ་
 མཚན་སྣང་བ་ནུབ་པ་མེད་པའི་ཕུལ། །ཕུན་ཚོགས་འཆི་མེད་གྲུབ་པའི་ངོ་མཚར་དང་། །ལྷན་ཅིག་ཕན་བདེའི་འབྱོར་པ་རྒྱས་གྱུར་ཅིག །ཅེས་འདོད་པའི་དོན་ལ་གསོལ་བ་གདབ།
གསུམ་པ་བཟླས་པས་ཐུགས་དམ་བསྐུལ་བ་ནི། ཨོཾ་ཏཱ་རེ་ཏུཏྟ་རེ་ཏུ་རེ་མ་མ་ཨཱ་ཡུར་པུཎྱེ་ཛྙཱ་ན་པུཥྚི་ཀུ་རུ་སྭཱ་ཧཱ། ཞེས་ཅུང་ཟད་བཟླས་མཐར། རྩེ་གཅིག་བསྙེན་པས་གསོལ་བ་བཏབ་པའི་མཐུས། །
བླ་མ་ཡིད་བཞིན་འཁོར་ལོའི་ཐུགས་ཀ་ནས། །འོད་འཕྲོས་རིགས་བདག་ཚེ་དཔག་མེད་པ་དང་། །དེ་ཡི་གཙུག་ཏོར་ནོར་བུའི་འོད་ཟེར་གྱིས། །འཕགས་མ་རྣམ་པར་

རྒྱལ་མའི་ཐུགས་རྒྱུད་བསྐུལ། །ཀུན་ཀྱང་ཐུགས་རྗེའི་འཇུག་པ་ལྷག་པར་གཡོས། །དཔག་ཡས་འོད་ཟེར་ཕྱོགས་བཅུའི་ཞིང་ཀུན་ཁྱབ། །བདག་གི་བླ་ཚེ་ཆད་ཉམས་།
ཡར་བ་དང་། །འབྱུང་བཞིའི་དྭངས་བཅུད་འཁོར་འདས་ཐམས་ཅད་ཀྱི། །ཚེ་བསོད་དཔལ་འབྱོར་ཡེ་ཤེས་ཡོན་ཏན་ཀུན། །འོད་ཟེར་སྣ་ལྔའི་རྣམ་པར་སྤྱན་དྲངས་ནས། །
རིགས་ཀྱི་བདག་པོའི་ཕྱག་གི་བུམ་པར་ཐིམ། །བདུད་རྩིའི་རྒྱུན་ལུད་དེ་དང་ལྷན་ཅིག་ཏུ། །ཚོགས་ཞིང་ཀུན་གྱི་སྐུ་ཡི་ཆ་ཤས་ལས། །འཆི་མེད་གྲུབ་པའི་ཟིལ་དངར་
ཆར་ལྟར་བབས། །རང་གི་སྤྱི་བོ་ཚངས་པའི་སྒོ་ནས་ཞུགས། །ལུས་ཀྱི་ནང་གང་ནད་གདོན་སྡིག་སྒྲིབ་སྦྱངས། །བླ་ཚེ་ཆད་ཉམས་ཡར་བ་རང་སོར་ཆུད། །ཚེ་བསོད་
དཔལ་འབྱོར་ལུང་རྟོགས་ཡོན་ཏན་རྒྱས། །འཆི་མེད་གཉུག་མའི་གོ་འཕང་ཐོབ་པར་གྱུར། །ཅེས་བརྗོད་ཅིང་དམིགས་པ་ནན་ཏན་དུ་གསལ་བཏབ་ལ། ཨོཾ་ཨ་མཱ་ར་ཎི་ཛཱི་བནྟི་ཡེ་སྭཱ་ཧཱ།
ཞེས་ཅི་ནུས་དང་། ཚེ་གཟུངས། རྣམ་རྒྱལ་མའི་གཟུངས་རིང་ཐུང་འབྲིང་པོ་བཅས། སྒྲོལ་དཀར་གྱི་སྙིང་པོ་སོགས་ཇི་ལྟར་རིགས་པ་བཟླ། དེ་ཙམ་མི་ནུས་ན། ཨོཾ་ཨ་མྲྀ་ཏ ཧཱ། ཞེས་རྣམ་རྒྱལ་མའི་སྙིང་པོ་དང་།

༄༅། །ཨོ་ཏཱ་རེ་ཏུ་རེ་སྭཱ་ཧཱ། ཞེས་སྒྲོལ་དཀར་གྱི་སྙིང་པོ་དང་། སྐབས་སུ་སྤེལ་ཚིག་དང་བཅས་པའང་ཅི་ནུས་སུ་བཟླ་ཞིང་། སྤྲོ་ན་ཚེ་དཔག་མེད་པའི་གཟུངས་མདོ། རྣམ་རྒྱལ་མའི་རྟོག་པ། སྒྲོལ་མའི་ཕྱག་
འཚལ་ཉེར་གཅིག་རྣམས་ཀྱང་བཀླག་པར་བྱ་སྟེ། སངས་རྒྱས་རྗེས་དྲན་དུ་བྱས་ནས་ཀློག་པར་གསུངས་པའི་དོན་ཡིན་པས་ཤིན་ཏུ་ལེགས། གཞན་ཡང་འཕགས་བོད་ཀྱི་མཁས་གྲུབ་རྣམས་ཀྱི་མཛད་པའི་བསྟོད་ཚོགས་དང་། ཁོ་བོས་བགྱིས་པའི་ཚེ་
ལྷ་རྣམ་གསུམ་གྱི་བསྟོད་པ་སོགས་གདངས་སྙན་མོས་བརྗོད་པའི་བར་བར་དུ་སྔགས་རྣམས་སྤེལ་ནས་བཟླས་ཀྱང་ལེགས་པའི་ཡན་ལག་ཏུ་འགྱུར་རོ། །གསུམ་པ་རྗེས་ཀྱི་ཆོ་ག་ལ་གསུམ། གཏང་རག་འབུལ་བ། ཚོགས་ཞིང་བསྡུ་བ། བསྔོ་སྨོན་
ཤིས་བརྗོད་ཀྱིས་མཐའ་བརྒྱན་པའོ། །དང་པོ་ནི། མཆོད་པ་རྣམས་ཞལ་གསོས་ལ་མཆོད་པའི་སྤྲིན་གྱི་སྔགས་ཀྱི་བརླབ། གང་གི་སོ་སོར་རྟོག་པའི་ཡེ་ཤེས་ནི། །དྲན་པས་འཆི་མེད་མཆོག་སྩོལ་ཚེ་ཡི་ལྷར། །
ཡོངས་ཤར་སྐྱབས་གནས་ཀུན་འདུས་བླ་མ་ལ། །མི་ཕྱེད་སྙིང་ནས་གུས་པས་ཕྱག་འཚལ་ལོ། །ཞེས་དང་། འཇིག་རྟེན་འདྲེན་པའི་གཙོ་བོ་ཚེ་དཔག་མེད་སོགས་བློ་ཀ་གསུམ་གྱི་
མཐར། གཞན་ཡང་ཕྱོགས་བཅུའི་རྒྱལ་བ་སྲས་བཅས་དང་། །ཚེ་ལ་དབང་བའི་དྲང་སྲོང་རིག་པ་འཛིན། །ཆོས་སྲུང་ནོར་ལྷ་རྒྱ་མཚོའི་ཚོགས་བཅས་ལ། །རབ་ཏུ་དང་

བའི་ཡིད་ཀྱིས་ཕྱག་འཚལ་ལོ། །དངོས་སུ་བཤམས་དང་གཟུངས་དང་རིག་པ་དང་། །མོས་པའི་སྟོབས་ཀྱིས་སྤྲུལ་པའི་མཆོད་སྤྲིན་ནི། །ཀུན་ཏུ་བཟང་པོའི་རྣམ་ཐར་
ལས་བྱུང་བ། །སངས་རྒྱས་ཞིང་མཐར་ཁྱབ་པས་རྟག་ཏུ་མཆོད། །ཅེས་དང་། མཆོད་པའི་སྤྲིན་གྱི་གཟུངས་བརྗོད། བདག་གཞན་འཁོར་བ་ཐོག་མེད་ནས་བསགས་པའི། །སྡིག་
ལྟུང་ཀུན་བཤགས་དགེ་ལ་རྗེས་ཡི་རངས། །ཆོས་འཁོར་བསྐོར་བཞིན་བསྐལ་བརྒྱར་བཞུགས་གསོལ་འདེབས། །འདིས་མཚོན་དགེ་ཚོགས་བྱང་ཆུབ་སྙིང་པོར་བསྔོ། །
ཞེས་ཡན་ལག་བདུན་པ་ཚང་བར་བྱ་ཞིང་། དེ་ལྟར་ཕྱག་འཚལ་མཆོད་ཅིང་གསོལ་བཏབ་མཐུས། །བདག་དང་མཐའ་ཡས་སེམས་ཅན་ཐམས་ཅད་ཀུན། །སྐྱེ་ཞིང་སྐྱེ་
བར་དལ་འབྱོར་རྟེན་ཐོབ་ཅིང་། །རྣམ་དག་བཤེས་དང་མཇལ་བར་བྱིན་གྱིས་རློབས། །ཚུལ་གནས་ཐོས་བསམ་སྒོམ་པའི་ཕ་རོལ་སོན། །ངེས་འབྱུང་བྱང་ཆུབ་སེམས་
གཉིས་གཏིང་ནས་འབྱོངས། །རླབས་ཆེན་རྒྱལ་སྲས་སྤྱོད་ལ་དབང་བསྒྱུར་ནས། །རང་གཞན་དོན་གཉིས་འགྲུབ་པར་བྱིན་གྱིས་རློབས། །ཁྱད་པར་ནད་གདོན་སྡིག་།

༄༅། །སྒྲིབ་ཉེར་འཚེ་སོགས། །དམ་ཆོས་སྒྲུབ་པའི་འགལ་རྐྱེན་ཀུན་ཞི་ཞིང་། །ཚེ་བསོད་དཔལ་འབྱོར་ལུང་རྟོགས་ཡེ་ཤེས་དང་། །ཕན་བདེའི་དགེ་མཚན་རྒྱས་
པར་བྱིན་གྱིས་རློབས། །མཐར་ཐུག་གསང་ཆེན་མྱུར་ལམ་ལ་བརྟེན་ནས། །རྡོ་རྗེ་གསུམ་གྱི་ཡེ་ཤེས་མངོན་གྱུར་ཏེ། །འཆི་མེད་རྟག་པ་དམ་པའི་ཕྲིན་ལས་ཀྱིས། །
མཁའ་ཁྱབ་འགྲོ་ཀུན་འདྲེན་པར་བྱིན་གྱིས་རློབས། །གཞན་ཡང་བསྟན་འཛིན་སྐྱེས་བུ་དམ་པ་རྣམས། །བསྐལ་བརྒྱར་ཞབས་བརྟན་ཆོས་འཁོར་བསྐོར་བ་དང་། །
བཤད་སྒྲུབ་བསྟན་པ་ཕྱོགས་བཅུར་རྒྱས་པ་ཡིས། །ས་གསུམ་དགེ་ལེགས་འཕེལ་བར་བྱིན་གྱིས་རློབས། །བཀྲ་ཤིས་སྲིད་དང་ཞི་བའི་ཡོན་ཏན་གྱི། །དགེ་མཚན་སྣང་
བ་ནུབ་པ་མེད་པའི་ཕུལ། །ཕུན་ཚོགས་འཆི་མེད་གྲུབ་པའི་ངོ་མཚར་དང་། །ལྷན་ཅིག་ཕན་བདེའི་འབྱོར་པ་རྒྱས་གྱུར་ཅིག །ཅེས་གསོལ་བ་གདབ། གཉིས་པ་ནི། ཚོགས་ཞིང་
ཐམས་ཅད་འོད་ཞུ་རང་ལ་ཐིམ། །རང་གི་སྒོ་གསུམ་གཉུག་མའི་ཡེ་ཤེས་དང་། །སྐྱབས་ཡུལ་རྣམས་ཀྱི་གསང་གསུམ་དབྱེར་མེད་དང་། །གནས་ལུགས་འོད་གསལ་ཆོས་

སྐུའི་རང་ཞལ་བལྟ། །ཞེས་བརྗོད་ཅིང་བསམས་ལ་གནས་ལུགས་དེ་ཁོ་ན་ཉིད་ཀྱི་དབྱིངས་སུ་མཉམ་པར་གཞག །གསུམ་པ་ནི། དེ་ལས་ལྡང་བར་བརྩམ་པ་ན། དགེ་བ་འདི་ཡིས་བདག་སོགས་སེམས་ཅན་ཀུན། །ཚེ་
འདིར་ཚེ་རིང་ནད་མེད་དམ་ཆོས་ལྡན། །ཕྱི་མ་བདེ་བ་ཅན་གྱི་ཞིང་སྐྱེས་ནས། །ཚེ་དཔག་མེད་མགོན་གོ་འཕང་མྱུར་ཐོབ་ཤོག །ཅེས་དང་། སྤྲོ་ན། འདས་པའི་སངས་རྒྱས་རྣམས་
དང་ཕྱོགས་བཅུ་ཡི། །ཞེས་སོགས་བཟང་པོ་སྤྱོད་པའི་སྨོན་ལམ་གདབ། ཆེ་བའི་ཆེ་མཆོག་སོགས་མདོ་རྒྱུད་ལས་གསུངས་པའི་བཀྲ་ཤིས་དང་། འཆི་མེད་ཚེ་ཡི་དཔལ་ལ་ལོངས་སྤྱོད་ཅིང་། །རིག་པའི་བློ་
དང་རྣམ་དཔྱོད་ཤེས་རབ་དང་། །སྲིད་དང་ཞི་བའི་དཔལ་འབྱོར་གང་ལགས་པ། །དེ་ཀུན་ལྷུན་གྱིས་གྲུབ་པའི་བཀྲ་ཤིས་ཤོག །དཔོན་སློབ་མི་འབྲལ་ལྷན་ཅིག་།
འགྲོགས༑ །སྐུ་ཚེ་མི་འགྱུར་སྲ་ཞིང་བརྟན། །ཇ་བཟང་བཞེས་སྤྲོ་རྒྱུན་མི་འཆད། །སྐྱིད་ལ་ཆོས་འཕེལ་བཀྲ་ཤིས་ཤོག །གནས་འདིར་ཉིན་མོ་བདེ་ལེགས་སོགས་བརྗོད་
ཅིང་མེ་ཏོག་གི་ཆར་སིལ་མར་བསྙིལ་བས་དགེ་ལེགས་སུ་བྱའོ། །བསྒྲུབ་བྱ་གཞན་གྱི་ཆེད་དུ་བྱེད་པའི་ཚེ། །བླ་མ་སོགས་ཡུལ་མཆོག་རྣམས་རང་གི་གཡས་ཕྱོགས་སུ་རིན་པོ་ཆེའི་ཁྲི་བཀོད་པ་ཕུན་སུམ་ཚོགས་པའི་སྟེང་དུ་བཞུགས་པ་དང་། སྦྱིན་

༄༅། །བདག་ཕལ་པའི་རིགས་རྣམས་མདུན་དུ་འཁོད་པ། དེ་དག་ཀྱང་ལང་ཚོ་དར་ལ་བབས་ཤིང་གོས་རྒྱན་གཟབས་མཆོར་ཕུན་སུམ་ཚོགས་པར་གསལ་གཏབ་ལ་ཚེ་བཅུད་བསྡུ་བསྟིམ་ལྷན་ཅིག་ཏུ་བགྱིས་པས་དོན་གྲུབ་པ་ཡིན་ནོ། །
དེ་ལྟར་འབད་པའི་ཕན་ཡོན་ནི། ཚེ་དཔག་མེད་ཀྱི་གཟུངས་མདོ་དང་། གཙུག་ཏོར་རྣམ་རྒྱལ་མའི་རྟོག་པ་དང་། སྒྲོལ་མ་ཕྱག་འཚལ་ཉེར་གཅིག་གི་ཕན་ཡོན་སོགས་ལས་ཇི་སྐད་གསུངས་པ་ལྟར་སྡིག་པ་དང་སྒྲིབ་པ་ཐམས་ཅད་བྱང་ཞིང་།
གནས་སྐབས་དང་མཐར་ཐུག་གི་བར་དུ་གཅོད་པ་ཐམས་ཅད་ཉེ་བར་ཞི་བ་དང་། ཚེ་དང་བསོད་ནམས་ཡེ་ཤེས་ལ་སོགས་པ་ལེགས་ཚོགས་ཐམས་ཅད་འཕེལ་ཞིང་རྒྱས་པ་དང་། ཚེ་འཕོས་ནས་ཀྱང་དག་པའི་ཞིང་ཁམས་བདེ་བ་ཅན་དུ་སྐྱེས་ནས་མྱུར་
དུ་བྱང་ཆུབ་ཆེན་པོའི་གོ་འཕང་འཐོབ་པ་སོགས་སྲིད་པ་དང་ཞི་བའི་དགེ་མཚན་མཐའ་དག་གིས་འབྱོར་པར་འགྱུར་བ་ནི་ངེས་པའོ། །རྟག་པར་གཞན་ལ་སྨན་འདོད་པའི། །ཡིད་ཀྱི་ཆུ་གཏེར་ཉམས་དགའ་བ། །སངས་རྒྱས་བྱིན་རླབས་མཐུས་
བསྐུལ་བས། །འཆི་མེད་སྒྲུབ་པའི་ཐབས་འདི་བྱུང་། །དེ་ལས་འཐོབ་པའི་དགེ་ཚོགས་བདུད་རྩིའི་སྤྲིན། །བྱང་ཆུབ་སྙིང་པོའི་ཕ་མཐར་ཁྱབ་པ་ལས། །ལེགས་བྱས་ཟིལ་དངར་རྟག་ཏུ་འབབས་པ་ཡིས། །ཕན་བདེའི་སྙེ་མ་གཡུར་དུ་ཟ་བར་ཤོག །
ཅེས་པའང་བསྟན་འཛིན་གྱི་སྐྱེས་བུ་དམ་པ་རྣམས་ཞབས་པད་བསྐལ་བརྒྱར་བརྟན་ཅིང་ཆོས་ཀྱི་འཁོར་ལོ་དུས་རྟག་ཏུ་བསྐོར་བ་དང་། རང་གཞན་ཡིད་ཅན་མཐའ་དག་ཚེ་དང་བསོད་ནམས་ཡེ་ཤེས་ཀྱི་དགེ་མཚན་རྒྱས་པའི་རྟེན་འབྱུང་དུ་དམིགས་ཏེ་

འཇམ་དབྱངས་བླ་མ་དགྱེས་པའི་འབངས་མཁྱེན་བརྩེའི་དབང་པོས་སྦྱར་བ་དེ་དེ་བཞིན་དུ་འགྲུབ་པའི་དགེ་ལེགས་ཀྱི་སྣང་བས་ཕྱོགས་དུས་ཀུན་ཏུ་ཁྱབ་པའི་རྒྱུར་གྱུར་ཅིག། །།སརྦ་དཱ་ཀ་ལྱཱ་ཎཾ་བྷ་བ་ཏུ།། །།འཆི་མེད་ཚེ་ལྷ་རྣམ་གསུམ་གྱི་
བསྟོད་པ་བཞུགས་སོ། །རྒྱ་གར་སྐད་དུ། ཨ་པ་རི་མི་ཏཱ་ཡུ་རཾ་སྟོ་ཏྲཾ། བོད་སྐད་དུ། ཚེ་དཔག་མེད་ལ་བསྟོད་པ། ཆོས་ཀྱི་འཁོར་ལོ་རྒྱ་ཆེན་བསྐོར། །སེམས་ཅན་
སྡུག་བསྔལ་སྣ་ཚོགས་ཀུན། །མ་ལུས་པར་ནི་སེལ་མཛད་པའི། །སངས་རྒྱས་ཚེ་དཔག་མེད་ཕྱག་འཚལ། །རྡོ་རྗེ་སེམས་དཔའ་ལས་བྱུང་ཞིང་། །ཉེས་པའི་དྲི་མ་ཀུན་
བཅོམ་པ། །རྡོ་རྗེའི་ལུས་ཅན་རྡོ་རྗེ་ཅན། །རྡོ་རྗེ་ཚེ་དཔག་མེད་ཕྱག་འཚལ། །བསམ་པའི་དོན་ཀུན་སྐད་ཅིག་གིས། །རང་འདོད་བཞིན་དུ་ཚིམ་མཛད་དཔལ། །
མཆོག་གི་བདག་པོ་ཆེན་པོ་སྟེ། །རིན་ཆེན་ཚེ་དཔག་མེད་ཕྱག་འཚལ། །ཇི་ལྟར་ཉོན་མོངས་དྲི་མ་ཡིས། །ཀུན་ནས་གོས་པར་མི་འགྱུར་ཞིང་། །ཐུགས་རྗེས་ཆགས་
ཚུལ་སྟོན་མཛད་པའི། །པདྨ་ཚེ་དཔག་མེད་ཕྱག་འཚལ། །འདོད་པའི་ལས་རྣམས་མ་ལུས་པ། །སྐད་ཅིག་ཉིད་ཀྱིས་རྫོགས་པའི་དཔལ། །བསམ་ཀུན་འཕེལ་བྱེད་།

༄༅། །དཔག་བསམ་ཤིང་། །ལས་ཀྱི་ཚེ་དཔག་མེད་ཕྱག་འཚལ། །ཉེས་པ་ཀུན་ལས་ཁྱོད་གྲོལ་ནས། །སྣ་ཚོགས་ཡོན་ཏན་ཀུན་གྱིས་བརྒྱན། །འཁོར་བའི་
སྐྱབས་མཛད་དཔའ་བོ་སྟེ། །ཀུན་གཟིགས་ཚེ་དཔག་མེད་ཕྱག་འཚལ། །སྟོབས་ཆེན་རྣམས་ཀྱིས་རབ་བརྒྱན་ཏེ། །མི་མཐུན་ཕྱོགས་རྣམས་མ་ལུས་འཇོམས། །སྟོན་
པ་སྲེད་མེད་བུ་ཡི་སྟོབས། །ཡོན་ཏན་ཚེ་དཔག་མེད་ཕྱག་འཚལ། །མེ་ལོང་མཉམ་ཉིད་ལ་སོགས་པའི། །ཡེ་ཤེས་མང་པོའི་མཛོད་འཛིན་པ། །རྟོག་པ་མ་ལུས་ཁྱོད་
ཀྱིས་སྤངས། །ཡེ་ཤེས་ཚེ་དཔག་མེད་ཕྱག་འཚལ། །རྣམ་པར་རྟོག་ལས་ཁྱོད་གྲོལ་ནས། །མཐའ་བྲལ་ཏིང་འཛིན་ཞི་བ་སྟེ། །བདུད་དང་མུ་སྟེགས་འཇོམས་མཛད་།
པའི༑ །མི་གཡོ་ཚེ་དཔག་མེད་ཕྱག་འཚལ། །འཁོར་བའི་སེམས་ཅན་གང་ཡང་རུང་། །ཁྱོད་ཀྱི་མཚན་ཙམ་འཛིན་པ་ལ། །ཚེ་དང་ཡེ་ཤེས་སྩོལ་མཛད་པའི། །ཚེ་
དཔག་མེད་ལ་ཕྱག་འཚལ་ལོ། །བྱང་ཆུབ་སེམས་དཔའ་ཛེ་ཏཱ་རི་དགྲ་ལས་རྣམ་པར་རྒྱལ་བས་མཛད་པའོ། །འཆི་མེད་མགོན་པོའི་ལྷ་ཚོགས་ལ། །གུས་པས་ཕྱག་

འཚལ་བསྟོད་པའི་མཐུས། །བདག་གི་རྒྱུད་ལ་ངེས་འབྱུང་དང་། །བྱང་ཆུབ་སེམས་གཉིས་རྒྱས་གྱུར་ཅིག །ཚོགས་ཟུང་ཆུ་གཏེར་ལས་འཁྲུངས་པའི། །ཚེ་མཐའ་ཡས་
པའི་ལྷ་སྔགས་དང་། །ཏིང་འཛིན་སྣང་བས་གྲུབ་གཉིས་ཀྱི། །པདྨོ་མཆོག་ཏུ་རྒྱས་པར་ཤོག །རྣམ་སྣང་རྡོ་རྗེ་རིན་ཆེན་དང་། །པདྨོ་ལས་རིགས་ཡེ་ཤེས་ཀྱི། །
བདུད་རྩིའི་རྒྱུན་གྱིས་དབང་བསྐུར་བའི། །སྐལ་བཟང་ལྷག་པར་གྲུབ་གྱུར་ཅིག །སྐྱེ་ཀུན་དུག་ལྔས་བསགས་པ་ཡི། །འཚོ་བ་ཐུང་བའི་སྒྲིབ་བྱང་ནས། །རིགས་ལྔ་ཚེ་
དཔག་མེད་མགོན་གྱི། །གོ་འཕང་རྒྱུད་ལ་འཇོག་པར་ཤོག །ཀུན་གཟིགས་ཡོན་ཏན་ཡེ་ཤེས་དང་། །མི་གཡོའི་རང་བཞིན་ཟིལ་དངར་གྱིས། །འགལ་རྐྱེན་བཀྲུ་ཞིང་
བྱང་བ་དང་། །རྡོ་རྗེའི་སྲུང་བ་མཆོག་གྱུར་ཅིག །བདག་གི་སྙིང་དབུས་པདྨོ་དང་། །སྤྱི་བོར་བཞུགས་པའི་ཡེ་ཤེས་ལྷ། །བདེ་འཐུང་བཅུད་དུ་ཞུ་བ་ཡིས། །ལུས་
སེམས་འཆི་མེད་གྲུབ་པར་ཤོག །རིན་ཆེན་བདུན་དང་རྫས་བརྒྱད་སོགས། །སྲིད་ཞིའི་འབྱོར་པས་དགེ་བྱས་མཐུས། །འཇིག་རྟེན་འཇིག་རྟེན་འདས་པ་ཡི། །བཀྲ་

༄༅། །ཤིས་སྣང་བ་འབར་གྱུར་ཅིག །མདོར་ན་འདི་ནས་བྱང་ཆུབ་པར། །དཔག་མེད་མགོན་པོས་རྗེས་བཟུང་ནས། །ཚེ་དང་བསོད་ནམས་ཡེ་ཤེས་ཀྱི། །
གྲུབ་གཉིས་དགེ་མཚན་འཕེལ་བར་ཤོག །ཅེས་པའི་འདོད་གསོལ་སྨོན་ཚིག་འདིའང་གཞུང་དང་མཐུན་པར་འཇམ་དབྱངས་མཁྱེན་བརྩེའི་དབང་པོས་བྲིས་པ་དགེ་ལེགས་སུ་གྱུར་ཅིག། ༈ རྒྱ་གར་སྐད་དུ། བྷ་
ག་ཝ་ཏཱི་ཨུཥྣཱི་ཥ་བི་ཛ་ཡཱི་སྟོ་ཏྲ། བོད་སྐད་དུ། བཅོམ་ལྡན་འདས་མ་གཙུག་ཏོར་རྣམ་པར་རྒྱལ་མ་ལ་བསྟོད་པ། མགོན་པོ་འཇམ་པའི་དབྱངས་ལ་ཕྱག་འཚལ་ལོ། །
གཙོ་མོ་བཅོམ་ལྡན་འདས་མ་ནི། །པུཎྜ་རཱི་ཀའི་མེ་ཏོག་ལྟར། །སྐྱོན་གྱིས་མ་གོས་སྐུ་མདོག་དཀར། །ཞལ་གསུམ་ཕྱག་བརྒྱད་སྤྱན་གསུམ་མངའ། །དབུ་རྒྱན་མགུལ་
རྒྱན་སྙན་ཆར་བཅས། །རིན་ཆེན་སྣ་ཚོགས་མཛེས་པར་བརྒྱན། །པདྨ་ཟླ་བའི་གདན་ལ་བཞུགས། །དབུས་དཀར་གཡས་སེར་གཡོན་ཞལ་སྔོ། །ཁྲོ་མོའི་ཆ་ལུགས་
མཆེ་བ་གཙིགས། །ཕྱག་གཡས་སྣ་ཚོགས་རྡོ་རྗེ་དང་། །པད་སྟེང་རྒྱལ་བ་འོད་དཔག་མེད། །མདའ་དང་མཆོག་སྦྱིན་ཕྱག་རྒྱའོ། །གཡོན་པ་སྡིགས་མཛུབ་ཞགས་པ་

དང་༑ །གཞུ་དང་མི་འཇིགས་ཕྱག་རྒྱ་དང་། །བུམ་པ་དག་ནི་ལེགས་པར་བསྣམས། །རྣམ་པར་སྣང་མཛད་དབུ་བརྒྱན་ཅིང་། །འོད་ཟེར་དཀར་པོ་འཕྲོ་ཞིང་འདུ། །
སྟོད་གཡོགས་ལྷ་ཡི་ན་བཟའ་ཅན། །བློ་དང་ཚེ་འཕེལ་མཛད་པ་མོ། །པུ་རིའི་ནང་དུ་མཛེས་པར་བཞུགས། །བཅོམ་ལྡན་འདས་མ་ཉིད་ལ་བསྟོད། །གཡས་ན་རྗེ་
བཙུན་སྤྱན་རས་གཟིགས། །སྐུ་མདོག་དཀར་པོ་སྐྱོན་མ་གོས། །གཡོན་ན་པད་བསྣམས་གཡས་པ་ན། །རྔ་ཡབ་འཛིན་ལ་བདག་ཕྱག་འཚལ། །གཡོན་གྱི་གསང་བའི་
བདག་པོ་ནི། །ཨུཏྤལ་མདོག་འདྲ་རྡོ་རྗེ་གཡོན། །གཡས་པ་རྔ་ཡབ་མཛེས་འཛིན་པ། །མཐུ་སྟོབས་ཅན་ལ་ཕྱག་འཚལ་ལོ། །ཤར་ལྷོ་ནུབ་བྱང་ཕྱོགས་བཞི་ཡི། །
ཁྲོ་བོའི་རྒྱལ་པོ་བཞི་པོ་ནི། །མདུན་ན་ཁྲོ་རྒྱལ་མི་གཡོ་བ། །སྔོ་བསངས་གཡས་ན་རལ་གྲི་འཛིན། །གཡོན་ན་སྡིགས་མཛུབ་སྐྲ་བརྗེས་པ། །སྦྲུལ་རྒྱན་སྟག་གི་ཤམ་
ཐབས་ཅན། །པདྨ་ཉི་མའི་གདན་ལ་བཞུགས། །མ་རུངས་འདུལ་ལ་ཕྱག་འཚལ་ལོ། །ཁྲོ་ཆེན་འདོད་པའི་རྒྱལ་པོ་ནི། །སྔོ་བསངས་ལྕགས་ཀྱུ་འབར་བ་

༄༅། །བསྣམས༑ །མ་རུངས་འདུལ་བའི་རྒྱན་ཆ་ཅན། །ཐམས་ཅད་འགུགས་ལ་ཕྱག་འཚལ་ལོ། །ཁྲོ་ཆེན་དབྱུག་པ་སྔོན་པོ་ནི། །ཞལ་གཅིག་ཕྱག་གཉིས་
གཡས་པ་ནི། །དབྱུག་ཏོ་གཡོན་པ་སྡིགས་མཛུབ་མཛད། །སྔོ་བསངས་ཀུན་འདུལ་ཁྱོད་ལ་བསྟོད། །ཁྲོ་བོའི་རྒྱལ་པོ་སྟོབས་པོ་ཆེ། །ཨུཏྤལ་མདོག་འདྲ་ཕྱག་གཉིས་
པ༑ །གཡས་པ་རྡོ་རྗེ་སྡིགས་མཛུབ་གཡོན། །བདུད་འདུལ་དྲག་པོ་ཁྱོད་ལ་བསྟོད། །ཞལ་གཅིག་ཕྱག་གཉིས་སྐུ་མདོག་སྔོ། །ཀུན་ཀྱང་སྟག་དང་སྦྲུལ་གྱིས་བརྒྱན། །
པདྨ་ཉི་མའི་གདན་ལ་བཞུགས། །བར་ཆད་ཞི་མཛད་ཁྱེད་ལ་བསྟོད། །སྟེང་གི་ཕྱོགས་ན་མཛེས་པ་ཡི། །གནས་གཙང་ལྷ་ཡི་བུ་གཉིས་པོ། །ལྷ་ཡི་རྒྱན་དང་ན་
བཟའ་མཛེས། །ཕྱག་ན་བདུད་རྩིའི་བུམ་པ་བསྣམས། །བདུད་རྩིའི་ཆར་འབེབས་ཀུན་ལ་སྙོམས། །དག་པའི་སྐུ་ལ་ཕྱག་འཚལ་བསྟོད། །གང་ཞིག་ནངས་ནངས་
སྔར་ལངས་ཏེ། །བསྟོད་པ་འདི་ཡིས་དུས་ཀུན་ཏུ། །འཁོར་དང་བཅས་ལ་བསྟོད་གྱུར་ན། །བློ་དང་ཚེ་རྣམས་འཕེལ་བ་དང་། །དཔལ་དང་འབྱོར་པའི་དངོས་གྲུབ་

སྟེར༑ །མཆོག་གི་དངོས་གྲུབ་འགྲུབ་པར་འགྱུར། །གུས་པའི་སེམས་ཀྱིས་སྔར་ལངས་ནས། །རྩེ་གཅིག་སེམས་ཀྱིས་བསྟོད་པར་བྱ། །གཙུག་ཏོར་རྣམ་པར་རྒྱལ་
མའི་བསྟོད་པ། །སློབ་དཔོན་ཙནྡྲ་གོ་མིས་མཛད་པ་རྫོགས་སོ།། ༈ རྒྱ་གར་སྐད་དུ། ཨཱ་རླཏཱ་རཱ་སྟོ་ཏྲཾ། །འཕགས་མ་སྒྲོལ་མ་ལ་བསྟོད་པ། ཨོ། འཁོར་བ་ལས་སྒྲོལ་ཏཱ་རེ་
མ༑ །ཏུཏྟཱ་རེ་ཡིས་འཇིགས་བརྒྱད་སྒྲོལ། །ཏུ་རེས་ན་བ་རྣམས་ལས་སྒྲོལ། །སྒྲོལ་མ་ཡུམ་ལ་ཕྱག་འཚལ་ལོ། །པདྨ་དཀར་པོའི་དབུས་གནས་པའི། །ཟླ་བའི་
གཟུགས་ཀྱི་གདན་སྟེང་དུ། །རྡོ་རྗེ་སྐྱིལ་ཀྲུང་བཅས་མཛད་མ། །མཆོག་སྦྱིན་མ་ལ་ཕྱག་འཚལ་ལོ། །སྟོན་ཀའི་ཟླ་བའི་མདངས་འདྲ་ཞིང་། །ཟླ་བ་ལ་ནི་རྒྱབ་བརྟེན་
མ༑ །རྒྱན་རྣམས་ཐམས་ཅད་ཡོངས་སུ་རྫོགས། །ཨུཏྤལ་བསྣམས་ལ་ཕྱག་འཚལ་ལོ། །བཅུ་དྲུག་ལོ་ལོན་ལུས་དང་ལྡན། །རྫོགས་སངས་རྒྱས་ཀུན་དེ་ཡི་སྲས། །
འདོད་སྦྱིན་སྐུ་ནི་འཆང་བའི་ཡུམ། །འཕགས་མ་སྒྲོལ་མར་ཕྱག་འཚལ་ལོ། །འཁོར་ལོ་དཀར་པོ་འོད་ཟེར་དཀར། །རྩིབས་བརྒྱད་ལ་ནི་ཡི་གེ་བརྒྱད། །ཡོངས་སུ་།

༄༅། །བསྐོར་བའི་རྣམ་པ་ཅན། །འཁོར་ལོ་ཅན་ལ་ཕྱག་འཚལ་ལོ། །ཞེས་འཆི་མེད་གྲུབ་པའི་སློབ་དཔོན་ཆེན་པོ་ངག་གི་དབང་ཕྱུག་གྲགས་པའི་འཆི་བདག་སླུ་བའི་རྟོག་པའི་མངོན་རྟོགས་བསྟོད་པར་ཁ་
བསྒྱུར་བའོ།། །། ༈ གློག་དང་འདྲ་བའི་སྤྱན་མངའ་མ། །དཔའ་མོ་ཏཱ་རེ་ཏུཏྟཱ་རེ། །སངས་རྒྱས་ཞལ་གྱི་པདྨ་ཡི། །གེ་སར་ལས་བྱུང་ཁྱོད་ལ་འདུད། །སྟོན་ཀའི་ཟླ་བ་།
རྒྱས་པ་ཡི། །དཀྱིལ་འཁོར་དང་མཚུངས་ཞལ་མངའ་མ། །མཆོག་སྦྱིན་ཕྱག་རྒྱས་ཨུཏྤ་ལ། །བསྣམས་མ་ཁྱེད་ལ་ཕྱག་འཚལ་ལོ། །འཁོར་བའི་གཟེབ་ལས་ཏུཏྟཱ་རེ། །
སྭ་ཧས་ཉོན་མོངས་ཞི་བར་མཛད། །ཨོཾ་གྱི་ངོ་བོ་ཉིད་ཀྱིས་ནི། །ཚངས་པའི་སྒོ་འབྱེད་མ་ལ་འདུད། །འཇིགས་པ་ཆེན་པོ་བརྒྱད་རྣམས་ལས། །འཇིག་རྟེན་ཐམས་ཅད་
སྐྱོབ་པར་མཛད། །ཀུན་གྱི་མར་གྱུར་བཅོམ་ལྡན་འདས། །སྒྲོལ་མ་ཡུམ་ལ་ཕྱག་འཚལ་ལོ། །ཞེས་པའང་ངག་དབང་གྲགས་པས་མཛད།། ༈ འཕགས་མ་སྒྲོལ་མ་སྒྲོལ་མཛད་
ཡུམ༑ །ཡིད་བཞིན་འཁོར་ལོ་ཚེ་འཕེལ་མ། །ལྷ་མོ་ཁྱོད་ལ་གསོལ་བ་ནི། །བདག་གི་ཚེ་ཡི་བར་ཆད་དང་། །ནད་དང་སྡུག་བསྔལ་ཐམས་ཅད་ལས། །ནུས་ལྡན་

ཁྱོད་ཀྱིས་བསྐྱབ་ཏུ་གསོལ། །མཆོག་དང་ཐུན་མོང་དངོས་གྲུབ་ཀུན། །མ་ལུས་བདག་ལ་གནང་བར་མཛོད། །འཕགས་མ་ཁྱེད་ལ་དད་བྱེད་པ། །དེ་ལ་རྟག་ཏུ་བུ་
བཞིན་དགོངས། །བདག་ཀྱང་ཁྱོད་ལ་གསོལ་འདེབས་ཀྱི། །ཐུགས་རྗེའི་ལྕགས་ཀྱུས་གཟུང་དུ་གསོལ། །ལྷ་མོ་སྐུ་མདོག་ཟླ་འདྲའི་མདོག །སྒེག་ཅིང་དུལ་བའི་ཆ་
བྱད་ཅན། །གཟུགས་ལྡན་རིན་ཆེན་རྒྱན་གྱིས་སྤྲས། །མཛེས་པ་དར་གྱི་སྨད་གཡོགས་ཅན། །པདྨ་ཟླ་བའི་དབུས་གནས་སུ། །ཞབས་གཉིས་རྡོ་རྗེ་སྐྱིལ་ཀྲུང་མཛད། །
ཞལ་གཅིག་ཕྱག་གཉིས་འཛུམ་བག་ཅན། །དུས་གསུམ་སངས་རྒྱས་སྐྱེད་པའི་ཡུམ། །ལྷ་མོ་ཁྱོད་ལ་རྟག་ཏུ་འདུད། །ཁྱེད་ལ་ཆ་ཙམ་བསྟོད་པ་ཡིས། །བདག་ཅག་
བྱང་ཆུབ་སྒྲུབ་པ་ལ། །དུས་འདི་ནས་བཟུང་བྱང་ཆུབ་བར། །མི་མཐུན་རྐྱེན་རྣམས་ཞི་གྱུར་ཏེ། །མཐུན་རྐྱེན་ཕུན་སུམ་ཚོགས་པར་ཤོག །འདོད་གསོལ་འདི་འབྲོམ་སྟོན་པའི་
གསུང་བྱིན་རླབས་ཅན་ཡིན་པར་ཡོངས་སུ་གྲགས་སོ།། ༈ བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ལ་བསྟོད་པ་འཆི་མེད་ཟླ་གཞོན་གསར་པའི་རོལ་མོ་ཞེས་བྱ་བ་

༄༅། །བཞུགས་སོ།། རྒྱ་གར་སྐད་དུ། ཏ་ཐཱ་ག་ཏཱ་པ་རི་མི་ཏཱ་ཡུཛྙཱན་སུ་བི་ནིཊྛིཏྟ་ཏེ་ཛོ་རཱ་ཛྙེ་སྟོ་ཏྲ་ནཱ་མ། བོད་སྐད་དུ། དེ་བཞིན་གཤེགས་པ་ཚེ་དང་ཡེ་ཤེས་།
དཔག་ཏུ་མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོ་ལ་བསྟོད་པ་ཞེས་བྱ་བ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཟག་མེད་ཡེ་
ཤེས་དམ་པའི་སྣོད་གྱུར་ངོ་མཚར་མཚན་དཔེའི་འཇོ་སྒེག་ཅན། །གདུལ་བྱའི་དབང་པོར་འཚམས་པར་འཇུག་པའི་གསུང་གསང་བརྗོད་བྲལ་ནཱ་དའི་དབྱངས། །སྤྲོས་པའི་
མཐའ་དང་མཛའ་བ་མ་ཡིན་རྣམ་པ་ཀུན་གྱི་མཆོག་ལྡན་ཐུགས། །མི་ཟད་རྒྱན་གྱི་འཁོར་ལོར་དགྱེས་རོལ་བདེ་ལྡན་ཞིང་གཙོ་ཚེ་མཐའ་ཡས། །གང་མཚན་ནོར་བུའི་དོ་
ཤལ་གཡོ་བ་ལུས་ཅན་བསོད་ནམས་རྣ་ལུང་དུ། །དཔྱངས་པ་ཙམ་གྱིས་སྡུག་བསྔལ་གསུམ་གྱི་མྱ་ངན་གྲོང་ལས་དབུགས་འབྱིན་ནས། །འཆི་མེད་ཚེ་དང་ཡེ་ཤེས་མཆོག་གི་
འདོད་དོན་ཅི་དགར་འཇོ་བ་ཡིས། །རེ་བའི་ཤིང་རྟ་ཕྱུར་བུར་འགེངས་ཕྱིར་སུ་ཞིག་རབ་ཏུ་བསྟོད་མི་བྱེད། །ཆོས་ཀྱི་འབྱུང་གནས་རྣམ་དག་བདེན་སྨོན་སྤྲིན་དཀར་མེ་ཏོག་

འཇོ་བ་ལས། །གནས་ངན་ལེན་གྱི་རྡུལ་དང་མི་མཛའ་བྱེ་བ་ཁྲག་ཁྲིག་བརྒྱ་སྟོང་ཕྲག །བརྒྱད་ཅུ་རྩ་གཅིག་སངས་རྒྱས་ཞིང་བཀོད་ཡོན་ཏན་གཅིག་བསྡོམས་ཟ་མ་ཏོག །
དག་པ་རབ་འབྱམས་དགའ་ཚལ་དམ་པར་ཕུལ་བྱུང་བསྔགས་འོས་བརྗོད་མི་ལོང་། །ཤིན་ཏུ་གཞོན་ཤ་ཆགས་པའི་ལག་མཐིལ་ཛམྦུ་ནཱ་དས་མདངས་པའི་དབྱིག །གང་གི་
གཞིར་ཆགས་ཨུཏལ་གྱིས་བསྲུངས་མནན་ནེམ་བཏེག་འཕར་ས་འཛིན་ངོས། །ཡན་ལག་བརྒྱད་ལྡན་ཅ་ཅོ་རྣམ་སྤངས་ཞི་བསིལ་བདེན་གཉིས་ཆོས་ཀྱི་སྒྲས། །ཀུན་རྨོངས་
མ་རིག་གཉིད་ལས་སད་མཛད་བདེ་འཐུང་ཆུ་གཏེར་གཡོ་བའི་འགྲམ། །བཻ་ཌཱུཪྻ་དང་ཨིནྡྲ་ནཱི་ལ་ཤེལ་དང་མརྒད་ལ་སོགས་པའི། །རིན་ཆེན་སྣ་ཚོགས་མནྡཱ་ར་བ་ཡིད་འོང་
གཡོ་བའི་བར་བར་ནས། །གསེར་གྱི་དྲ་བས་རྣམ་པར་སྤྲེལ་གྱུར་དྲི་བཞོན་ཕོ་ཉས་བསྐུལ་བ་ལས། །མཉན་པར་འོས་པའི་སྒྲ་དབྱངས་ཟད་མེད་ཆོག་མི་ཤེས་པར་ཀུན་ཏུ་
སྒྲོགས༑ །དེ་དག་རྣམས་ཀྱི་ཡལ་འདབ་གཞོན་ནུས་བསྟི་སྟང་བྱས་པའི་དོ་ཀེར་རྩེར། །ཤིན་ཏུ་རབ་སྒེག་ངང་ཚུལ་ཞི་ཞིང་ཕན་ཚུན་རྩེ་བའི་ཤ་ཀུ་ན༔ གཙུག་ཕུད་།

༄༅། །མདངས་ཅན་མརྒད་གཤོག་ལྡན་མགྲིན་པའི་རྫ་རྔ་འཁྲོལ་ལ་སོགས། །སྣ་ཚོགས་ཤིང་རྟའི་གླུ་དབྱངས་ལས་ལྷག་རབ་སྙན་རོལ་མོས་ཡོངས་སུ་བཀང་། །དེ་
ན་ཐུན་མཚམས་མངའ་བ་མ་ཡིན་ཁོར་ཡུག་འོད་སྣང་ཕྲེང་བས་གཏམས། །མཆོག་ཏུ་མཛེས་པའི་དགའ་ཚལ་ལས་བྱུང་འདོད་པའི་ཡོན་ཏན་གཞལ་དཀའ་བ། །གཞན་
འཕྲུལ་དབང་བྱེད་བཀོད་པས་མི་བསྐྲུན་ཕུན་སུམ་ཚོགས་པའི་བདེ་བ་ཆེར། །ངོམས་པ་མེད་པར་ལོངས་སུ་སྤྱོད་ཕྱིར་མཚན་གྱི་སྤྲིང་ཡིག་རྣམ་པར་གསལ། །མདོར་ན་ཀུན་
མཁྱེན་ཡེ་ཤེས་ཀྱིས་སྦྱངས་དག་པའི་རྡུལ་བྲལ་སྤྱན་རྣོན་པོས། །ཕྱོགས་བཅུའི་ཞིང་ཁམས་རྒྱ་མཚོར་བཙལ་ཀྱང་མཚུངས་ཟླས་དབེན་པར་རབ་གཟིགས་ནས། །མཆོག་ཏུ་
བསྔགས་པའི་སྤྲིན་གྱི་མེ་ཏོག་རྨད་བྱུང་འཇོ་བའི་ངོ་མཚར་ཁུར། །ནོར་འཛིན་བུ་མོས་ཐེག་པར་དཀའ་བའི་དོགས་པས་རིང་དུ་འདར་བ་བཞིན། །གང་ན་རིན་ཆེན་སྣ་
ཚོགས་ཕ་གུས་རྣམ་པར་བརྩེགས་པའི་གཞལ་ཡས་ཁང་། །འཆི་མེད་གྲུབ་པའི་གྲོང་ཁྱེར་ལས་ལྷག་བྱང་ཆུབ་ཕྱོགས་ཆོས་ཡོངས་རྫོགས་དབུས། །མདངས་ལྡན་གཞོན་ནུའི་

རོལ་སྒེག་གིས་བསྟེན་ནོར་བུའི་བ་གམ་གཡོ་བའི་ཁྲིར། །ལོ་འདབ་གོས་བཟང་མངོན་པར་འཛིན་པའི་ཆུ་སྐྱེས་སར་པའི་འཛུམ་ཕྲེང་གིས། །ཐིག་ལེ་མཆོག་མའི་ལང་ཚོ་སྨྲ་
དབབ་ལྟ་ན་སྡུག་དེའི་དཔལ་འཕྲོག་ཕྱིར། །པདྨའི་རྩ་ལག་ཀུནྡཱའི་བཤེས་ཟུང་དོ་ཟླར་ལྷགས་པའི་དེ་མ་ཐག །གང་གི་ཞལ་བཟང་ལྟ་བས་མི་ངོམས་འོད་ཟེར་བརྒྱ་ཕྲག་
གཡོ་བའི་དཔལ། །ཆ་ཤས་ཙམ་ཡང་བཟོད་པར་མ་ནུས་ཞབས་མཐིལ་འཁོར་ལོར་ཡིབས་པ་བཞིན། །བྱི་རུའི་ལྷུན་པོ་ཉི་གཞོན་འཆར་ཀའི་དྲྭ་བས་མཛེས་པའི་ལང་ཚོ་
ལྟར༑ །ཀུན་ཏུ་རབ་དམར་གཟུགས་སྐུའི་དཀྱིལ་འཁོར་མཐོང་ན་མི་མཐུན་བྲལ་བ་དེར། །མཚན་དཔེའི་འཇོ་སྒེག་གསར་པས་འཁྱུད་གྱུར་འོད་ཟེར་དཔག་མེད་ཕྲེང་བ་
ཡིས༑ །ཕྱོགས་བཅུའི་ཁྱོན་ཀུན་ཡོངས་སུ་རབ་འགེངས་སྒྲིབ་པའི་མུན་པ་རྣམ་པར་བཅོམ། །ཐལ་མོའི་ཨུཏྤལ་དམར་པོ་ཕན་ཚུན་མཉམ་གཞག་གིས་སྦྲེལ་ཆུ་སྐྱེས་སྦུབས། །
སྣ་ཚོགས་དར་གྱི་ལོ་འདབ་རབ་གཡོ་པདྨ་རཱ་གའི་ཀ་ལ་ཤ །སྲིད་ཞིའི་བཅུད་བསྡུས་འཆི་མེད་ཆུ་གཏེར་རིང་འཚོའི་ཟླ་ཤེལ་འཛུམ་དཀར་ཅན། །འགྲོ་ཀུན་ཚེ་ཡི་ཀུ་མུ་དཱ་

༄༅། །དཔལ་ཡིད་འོང་དབྱེ་བའི་བྱེད་པོར་གྲུབ། །ཞལ་གྱི་དཀྱིལ་འཁོར་བནྡྷ་ཛཱི་བའི་འདབ་བརྒྱ་དགོད་པའི་སྤྱན་རས་ཟུང་། །ཀུན་ནས་དཀྱུས་རིང་རྟག་ཏུ་འགྲོ་
ལ་རྗེས་སུ་ཆགས་པའི་རོལ་སྒེག་ཅན། །དབུ་སྐྱེས་མཐོན་མཐིང་ཨུཏྤལ་གཞོན་ནུ་སྣ་ཚོགས་རིན་ཆེན་དྲྭ་བ་ཡིས། །རྣམ་པར་བཅིངས་བྱས་རལ་པའི་གདེངས་ཀ་དགོས་
འབྱུང་ནོར་བུའི་རྒྱན་གྱིས་སྤུད། །དབང་པོའི་གཞུ་ལྟར་ཁ་དོག་ཡིད་འོང་ལྕིད་ཀྱིས་ནོན་སྤངས་རེག་བྱ་ཡི། །སྟོད་གཡོགས་སྨད་དཀྲིས་མཛེས་པར་འཆང་ཞིང་དོ་ཤལ་
དཔུང་རྒྱན་གདུ་བུ་སོགས། །རིན་ཐང་བྲལ་བའི་རཏྣའི་རྒྱན་དང་མེ་ཏོག་ཕྲེང་བའི་ཚངས་སྐུད་རྣམས། །བྱང་ཆུབ་ཡན་ལག་བདུན་གྱི་མཚོན་བྱེད་གང་སྐུའི་གསང་བར་
ཡོངས་སུ་འཛིན། །དེ་ནི་མཐའ་གཅིག་ཁོ་ན་ཉིད་མོད་གཞན་དུ་ཚོགས་གཉིས་ཆུ་གཏེར་ཆེ། །བསྐལ་པར་གོམས་པའི་མནྡཱ་རས་བསྲུབས་ཟག་བྲལ་ཟླ་བའི་ལང་ཚོ་ལ། །
སྐྱེ་དང་འབྲི་སོགས་དོན་ལ་མེད་ཀྱང་སྣང་ཚུལ་རྣམ་མང་སྤྲུལ་པའི་གར། །ཉན་རང་སོ་སྐྱེའི་བློ་ལས་འདས་དེར་རབ་གུས་ཀུ་མུད་འཛུམ་ཕྲེང་དགོད། །གསུང་གི་གསང་བ་

མཆོག་ཏུ་མི་འགྱུར་སྒྲ་དང་སྒྲ་མིན་རྣམ་དཔྱད་ལས། །ཡོངས་སུ་བརྒལ་ཡང་ཐ་དད་རྟོག་པའི་རྗེས་སུ་འགྲོ་བའི་ནཱ་དའི་དབྱངས། །ཡན་ལག་དྲུག་ཅུའི་འཇོ་སྒེག་གིས་འཁྱུད་
བདེན་གཉིས་ཆོས་ཚུལ་རྒྱ་མཚོ་ཡིས། །ཐར་པ་མཆོག་གི་གོ་འཕང་ལ་སྦྱོར་འབྲས་བུའི་ཁུར་གྱིས་ལྕི་ལ་འདུད། །རྟག་ཆད་གདོན་དང་མཛའ་བ་མ་ཡིན་སྤྲོས་པ་ཀུན་བྲལ་དེ་
བཞིན་ཉིད། །གཅིག་པུ་ཉིད་མིན་དུ་མ་ལས་འདས་བསམ་གྱིས་མི་ཁྱབ་ཡེ་ཤེས་ནི། །སོ་སོ་ཡང་དག་རིག་པའི་རང་བཞིན་ཇི་ལྟ་ཇི་སྙེད་མཁྱེན་དང་བརྩེའི། །ཐུགས་
རྗེའི་རྣམ་རོལ་བྲི་གང་མེད་པར་ལྷུན་གྱིས་གྲུབ་པ་མཆོག་ལ་འདུད། །ཕྱོགས་བཅུའི་ཞིང་བཞུགས་གངྒཱའི་བྱེ་སྙེད་དེ་བཞིན་གཤེགས་པའི་ཚོགས་རྣམས་ཀྱང་། །ཁྱོད་ཀྱི་
སྤངས་རྟོགས་རྗེས་སུ་བསྔགས་པའི་རོལ་མོ་རྣམ་པར་འཁྲོལ་བ་དང༌། །མིག་མི་འཛུམ་དང་གསང་བ་འཛིན་སོགས་བྱང་ཆུབ་སེམས་དཔའི་ཁྱུ་མཆོག་གིས། །སྤྱི་བོས་
ཞབས་མཐིལ་འཁོར་ལོ་ལ་བཏུད་ཡོན་ཏན་དཔག་ཡས་དེ་ལ་འདུད། །འདི་ན་སྣ་ཚོགས་ལས་ཀྱི་ཕྱི་བཞིན་རྣམ་པར་འཁྱམས་པའི་འགྲོ་བ་ཀུན། །སྒྲིབ་གཉིས་ཉོན་མོངས་

༄༅། །ལིང་ཏོག་གིས་ལྡོང་ཐར་པའི་ལམ་ལས་ཕྱིར་ཕྱོགས་པར། །བརྩེ་ཆེན་ཐུགས་རྗེའི་ཞགས་པས་འཛིན་ཕྱིར་སྣ་ཚོགས་སྤྲུལ་པའི་ཟློས་གར་ནི། །སེམས་ཅན་
ཁམས་དང་མཐུན་པར་འཇུག་པའི་ཕྲིན་ལས་མཆོག་མངའ་ཁྱོད་ལ་འདུད། །དེ་ལྟར་གསེར་གྱི་མངལ་ཅན་བློས་ཀྱང་གཞལ་བར་མི་ནུས་ཡོན་ཏན་ཕུལ། །ཟླ་བས་འཕེལ་
བའི་གཏིང་ལས་རབ་ཟབ་ཀུན་གསལ་ཁམས་ལས་རྒྱ་ཆེ་བའི། །རྣམ་པར་ཐར་པ་སོ་སྐྱེའི་ཡིད་ངོར་ཆ་ཤས་ཕྲ་བའང་མི་མཐོང་མོད། །འདིར་ནི་རྟག་ཏུ་དད་པའི་དབང་གྱུར་
བསྟོད་ཚིག་རོལ་མོ་གསར་པས་མཆོད། །སྙན་པའི་སྒྲ་དབྱངས་དྲི་བཞོན་དགའ་མ་དལ་བུར་གཡོ་བའི་འཇོ་སྒེག་གིས། །ཀུན་ནས་མཁྱེན་པའི་ཡེ་ཤེས་ཆེ་ལྡན་ཐུགས་རྗེའི་
སྤྲིན་དཀར་ལ་འཁྱུད་པས། །རྗེས་སུ་བརྩེ་བའི་སྙིང་རྗེའི་དབང་གྱུར་གློག་ཕྲེང་དོ་ཤལ་གཡོ་བ་དང་། །ལྷན་ཅིག་བདག་བློའི་ཆུ་སྐྱེས་མཛེས་པར་ཕན་བདེའི་བདུད་རྩིས་
བརླན་གྱུར་ཅིག །གནས་སྐབས་གང་མཚན་དཔལ་གྱི་དུམ་བུའི་བསིལ་ངད་ལས་ལྷག་ཟླ་གཞོན་ཟེར། །བརྒྱད་གཉིས་འཇིགས་པའི་ཚ་གདུང་གིས་ཉེན་ས་ཡི་གདུ་བུ་ལ་

རྩེན་པས། །མི་མཐུན་ཚོགས་ཀུན་ཡོངས་སུ་བཅོམ་སྟེ་མཐོ་རིས་ཡོན་ཏན་བདུན་ལ་སོགས། །ལེགས་ཚོགས་འདབ་མའི་འཛུམ་ཕྲེང་གྲོལ་བས་ཀུན་ཡིད་དགའ་བ་སྦྱིན་
གྱུར་ཅིག །ཁྱད་པར་སྲིད་དང་ཞི་བར་ཡོངས་ཁྱབ་རིང་འཚོའི་ཆུ་གཏེར་འཕྱུར་བ་ཉིད། །ཁྱོད་སྐུའི་འོད་ཟེར་རྣམ་པར་གཡོ་བའི་མནྡཱ་ར་ཡིས་བསྲུབས་པ་ལས། །ཕུན་
ཚོགས་བདུད་རྩིའི་སྣང་བས་རབ་མཛེས་འཆི་མེད་གྲུབ་པའི་ཀརླར་དབང་། །རབ་ཏུ་གུས་པས་བསྟོད་པ་ལྟར་ལེན་སྐལ་བཟང་བདེ་འབྱུང་རལ་རྩེར་སྩོལ། །དེ་མཐུས་འཚོ་
བའི་འཁྲི་ཤིང་ཡིད་འོང་གཡོ་མེད་གཅིག་ཏུ་བཙུགས་པའི་མོད། །མི་བགྲེས་ལང་ཚོའི་མེ་ཏོག་འཛུམ་དཀར་ཐར་པ་ཉིན་མོའི་ཕྱོགས་སུ་གྲོལ། །ལུང་རྟོགས་འབྲས་བཟང་
ཁུར་གྱིས་རབ་དུད་ལྷ་དང་བཅས་པའི་འགྲོ་ཀུན་ལ། །དགའ་དང་གཏན་བདེའི་ནོར་གྱིས་ཚིམ་བྱེད་ཡོན་ཏན་མཆོག་གིས་ལྕི་བར་ཤོག །གང་སྐུ་ཡིད་འོང་མཚན་དཔེའི་
རླབས་ཕྲེང་ལྟ་ན་སྡུག་པའི་ཞིང་ཁམས་བཅས། །རྟག་ཏུ་གསལ་བཏབ་གསང་སྔགས་མཆོག་བཟླས་ཟབ་མོའི་ཏིང་འཛིན་ལ་གཞོལ་ཚེ། །དཔག་མེད་འདྲེན་པ་ཀུན་གྱི་

༄༅། །འཁོར་བཅས་བྱི་རུའི་ཞལ་བཟང་གཡོ་བའི་རྡུལ། །མངོན་སུམ་མིག་གི་བདུད་རྩིར་བཏུང་བས་དོན་གཉིས་ལང་ཚོ་རྒྱས་གྱུར་ཅིག །གཞན་ཡང་ཐོས་བསམ་
སྒོམ་པའི་ཆུ་གཏེར་རླབས་ཆེན་འཕྱུར་བ་ལས་ཐོན་པའི། །རྩོད་འཆད་རྩོམ་སོགས་ལུང་རྟོགས་ཆོས་ཚུལ་འོད་ཟེར་འབུམ་ཕྲག་བཞུ་བའི་རྡུལ། །འཁོར་ལོ་གསུམ་ལྡན་དགེ་
འདུན་འདུས་པའི་བློ་མཆོག་སྤོབས་པས་བཟུང་བ་ལས། །རྒྱལ་བསྟན་རིན་ཆེན་པདྨའི་དགའ་ཚལ་དར་བབས་གཡོ་བའི་རྒྱུར་གྱུར་ཅིག །ཤིན་ཏུ་དབེན་པའི་ནགས་ཀྱི་
སྤྱིལ་བོར་ཀུ་ཤ་འཇམ་པོའི་གདན་གྱི་སྟེང་། །དག་བྱེད་ཁྲུས་བཏུང་དཀའ་ཐུབ་ལ་གནས་དྲང་སྲོང་ཆེན་པོའི་ངང་ཚུལ་ལྟར། །གཅིག་ཏུ་ངེས་འབྱུང་སེམས་ཀྱིས་རབ་བསྐུལ་
ཐར་པ་དོན་དུ་གཉེར་རྣམས་ཀྱི། །སྦྱངས་པའི་ཡོན་ཏན་ཆ་ཤས་ཀུན་གང་ངེས་ལེགས་ཐེམ་སྐས་ལ་འཛེག་ཤོག །ནམ་ཞིག་བདག་གཞན་འདིར་སྣང་རྫོགས་ཏེ་སྲོག་གི་
དབང་པོ་སྡུད་པའི་ཚེ། །མགོན་པོ་གང་གིས་དགྱེས་པའི་ཕྱག་གིས་འཁོར་བའི་གཡང་ས་ལས་དྲངས་ཏེ། །ཡོན་ཏན་བཀོད་པ་གཞལ་གྱིས་མི་ལོང་དག་པའི་ཞིང་དེར་པདྨོའི་

སྦུབས༑ །མཚན་དཔེའི་ལུས་མཆོག་རྣམ་པར་འཛིན་ནས་ཁྱོད་ཞབས་རྟག་ཏུ་བསྙེན་པར་ཤོག །དེ་ལྟར་བསྟོད་བསྔགས་འོད་ཟེར་ཕྲེང་ལྡན་ཟླ་ཤེལ་མྱུ་གུ་གསར་པའི་
གཟུགས༑ །ཤིན་ཏུ་གུས་པའི་བདེ་འབྱུང་རལ་རྩེར་བྲལ་ཐོབ་སྤངས་པར་སོན་པ་ལས། །ཚེ་བསོད་དཔལ་འབྱོར་ཀུ་མུད་འཛུམ་དཀར་ཡིད་འོང་བྱེ་བའི་དེ་མ་ཐག །རྣམ་
པ་ཐམས་ཅད་མཁྱེན་པའི་གེ་སར་རྟག་ཏུ་ལྕི་བ་ཐོབ་པར་འགྱུར། །དེ་ལྟར་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོ་ལ་བསྟོད་པའི་རབ་ཏུ་བྱེད་པ་འཆི་
མེད་ཟླ་གཞོན་གསར་བའི་རོལ་མོ་ཞེས་བྱ་བ་འདི་ནི། བདེ་བ་ཅན་གྱི་ཞིང་གི་བཀོད་པ་རྟེན་དང་བརྟེན་པར་བཅས་པ་དང་མཐུན་ཞིང་མངོན་རྟོགས་དག་གི་དོན་དང་ཡང་མི་འགལ་བར་གཞོན་ནུ་ཨ་བྷ་ཡས་རང་ལོ་བཅོ་བརྒྱད་པར་བྲྀ་ཥ་བྷ་ཞེས་ཁྱུ་མཆོག་
ཟླ་བའི་དགའ་བ་གཉིས་པའི་གྲལ་ཚེས་དགེ་བར་ཡོངས་སུ་གྲུབ་པར་བགྱིས་པའི་དགེ་བས་གནས་སྐབས་ལུས་ཅན་ཐམས་ཅད་སྡུག་བསྔལ་གསུམ་གྱི་ཆུ་གཏེར་ལས་བསྒྲལ་ནས་མཐར་ཐུག་ཐམས་ཅད་མཁྱེན་པའི་གྲོང་ཁྱེར་དུ་དབུགས་འབྱིན་ཐོབ་པའི་
རྒྱུར་གྱུར་ཅིག། ༈ འཕགས་མ་གཙུག་ཏོར་རྣམ་རྒྱལ་ལ་བསྟོད་པ་འཆི་མེད་གྲུབ་པ་སྤྲིན་ཀྱི་རོལ་མོ་ཞེས་བྱ་བ་བཞུགས་སོ། །རྒྱ་གར་སྐད་དུ། ཨཱཪྻཱ་ཨུཥྣཱི་ཥ་བི་ཛ་ཡཱི་སྟོ་ཏྲ་ནཱ་།

༄༅། །མ༑ བོད་སྐད་དུ། འཕགས་མ་གཙུག་ཏོར་རྣམ་རྒྱལ་ལ་བསྟོད་པ་ཞེས་བྱ་བ། ཐམས་ཅད་མཁྱེན་པ་ལ་ཕྱག་འཚལ་ལོ། །བློ་ལྡན་གང་ཞིག་མཚན་
ཙམ་འཛིན་ནམ་འོན་ཏེ་ཐོས་པ་དག་གིས་ཀྱང་། །སྣ་ཚོགས་འཇིགས་སྟེར་སྡུག་བསྔལ་ཚོགས་ཀུན་ཉེ་བར་བཅོམ་པའི་དེ་མ་ཐག །འཆི་མེད་ཚེ་དང་རྒ་ན་རྒུད་པའི་རྐྱེན་
གྱིས་མི་འཕྲོག་ལང་ཚོའི་སྟོབས། །དད་དང་ཤེས་རབ་བསོད་ནམས་འབྱོར་པ་མངོན་དུ་སྩོལ་མཛད་དེ་བསྟོད་བྱ། །གཟོད་མ་ཉིད་ནས་བསྐལ་པ་དུ་མར་ཚོགས་གཉིས་ཆུ་
གཏེར་བསྲུབས་པ་ལས། །ཐར་པ་མཆོག་གི་ཆ་ཤས་ཡོངས་གང་བྱང་ཆུབ་ཕྱོགས་ཀྱི་ཆོས་རྣམས་ཀྱི། །རི་དྭགས་གཞོན་ནུའི་རྟགས་ཀྱིས་མངོན་རོལ་བདེ་གཤེགས་ཆོས་
སྐུའི་རྟེན་མཆོག་གི །གཞལ་ཡས་ཁང་ཆེན་མི་མཐུན་ཕྱོགས་ལས་རྣམ་པར་རྒྱལ་བ་དེ་ལ་འདུད། །དེ་དབུས་ཆར་སྤྲིན་དཀར་པོའི་བར་བར་ཨུཏྤལ་དམར་པོས་མདངས་པ་
བཞིན༑ །སྲབ་འཇམ་མཉེན་ལྕུག་མཆོག་ཏུ་ཡིད་འོང་འདབ་སྟོང་རྒྱས་པའི་ཆུ་སྐྱེས་རྩེར། །བརྒྱད་གཉིས་ཆ་ལྡན་རྙོགས་པའི་ར་རི་ཀུན་ནས་བྲལ་བའི་དཔལ་དེ་ཡིས། །

ཁྱོད་ཞབས་འཁོར་ལོའི་རེ་ཁཱས་མཚན་པ་ཉེ་བར་བསྟེན་པ་དེ་ལ་འདུད། །གང་སྐུ་སྟོན་ཟླ་ཆ་རྫོགས་འོད་ཟེར་བརྒྱ་སྟོང་བརྩེགས་པའི་དཔལ་ལྟར་གསལ། །སྤྱན་གྱི་གེ་སར་
རྣམ་པར་མཛེས་ལྡན་འགྲོ་ལ་རྗེས་སུ་བརྩེ་བའི་གཟུགས། །གནག་སྣུམ་རལ་པའི་ཆུན་པོ་གཡོ་བ་པུཎྜ་རཱི་ཀས་རྣམ་བཅིངས་རྩེར། །ཆོས་དབྱིངས་ཡེ་ཤེས་མཚན་དཔེའི་
ཟློས་གར་རིགས་ཀྱི་བདག་པོ་འཛིན་དེར་འདུད། །རྩ་བའི་ཞལ་ནི་ཆུ་ཤེལ་ཇི་བཞིན་གཡས་པ་ཛམ་བུའི་གསེར་གྱི་མདོག །གཅིག་ཤོས་ཨིནྡྲ་ནཱི་ལའི་འོད་ལྟར་ཀུན་ཏུ་སྔོ་
བའི་གཟི་བརྗིད་ཀྱིས། །ལོག་འདྲེན་ཚོགས་ཀུན་རྣམ་པར་འཆིང་བའི་ཞགས་པ་ཉིད་དོ་དེ་ལྡོག་པའི། །ཡོན་ཏན་མ་ལུས་མངོན་དུ་འགུགས་བྱེད་དབང་གི་མཆིལ་པ་རྣོན་
པོའང་ལགས། །རྣམ་པར་ཐར་པ་གསུམ་དང་ལྡན་པའི་སྤྱན་གྱི་ཡེ་ཤེས་མེ་བོ་ཡིས། །སྡུག་བསྔལ་གསུམ་གྱི་གཅོང་རོང་གཏིང་ཟབ་འཁོར་བའི་ཚང་ཚིང་བསྲེགས་ནས་
སླར༑ །དུས་གསུམ་ཀུན་ཏུ་ཇི་ལྟ་ཇི་སྙེད་མཁྱེན་པའི་ཡེ་ཤེས་སྣང་བ་དེས། །ཁམས་གསུམ་འཛིན་པའི་རབ་རྨོངས་མུན་པ་ཡོངས་སུ་བསལ་མཛད་དེ་ལ་འདུད། །ཕྱག་

༄༅། །གི་དཀྱིལ་འཁོར་བརྒྱད་ཀྱི་གཡས་པར་ཕྲིན་ལས་བཞི་སྟེར་རྡོ་རྗེ་དང་། །པདྨ་དཀར་པོའི་ཞབས་མཐིལ་མངོན་བསྟེན་བཅོམ་ལྡན་འོད་སྣང་མཐའ་ཡས་ཆེ། །
དུས་མ་ཡིན་པའི་ཉི་བུའི་སྙིང་འབིགས་མྱུར་དུ་འགྲོ་བའི་མཚོན་ཆའི་དཔལ། །ཐར་པའི་དཔལ་ཀུན་ཡོངས་སུ་སྟེར་བྱེད་མཆོག་སྦྱིན་ཕྱག་རྒྱས་མཛེས་དེར་འདུད། །གཅིག་
ཤོས་དང་པོར་བགེགས་ཀྱི་ཚོགས་ཀུན་གཟིར་དང་འགུགས་པའི་སྡིགས་མཛུབ་ཞགས། །སྙིང་རྗེ་ཆེན་པོས་འགྲོ་ཀུན་སྡུད་མཛད་ཤེས་རབ་མཆོག་གི་རཏྣའི་གཞུ། །སྐྱེ་རྒ་
ན་འཆིའི་སྡུག་བསྔལ་དབུགས་འབྱིན་ཐར་པའི་དཔལ་སྟེར་མི་འཇིགས་རྒྱ། །ལས་དང་ཉོན་མོངས་སྒྲིབ་གཉིས་འཁྲུད་མཛད་བདུད་རྩིའི་བུམ་བཟང་འཛིན་དེར་འདུར། །
བརྟེན་པ་མེད་པར་མཁའ་དབྱིངས་ལ་ཤར་དབང་པོའི་གཞུ་ཡི་ཞུན་མ་ཡིས། །ཁ་དོག་བསྒྱུར་འདྲའི་ལྷ་རྫས་རེག་བྱ་ལྕིད་ཀྱིས་སྤངས་པའི་ཤམ་ཐབས་དང་། །ག་བུར་
འཛིན་པའི་ཚོན་གྱིས་མངོན་བསྒྱུར་སྟོད་གཡོགས་སར་པས་མཛེས་བྱས་ཤིང་། །ཡན་ལག་འཁྲི་ཤིང་རིན་ཆེན་དྲྭ་བའི་རྒྱན་གྱིས་ཀུན་ཏུ་སྤུས་ལ་འདུད། །འཁོར་གྱི་ཚོགས་

ནི་སྙིང་རྗེའི་གཏེར་འཛིན་འཕགས་པ་མཆོག་དང་གསང་བའི་བདག །བསྡུ་དངོས་བཞི་ཡི་རང་བཞིན་ལས་སྐྱེས་ཉོན་མོངས་བདུད་དགྲ་ཀུན་བཅོམ་པའི། །མི་གཡོ་མགོན་
དང་འདོད་པའི་རྒྱལ་པོ་དབྱུག་སྔོན་བཟུང་དང་སྟོབས་པོ་ཆེ། །མེ་ཏོག་ཕྲེང་འཛིན་གཙང་རིས་ལྷ་བུ་གཞོན་ནུ་གཉིས་བཅས་ཀུན་ལ་འདུད། །གང་ཞིག་ཀུན་ཏུ་ཉེ་བར་རབ་
ཞི་གདོད་ནས་རྣམ་དག་ཡེ་ཤེས་ནི། །སྣ་ཚོགས་གཟུང་འཛིན་སྤོས་པ་ཀུན་བྲལ་འོད་གསལ་དབུ་མའི་ཆོས་ཉིད་ཅན། །འཕོ་འགྱུར་མེད་བཞིན་གང་འདུལ་མཛད་པ་ལྷན་
གྱིས་གྲུབ་པར་རྟག་འཇུག་པའི། །ཟག་བྲལ་མཆོག་གི་ཡོན་ཏན་གྱིས་དགྱེས་གཙུག་ཏོར་ཆོས་ཀྱི་སྐུ་ལ་འདུད། །སྨོན་ལམ་སྟོབས་ཀྱིས་མངོན་པར་སྐྱེད་བསྲིངས་དཔག་
ཡས་དག་པའི་ཞིང་ཁམས་སུ། །རྨད་བྱུང་ཚོགས་གཉིས་བྱེད་པོས་རབ་བསྐྲུན་མཚན་དཔེའི་འོད་ཟེར་དྲྭ་བ་ཡིས། །ཁྲག་ཁྲིག་བདུད་ཀྱི་མུན་པ་ཕམ་བགྱིད་གདུལ་བྱའི་
ཁམས་དབང་བསམ་པ་དང་། །རྗེས་སུ་མཐུན་པར་དགའ་བས་ཚིམས་མཛད་གཙུག་ཏོར་ལོངས་སྤྱོད་རྫོགས་ལ་འདུད། །འགྲོ་འདིའི་ཀུན་རྟོག་རྒྱ་མཚོའི་རླབས་བཞིན་ཐ་

༄༅། །དད་བར་མེད་མངོན་འཕྱོ་བ། །རྒ་ན་འཆི་དང་སྐྱེ་བ་ལ་སོགས་སྡུག་བསྔལ་འཛིན་ཁྲིའི་གྲོང་ཁྱེར་ཅན། །དེ་ལས་སྣ་ཚོགས་ཐབས་ཚུལ་དུ་མའི་མཛད་པ་
དཔག་ཡས་རིན་ཆེན་གྲུས། །ཞི་བདེ་ཐར་པའི་གླིང་དུ་འདྲེན་མཛད་གཙུག་ཏོར་སྤྲུལ་པའི་སྐུ་ལ་འདུད། །འོད་སྣང་མཐའ་ཡས་ཚེ་དཔག་མེད་མགོན་གཙུག་ཏོར་གདེངས་
ཀའི་ཆུ་གཏེར་ལས། །ཐབས་དང་ཤེས་རབ་མི་ཕྱེད་འདྲེས་གྱུར་ཐུགས་རྗེ་ཆེན་པོའི་ཟླ་ཤེལ་དབང་། །མངོན་པར་འཐོན་གང་ཕན་དང་བདེ་བའི་འཛུམ་ཟེར་གསར་པའི་
འཇོ་སྒེག་གིས། །སྲིད་པའི་མུན་ནག་ཕུང་པོར་རྣམ་རྒྱལ་ཞི་བའི་ཀུ་མུད་བཞད་དེར་འདུད། །གང་གསུང་སྒྲ་དང་ཚིག་གིས་མི་མཚོན་ལུང་རྟོགས་ཆར་སྤྲིན་རོལ་མོ་ནི། །
སྐལ་བཟང་གཉིས་སྐྱེས་རྣ་བའི་བཅུད་ལེན་རྟག་པར་སྦྱིན་པའི་དེ་མ་ཐག །བྱང་ཆུབ་སྤྱོད་པའི་སྒྲོ་གཤོག་ཟླུམ་པོས་གྲུབ་གཉིས་རོལ་གར་བསྒྱུར་བ་དང་། །ལྷན་ཅིག་རྣམ་
གྲོལ་མཆོག་གི་མངལ་ཁུར་མངོན་པར་འཛིན་མཛད་དེ་ལ་འདུད། །ཁྱོད་ནི་འཇིག་རྟེན་གསུམ་གྱི་ཐོར་ཚུགས་རིན་ཆེན་དྲྭ་བས་སྤ་བ་དེར། །ཞབས་མཐིལ་བཀོད་ལ་ངོ་

མཚར་ཅི་ཞིག་དེ་ཀུན་འདྲེན་པའི་རྒྱལ་བ་ཡིས། །ཐུགས་རྗེ་སྐུལ་མཛད་ཡེ་ཤེས་རབ་སྐྱེད་ཡུམ་གྱུར་ཤེས་རབ་ཕར་ཕྱིན་དང་། །གཉིས་སུ་མ་ཡིན་མཉམ་པར་བཞུགས་པའི་
ངོ་མཚར་མཆོག་དེར་བསྟོད་པར་བགྱི། །རྟག་ཏུ་མི་འབྲལ་ཏིང་འཛིན་བྱེད་པོས་ཁྱོད་སྐུ་རབ་མཛེས་ལྷུན་སྟུག་པ། །ཡིད་ཀྱི་ཐིག་ལེར་རོ་གཅིག་བཀོད་ཅིང་གྲགས་སྟོང་
གསང་སྔགས་རོལ་མོ་ནི། །མགྲིན་པའི་རྒྱན་དུ་བར་མེད་འཁྲོལ་བས་དགྱེས་པའི་སྤྱན་ཟུར་གཡོ་བའི་འོད། །གུས་པ་ཆེན་པོའི་ཆུ་སྐྱེས་རྩེར་སོན་དགེ་མཚན་འདབ་བརྒྱ་
དགོད་པར་ཤོག །བརྟན་གཡོའི་འབྱུང་ལྔའི་དྭངས་མ་ཀུན་དང་ཕུན་ཚོགས་རིང་འཚོའི་ཟིལ་དངར་གྱིས། །སྲོག་གི་མདུད་པ་དམ་པོར་བཅིངས་གྱུར་ལྷ་དང་དྲང་སྲོང་གྲུབ་།
པའི་སྡེ། །སྐྱེ་སོགས་བརྒལ་དཀའི་ཕ་མཐར་སོན་པའི་སྲས་བཅས་རྒྱལ་བའི་ཐུགས་རྗེའི་དཔལ། །ཀུན་ནས་བསྡུས་ཏེ་རྣལ་འབྱོར་ལ་བརྩོན་སྐལ་བཟང་འགྲོ་ལ་རྒྱ་ཆེར་
སྩོལ༑ །དེ་མཐུས་མི་བགྲེས་ལང་ཚོའི་སྟོབས་ཀྱིས་གཉིས་འཐུང་དབང་པོ་ཟིལ་གནོན་ཞིང་། །བསྲུབས་སྐྱེས་བདུད་རྩིའི་བཅུད་ལེན་གྲུབ་བཞིན་བསྐལ་པར་མི་ཤིགས་རྡོ་

༄༅། །རྗེའི་སྲོག །ཚེ་གྲངས་མེད་པར་ཀུན་ནས་ཐོབ་པའི་ལྷ་ཡི་ཚལ་སྐྱེས་གོ་བི་དཱ། །བསོད་ནམས་ཡེ་ཤེས་ལོ་འདབ་རབ་གཡོ་མཆོག་གི་འབྲས་བུ་འཛིན་པར་
ཤོག །ཁྱད་པར་དུས་མིན་འཆི་བའི་འཇིགས་སྟེར་ཤ་ཟ་ཁྲོས་པའི་གདོང་པ་ལྟའི། །ནད་ཀྱིས་འཚེ་དང་རྒྱལ་པོའི་ཆད་པ་གཅན་གཟན་ཆུ་གཏེར་འཁྲུགས་པའི་རླབས། །
ཆོམ་ཀུན་བྲང་འགྲོ་སེང་གེ་ཁྲོས་དང་གཉིས་འཐུང་ལ་སོགས་གདུག་པའི་རྐྱེན། །ཐུགས་བརྩེའི་ཤུགས་ཀྱིས་མྱུར་དུ་བཅོམ་ནས་བདེ་བའི་གོ་སར་སོན་གྱུར་ཅིག །ལམ་
གསུམ་འགྲོ་བས་རྟག་པར་བཀྲུས་ཀྱང་ཅུང་ཟད་དག་པའི་སྐབས་བྲལ་ཞིང་། །ལྷ་ཡི་དབང་པོའི་ལག་ན་ཉལ་བའི་རྡོ་རྗེའི་མཚོན་གྱིས་བརྡར་བས་མིན། །ཤིན་ཏུ་གནག་
པའི་ལས་ཀྱི་མུན་པས་མཐའ་མེད་འཁོར་བར་འཕྱན་གྱུར་གང་། །ཁྱོད་ཞལ་དྲན་ཅིང་རིག་སྔགས་བཟླས་པའི་ཟླ་བའི་ཟེགས་མས་མྱུར་བཅོམ་མཛོད། །སྔོན་བྱུང་སྐབས་
གསུམ་གྲོང་ཁྱེར་ལ་རྩེན་ཤིན་ཏུ་བརྟན་པ་དུས་མིན་གྱི། །འཆི་དང་ལས་ཀྱིས་སྡུག་བསྔལ་ཕུང་པོར་མངོན་པར་འཇུག་ཐོས་དེ་ཡི་ཚེ། །ཀུན་ནས་གདུང་བའི་སྤྲིན་བཞོན་

བསྐུལ་ཏེ་བཅོམ་ལྡན་འདས་ལ་གསོལ་བའི་མོད། །ཁྱོད་ཀྱི་རིག་སྔགས་བསྟན་ནས་ཞི་བཞིན་བདག་ཀྱང་དེ་འདྲར་མཛད་དུ་གསོལ། །འདི་ན་པདྨ་གཞོན་ཤ་ཆགས་པས་
འགྲམ་པའི་འཇོ་སྒེག་བསྟེན་བྱས་པའི། །རི་དྭགས་ཚོགས་རྣམས་ནགས་ན་རོལ་བཞིན་རྣལ་འབྱོར་ལ་བརྩོན་འཁོར་བཅས་ཀྱང་། །བས་མཐའི་གནས་མཆོག་ཤིན་ཏུ་
ཉམས་དགར་ཤིང་ཤུན་འཇམ་པོའི་ཁང་བཟང་དབུས། །སྦྱངས་ཡོན་བཅུ་གཉིས་ཚུལ་བཞིན་སྤྱོད་ནས་སྲོག་གི་ལྷག་མ་དོན་ལྡན་ཤོག །སྟོང་ཉིད་སྙིང་རྗེའི་ཤིང་རྟའི་དབང་
གྱུར་ཁྱོད་ཞབས་པདྨའི་རྩ་ལག་གིས། །བརྒྱད་གཉིས་འཇིགས་པའི་མུན་པ་རབ་ཞི་རིག་པའི་བློ་དང་བསོད་ནམས་དཔལ། །དད་ནོར་གཏོང་སོགས་ཡོན་ཏན་བདུན་ལྡན་
ཨུཏྤལ་གཞོན་ནུ་ཉེར་རྒྱས་ཤིང་། །ལེགས་ཚོགས་དབང་གྱུར་ཚུལ་མིན་ཀུ་མུད་ཀུན་ནས་ཀུན་ཏུ་ཟུམ་པར་མཛོད། །ནམ་ཞིག་འདིར་སྣང་ནུབ་པར་གྱུར་ཚེ་གང་གི་ཐུགས་
རྗེའི་ཕྱག་སོར་གྱིས། །དགྱེས་པར་བཟུང་ནས་ཉམ་ངའི་འཕྲང་ལས་དབུགས་འབྱིན་སྩོལ་བའི་དེ་མ་ཐག །ཆུ་སྐྱེས་གཞོན་ནུའི་མངལ་ལས་གྲོལ་བའི་དག་པའི་ལུས་མཆོག་།

༄༅། །འཛིན་པའི་མོད། །ཚེ་དང་ཡེ་ཤེས་འོད་ཟེར་དཔག་མེད་མགོན་པོ་དེ་ཡི་ཞལ་མཐོང་ཤོག །དེ་ལྟར་གུས་པས་གསོལ་བ་བཏབ་ཅིང་ལུས་ཀྱི་བ་སྤུའི་འཁྲི་ཤིང་
གཡོ༑ །ངག་གི་གདུང་དབྱངས་མགྲིན་པར་བརྩེགས་ནས་ཡིད་ཀྱིས་ཉིན་མཚན་བར་མེད་དུ། །འཕགས་མ་གང་གི་ཡོན་ཏན་ལ་དད་བསྟོད་པའི་རྒྱལ་པོ་འདི་བཀླགས་པས། །
ཇི་སྐད་གསུངས་པའི་དོན་རྣམས་གྲུབ་སྟེ་སྐལ་པ་བཟང་ལྡན་སྐྱེ་བོར་འགྱུར། །དེ་ལྟར་འཕགས་མ་གཙུག་ཏོར་རྣམ་པར་རྒྱལ་མ་ལ་བསྟོད་ཅིང་གསོལ་བ་གདབ་པའི་རིམ་པ་འཆི་མེད་གྲུབ་པ་སྤྲིན་གྱི་རོལ་མོ་འདི་ནི་
རང་གཞན་གྱི་དོན་དུ་ཉེ་བར་དམིགས་ཏེ་བློ་གསལ་ཨ་བྷ་ཡས་རང་ལོ་བཅུ་བདུན་པར་རིག་གྲོལ་ཕུན་ཚོགས་གླིང་དུ་ལེགས་པར་སྦྱར་བ་འདིས་ཀྱང་བླ་ན་མེད་པའི་དགེ་མཚན་དམ་པ་རྨད་དུ་བྱུང་བ་འབྱུང་བར་གྱུར་ཅིག། །། ༈ རྗེ་བཙུན་
སྒྲོལ་མ་དཀར་མོ་ཡིད་བཞིན་འཁོར་ལོ་ལ་བསྟོད་པ་འཆི་མེད་སྤྲིན་དཀར་འཛུམ་པའི་རོལ་མོ་ཞེས་བྱ་བ་བཞུགས་སོ། །རྒྱ་གར་སྐད་དུ། ཨཱརྱ་ཏཱ་རཱ་ཙིནྟ་ཙཀྲེ་སྟོ་ཏྲ་ནཱ་མ།
བོད་སྐད་དུ། འཕགས་མ་སྒྲོལ་མ་ཡིད་བཞིན་འཁོར་ལོ་ལ་བསྟོད་པ་ཞེས་བྱ་བ། ཐམས་ཅད་མཁྱེན་པ་ལ་ཕྱག་འཚལ་ལོ། །འདི་ན་སྣ་ཚོགས་ལས་ཀྱི་འཁྲི་ཤིང་མཐའ་

མེད་བཙུགས་ཀུན་སྡུག་བསྔལ་ཁུར། །བརྒྱ་ཕྲག་འབྲས་བུའི་ངལ་བས་གཙེས་བྱས་དེ་ཚེ་འཕགས་མ་གང་གི་མཚན། །འཛིན་པ་ཡིས་ཀྱང་བྱུང་དང་འབྱུང་འགྱུར་འཇིགས་
པའི་ཆུ་གཏེར་བསྒྲལ་མཛད་ཕྱིར། །དེ་ཉིད་ཁོ་ནར་བསྟོད་པའི་ཚིག་འདི་བློ་ལྡན་སུ་ཞིག་འཛིན་མི་བྱེད། །གང་ན་ལྷ་དང་དྲང་སྲོང་གྲུབ་པ་རིག་འཛིན་ཚོགས་ཀྱི་དགའ་ཚལ་
ནི༑ །མནན་ནེམ་བཏེག་འཕར་རཏྣའི་ས་གཞི་བེ་ཌཱུཪྻཡི་བྲག་རིས་བརྗིད། །དྭངས་པའི་རོལ་མཚོ་པུཎྜ་རཱི་ཀའི་དྲ་བས་སྦྲེལ་བའི་བར་བར་དུ། །དབང་པོའི་བྱ་ཚོགས་ཁ་
དོག་སྣ་ཚོགས་ཡིད་འོང་སྙན་པའི་སྒྲ་སྒྲོགས་དེར། །རིན་ཆེན་ལྗོན་ཤིང་ལྟ་ན་ལྷུན་སྟུག་ཡལ་འདབ་གཡོ་བའི་བསྟི་སྟང་གིས། །རྟ་བབས་བསྟེན་འདྲའི་གཞལ་མེད་ཁང་ཆེན་
བཀོད་པས་ཁྱད་པར་གྱུར་པ་གང་། །སྒྱུ་མའི་ཟློས་གར་རྩེ་བ་ཇི་བཞིན་སྒོ་འཕར་གཡོ་བའི་དཔལ་དེ་ཡིས། །ཏིང་འཛིན་བརྒྱ་ཕྲག་དུ་མ་འཐོབ་བྱེད་ལྷ་ཡི་སྐྱེད་ཚལ་ལས་
འཕགས་དབུས། །རབ་མཛེས་གཞོན་ནུའི་མཆུ་སྒྲོས་ལས་ལྷག་ཨུཏྤལ་དཀར་པོའི་འདབ་མ་ཡི། །འཛུམ་ཕྲེང་དགོད་པ་ཆུ་གཏེར་ལ་ཞུགས་ཉིན་མོའི་ཕྱོགས་ཀྱིས་སྨད་བྱས་

༄༅། །པར༑ །གཅིག་ཤོས་འོད་ཟེར་ཕྲེང་བས་མངོན་བསུས་རང་དྲིན་དྲན་པས་འདེགས་རྩོམ་ཚེ། །ཁྱོད་ཞབས་སྙིང་རྗེའི་གཞོན་ཤ་ཆགས་དེའི་འབབ་སྟེགས་
གཅིག་ཏུ་གྱུར་པ་བཞིན། །ག་བུར་འཛིན་པའི་འོད་རིས་ཀྱིས་ཕྱེ་ཀུ་མུད་འཛུམ་ཕྲེང་གཡོ་བ་དང་། །ཆུ་འཛིན་གཞོན་ནུའི་བླ་བྲེ་ལས་བྱུང་ཁ་བའི་རྡུལ་བརྩེགས་ཀེ་ལཱ་ཤས། །
མཚོན་པ་མ་ཡིན་ཁྱོད་སྐུ་རབ་མཛེས་རྡུལ་གྱི་ཐིག་ལེའི་ལང་ཚོ་ལ། །མཚན་དཔེའི་ཡོན་ཏན་རི་དྭགས་ཀྱིས་འཁྱུད་ཀུན་རྨོངས་མ་རིག་སེལ་ལ་འདུད། །ཕྱག་གཡས་ལྕུག་
 ཕྲན་གཞོན་ནུའི་འཁྲི་ཤིང་མཆོག་སྦྱིན་བསིལ་ཡབ་དམ་པ་དེར། །གཟུང་འཛིན་འཁྲུལ་པའི་མྱ་ངམ་ཐང་ལ་མཐའ་མེད་འཁྱམས་གྱུར་སྲིད་པའི་འགྲོ། །སྣ་ཚོགས་འཇིགས་
སྟེར་སྡུག་བསྔལ་གསུམ་གྱི་ཚ་གདུང་དག་ལས་དབུགས་འབྱིན་ནས། །དགའ་དང་གཏན་བདེའི་ངལ་བསོ་སྦྱིན་མཛད་ཐུགས་རྗེ་བརྩེ་ལྡན་ཁྱོད་ལ་འདུད། །གཡོན་པས་
་རིན་ཆེན་རྣམ་གསུམ་མཚོན་བྱེད་ཕྱག་རྒྱ་དང་བཅས་མཐེབ་སྲིན་གྱིས། །སྙིང་རྗེའི་བདུད་རྩིས་མངོན་པར་ཕྱེ་བའི་པུཎྜ་རཱི་ཀའི་མེ་ཏོག་གསར། །ལོ་འདབ་དང་བཅས་རབ་

ཏུ་སྒེག་པར་འཛིན་དེས་སྐལ་བཟང་སྐྱེ་བོ་ལ། །ཐར་པ་མཆོག་གི་བཅུད་ལེན་སྦྱིན་མཛད་ཀུན་ནས་ཞི་མ་ཁྱོད་ལ་འདུད། །གནས་སྐབས་བྱང་ཆུབ་ཡན་ལག་བདུན་ལྡན་
འདྲེན་བྱེད་ཟིམ་བུའི་འཇོ་སྒེག་གིས། །མངོན་པར་མཐོ་བའི་གོ་འཕང་ཆེན་པོ་ནེམ་ནུར་མེད་པར་སྦྱིན་པ་དང་། །ཆབ་གཅིག་མཐར་ཐུག་སྐུ་བཞིའི་འབྱོར་པ་རྨད་དུ་བྱུང་
བའི་རྒྱལ་སྲིད་ལ། །མཆོག་ཏུ་དབང་བསྒྱུར་ཕྲིན་ལས་སྩོལ་མཛད་ཀུན་མཁྱེན་མ་ཁྱོད་ལས་གཞན་སུ། །ཤིན་ཏུ་ཞི་ཞིང་འཛུམ་པའི་བཞིན་ཅན་སྣ་ཚོགས་འོད་ཟེར་ཕྲེང་བས་
མཛེས༑ །ལྕིད་ཀྱིས་ནོན་སྤངས་ལྷ་རྫས་མཆོག་གི་སྟོད་གཡོགས་སྨད་དཀྲིས་རབ་འཆང་ཞིང་། །ཐ་དད་རིན་ཆེན་དྲ་བར་འབྲེལ་པ་ཕྱག་ཞབས་མགུལ་པར་སྤྲས་པ་དེས། །
འགྲོ་ལ་མི་འཇིགས་སྦྱིན་པ་སྟེར་བའི་ཡོན་ཏན་མངའ་བ་ཁྱོད་ལ་འདུད། །དབུ་སྐྱེས་མཐོན་མཐིང་ཨུཏྤལ་གཞོན་ནུའི་འོད་ཟེར་གྱིས་བོས་རིགས་ཀྱི་བདག །མི་བསྒྲེལ་སྐྱེ་
འཆིའི་རྟོག་པ་རྣམས་སྤངས་ཚེ་དང་ཡེ་ཤེས་དཔག་མེད་པའི། །ཞབས་མཐིལ་བཅིངས་པས་འགྲོ་ཀུན་འཆི་མེད་བདེ་བའི་བཅུད་ལེན་སྦྱིན་པ་དེ། །གེ་སར་ཉིད་ཡིན་གཞན་

༄༅། །དུ་སྲིད་ན་འདུ་འབྲལ་དབྱེན་གྱིས་ཕྱེད་མི་འགྱུར། །ཁྱོད་སྐུ་རབ་མཛེས་ཀུན་ཏུ་ཞི་ཞིང་རྣམ་པར་དག་པའི་དཔལ་དེ་ཡི། །གཟི་བྱིན་འགོག་ཕྱིར་བཅུ་དྲུག་ཆ་
ལྡན་དོ་ཟླར་འོངས་པའི་དེ་མ་ཐག །ཅུང་ཟད་ཙམ་ཡང་བསྐྲུན་པར་མ་བཟོད་སླར་ཡང་ངོ་ཚའི་གྲིབ་མ་རུ། །མངོན་པར་ཡིབས་དེས་རྒྱབ་ཡོལ་མཛད་པའི་ངོ་མཚར་མཆོག་
ལྡན་དེ་ལ་འདུད། །ཆོས་ཀུན་གཟོད་ནས་བདག་གིར་མ་བཅིངས་རྣམ་ཐར་གསུམ་ལྡན་མཁའ་འདྲའི་དབྱིངས། །མཚན་རྟོག་སྤྲོས་པའི་སྦུབས་སུ་མི་གནས་ཡང་དག་དབུ་
མའི་ལམ་རིག་པས། །གཉིས་སྣང་རྟོག་པའི་ཕ་མཐའ་བརྒལ་ཡང་བདེ་ཆེན་སྙིང་རྗེའི་འཇོ་སྒེག་ཅན། །ཟུང་འཇུག་དབྱེར་མེད་རྣམ་ཀུན་མཆོག་ལྡན་འོད་གསལ་ཆོས་ཀྱི་སྐུ་
ལ་འདུད། །གང་གི་རང་བཞིན་གཡོ་བ་མེད་ཀྱང་སྟོང་གཟུགས་སྒྱུ་མའི་རོལ་མོ་ནི། །ཟག་བྲལ་བདེ་བ་མཆོག་གིས་རྒྱས་བཏབ་ཀུན་ཏུ་མཉམ་པར་སྦྱར་བ་ཡིས། །འོག་
མིན་གནས་སུ་མཚན་དཔེའི་རོལ་གར་སྒྱུ་འཕྲུལ་དྲྭ་བའི་རྣམ་པ་ཅན། །དག་པའི་གདུལ་བྱའི་ཚོགས་རྣམས་སྨིན་མཛད་ལོངས་སྤྱོད་རྫོགས་སྐུ་ཁྱོད་ལ་འདུད། །འདི་ན་བློ་

མིག་ཉོན་མོངས་ཀྱིས་ལྗོངས་སྣ་ཚོགས་རྟོག་པར་འཕྱན་པའི་འགྲོ། །སྐད་ཅིག་རེར་ཡང་དེ་སྙིང་བརྩེ་བའི་ཟློས་གར་ཟད་མེད་བསྒྱུར་བ་ཡིས། །ལམ་གྱི་སྟེགས་དང་ལམ་
དང་ལམ་གྱི་འབྲས་བུར་སྦྱོང་བར་མཛད་པའི་དཔལ། །ཚད་མེད་འཇུག་པ་དུས་ལས་མི་ཡོལ་སྤྲུལ་པའི་སྐུ་མངའ་ཁྱོད་ལ་འདུད། །རིན་ཐང་བྲལ་བའི་རཏྠས་གཙུག་ཕུད་
དམ་པོར་བཅིངས་བྱས་འཇིག་རྟེན་ན། །གྲགས་པའི་དཔལ་ནི་ཉི་མ་ལྟར་གསལ་དེ་དག་གིས་ཀྱང་ཁྱོད་ཞབས་ལ། །བཏུད་པར་མཛད་པའི་ངོ་མཚར་འགོག་ཕྱིར་དུས་
གསུམ་རྒྱལ་བ་སྲས་བཅས་ཀུན། །སྐྱེད་པའི་ཡུམ་གཅིག་ཤེས་རབ་ཕར་ཕྱིན་མཆོག་གི་སྐུ་རུ་བསྟན་ལ་འདུད། །ཤིན་ཏུ་རབ་མཛེས་ཆུ་སྐྱེས་གཞོན་ནུའི་དཔལ་ལྟར་གསལ་
བའི་མཚན་དཔེའི་གཟུགས། །སྙིང་རྗེའི་དྲི་བསུང་མངར་པོས་ཕྱོགས་ཀུན་ཡོངས་སུ་འགེངས་བྱས་དེ་ཡི་མཐུས། །བྱང་སེམས་ལྷ་དབང་དྲང་སྲོང་གྲུབ་པའི་འཁོར་ཚོགས་
རཿཡིག་གཉིས་པའི་སྤྲིན། །གྲངས་མེད་རོལ་སྒེག་རྣམ་པར་གཡོ་བས་གསུང་གི་བཅུད་ལེན་བཏུང་ལ་འདུད། །དེ་ལྟར་རབ་སྙན་བསྟོད་ཚིག་དྲི་བཞོན་དལ་བུར་རྒྱུ་བའི་ཕོ་

༄༅། །ཉ་ཡིས། །སྤྲོས་བྲལ་ཀུན་གསལ་གཞོན་ནུར་རབ་ཆགས་མཁྱེན་བརྩེའི་སྤྲིན་དཀར་འཛུམ་ཞལ་ལ། །རྣམ་པར་འཁྱུད་པས་རྗེས་སུ་གཟིགས་པའི་བྱིན་
རླབས་བདུད་རྩིའི་ཐིགས་ཕྲེང་གིས། །བདག་སོགས་གུས་པའི་བ་ཀུ་ལར་རེག་ཕན་བདེའི་འདབ་ཕྲེང་གྲོལ་མཛོད་ཀྱི། །གནས་སྐབས་བསོད་ནམས་མ་ཡིན་ཆང་གི་བཏུང་
བས་མྱོས་པའི་སྣ་ཞགས་ཅན། །བརྒྱད་གཉིས་འཇིགས་པའི་མཚོན་འཁོར་གཡོ་བས་བདག་གཞན་སྡུག་བསྔལ་གསུམ་ལྡན་གྱི། །ཟུག་རྔུའི་ཚོར་བས་རྣམ་པར་འཆིང་བྱེད་
ཐུགས་རྗེའི་མཆིལ་པས་དབང་བསྡུས་ཏེ། །མཐོ་རིས་ཡོན་ཏན་བདུན་གྱི་བདག་ཉིད་བདེ་བའི་ཤུལ་ལམ་ལ་ཞུགས་མཛོད། །ཁྱད་པར་དུས་མིན་འཆི་བའི་རླབས་ཕྲེང་མི་
བཟད་ལྡན་པའི་སིནྡྷའི་བདག །མ་རུངས་འབྱུང་པོ་རལ་གྲིའི་སོ་ཅན་སྣ་ཚོགས་ཀུན་གྱིས་གང་བ་དེར། །བསྟི་བར་ཕྱོགས་ཚེ་ཁྱོད་ཀྱི་ཐུགས་རྗེའི་ཆུ་གཏེར་ལམ་ལས་
ལེགས་བསྐྱོད་ནས། །འཆི་མེད་བདེ་ལྡན་རིན་ཆེན་གླིང་ཕྱིན་དོན་གཉིས་ལྷུན་གྱིས་གྲུབ་པར་མཛོད། །རྟག་ཏུ་གང་སྐུའི་ཤར་གྱི་ཐིག་ལེ་རབ་གུས་བདེ་འབྱུང་གཙུག་ཏོར་

རྩེར༑ །སྣང་སྟོང་ཟུང་འཇུག་འཁོར་ལོར་བསྒོམས་ནས་གསང་སྔགས་འབྲུ་བརྒྱད་འབར་བའི་མོད། །དུས་ཀུན་སྙིང་གི་ཀུནྡར་བསྟེན་ལས་རིང་འཚོའི་བཅུད་ལེན་གྲུབ་པ་།
དང་༑ །ལྷན་ཅིག་དགྱེས་ཞལ་རྣམ་པར་གཡོ་མཐོང་ལུང་བསྟན་དབུགས་དབྱུང་སྩོལ་བར་མཛད། །གཞན་ཡང་ཕན་བདེའི་རྩ་ལག་གཅིག་གྱུར་རྒྱལ་བསྟན་འཛིན་པའི་ཨུཏྤ་
ལ༑ །ལུང་རྟོགས་ཉིན་མོའི་འོད་ཟེར་ལ་ཕྱོགས་རིག་གྲོལ་འཛུམ་ཕྲེང་དགོད་པ་རྣམས། །སྐྱེ་རྒུའི་དད་པའི་ཐོར་ཚུགས་རྩེར་བཀོད་དེ་མཐུས་སྣོད་བཅུད་ཐམས་ཅད་ལ། །
སླར་ཡང་རྫོགས་ལྡན་གསར་བའི་དགའ་སྟོན་ནུབ་པ་མེད་པར་སྦྱིན་གྱུར་ཅིག །ནམ་ཞིག་འདིར་སྣང་ཟད་པར་གྱུར་ཚེ་འབྱུང་བཞི་འདུས་པའི་ཡིད་ཀྱི་ལུས། །རབ་ཏུ་
འཇིགས་བཅས་འཐོར་རླུང་གིས་བསྐྱོད་རྣལ་དུ་གནས་མིན་དེ་ཡི་ཚེ། །ཀུན་ནས་བརྩེ་ལྡན་འཕགས་མ་ཁྱོད་མཐོང་ཐུགས་རྗེའི་ར་བར་བཟླུམས་པ་ལས། །དག་པའི་ཞིང་དུ་
དབུགས་འབྱིན་མཛད་ནས་གནས་ངན་ལེན་པ་ཡོངས་སྤོང་ཤོག །མཐར་ཐུག་བློ་ཡིས་གཞལ་བར་མི་ནུས་ཡོན་ཏན་རིན་ཆེན་ཡོངས་ཀྱི་མཛོད། །དྲན་པས་སྲིད་ཞིའི་དགོས་

༄༅། །འདོད་ཀུན་འབྱུང་རྒྱལ་བའི་ཡུམ་གཅིག་ཁྱོད་བཞིན་དུ། །སྤངས་རྟོགས་ཕུན་ཚོགས་འགྲོ་ཀུན་སྒྲོལ་མཛད་གོ་འཕང་མཆོག་དེ་མྱུར་ཕྱིན་ནས། །དོན་གཉིས་
ལྷུན་གྲུབ་རྒྱལ་བ་ཀུན་གྱི་ཕྲིན་ལས་ཕ་མཐའ་འཛིན་གྱུར་ཅིག །དེ་ལྟར་བསྔགས་བརྗོད་ཆུ་འཛིན་གཞོན་ནུ་ཚིག་སྙན་གློག་ཕྲེང་དོ་ཤལ་ཅན། །དོན་བཟང་སྤྲིན་གྱི་རོལ་མོ་
གསར་པས་རབ་གུས་ལྡན་པའི་གཉིས་སྐྱེས་ཚོགས། །གནས་སྐབས་མངོན་མཐོའི་ཟློས་གར་བསྒྱུར་བས་སྲིད་ཞིའི་ཕུན་ཚོགས་འགུགས་པ་དང་། །མཐར་ཐུག་ཟུང་འཇུག་
སྐུ་གསུམ་དབྱེར་མེད་མངལ་ཁུར་མཆོག་གིས་ལྕི་བར་འགྱུར། །དེ་ལྟར་འཕགས་མ་སྒྲོལ་མ་དཀར་མོ་ཡིད་བཞིན་འཁོར་ལོ་ལ་བསྟོད་ཅིང་གསོལ་བ་གདབ་པའི་རིམ་པ་འཆི་མེད་སྤྲིན་དཀར་འཛུམ་པའི་རོལ་མོ་ཞེས་བྱ་བ་
འདི་ནི་ཞིང་གི་བཀོད་པ་དང་མཐུན་པར་རྟེན་དང་བརྟེན་པ་ཀུན་ལ་བསྔགས་བརྗོད་ཀྱི་ཚུལ་དུ་གཞོན་ནུ་ཨ་བྷ་ཡས་རང་ལོ་བཅུ་བདུན་པར་རིག་གྲོལ་ཕུན་ཚོགས་གླིང་དུ་སྦྱར་བའི་དགེ་བས་ཁྱབ་བདག་འཁོར་ལོའི་མགོན་པོ་མཆོག་རྣམས་རྟག་ཏུ་ཞབས་
པད་བརྟན་ཅིང་། བདག་གཞན་ཐམས་ཅད་དུས་མིན་གྱི་འཆི་བའི་འཇིགས་པ་ལས་གྲོལ་བའི་རྒྱུར་གྱུར་ཅིག །

༄༅། །མགོན་པོ་དཀར་པོ་ཡིད་བཞིན་ནོར་བུའི་ཐུགས་དམ་བསྐང་བའི་ཆོ་ག་ཡོངས་འདུ་ས་བརྟོལ་
ཞེས་བྱ་བ་བཞུགས་སོ། །

༄༅། །སྭ་སྟི་སིདྡྷི་རསྟུ། །བླ་མ་མཆོག་དང་ཐ་དད་མིན་པའི་ལྷ། །ཕུལ་བྱུང་བསོད་ནམས་མགྲོན་དུ་ཁུགས་པ་དང་། །ལྷན་ཅིག་སྲིད་ལས་འདས་དང་སྲིད་པའི་དཔལ། །དར་
བབ་འདོད་པ་འཇོ་དེར་ཕྱག་འཚལ་ནས། །ཐུགས་རྗེ་དཔག་ཡས་མགོན་པོ་སྤྱན་རས་གཟིགས། །མཐུན་པའི་རྫས་ཀྱིས་ཐུགས་དམ་སྐོང་བྱེད་པའི། །ཆོ་ག་ཡོངས་འདུ་ས་བརྟོལ་དབང་པོ་འདིས། །
གྲུབ་པ་ཟུང་གི་སྙེ་མ་ཅི་ཡང་སྟེར། །གང་ཞིག་དགྱེས་པའི་འཛུམ་ཟེར་གྲོལ་ཙམ་གྱིས། །ཇི་ལྟར་མངོན་འདོད་རེ་བ་ཡོངས་སྐོང་བས། །སླད་དུ་ཕོངས་པའི་གདུང་སྐྱོབ་ཕལ་དག་ལ། །ཁ་གསགས་
ལག་པ་རྐྱོང་བའི་གུས་པ་སྐྱུངས། །དེ་ལ་སྦྱོར་བ་དངོས་གཞི་རྗེས། །སྦྱོར་བ་སྐུ་རྟེན་རབ་གནས་ཅན། །དེ་མདུན་འདི་ཡི་དཔལ་གཏོར་རམ། །ཡང་ན་ཟླུམ་གཏོར་མཐེབ་ཀྱུ་ཅན། །གཡས་སུ་

༄༅། །མཁའ་འགྲོ་གཡོན་གཞི་བདག །རྒྱབ་ཏུ་གནོད་སྦྱིན་གཏོར་མས་བསྐོར། །མདུན་དུ་བསྐང་གཏོར་ཟླུམ་པོ་དཀར། །སྣ་ཚོགས་རྒྱན་གྱིས་མཛེས་པ་དང་། །ཉེར་སྤྱོད་བསྐང་རྫས་
སྤྱན་གཟིགས་བཤམ། །དངོས་གཞི་བདག་བསྐྱེད་མདུན་བསྐྱེད་མཆོད། །སྔགས་བཟླས་གསོལ་གདབ་བསྐང་བའི་རིམ། །རྗེས་ནི་བསྟོད་གསོལ་བརྟན་བཞུགས་དང་། །བཀྲ་ཤིས་བསྔོ་བས་མཐའ་
བརྒྱན་ནོ། །ཞེས་པ་ལྟར་ལས། དངོས་གཞིའི་དང་པོ་གནས་དང་ཡོ་བྱད་བྱིན་རླབས་ཆུ་གཉིས་མིན་པ་ཀྱེ་རྡོར་ལྟར་བྱས་ནས་བདག་བསྐྱེད་ནི། སྒྲུབ་ཐབས་ཁམས་གསུམ་འགུགས་པའི་ལྕགས་ཀྱུ་ཞེས་
པ་ཁོ་བོས་བྱས་པ་ལྟར་ན། ཉེ་བར་བསྡུ་བའི་རྗེས་ནས་རང་ལྷའི་སྐུར་ལྡང་བའི་བར་རམ། དེ་མིན་ཡང་གཞན་གང་མོས་ཀྱི་སྟེང་ནས་ཉམས་སུ་བླང་། གཉིས་པ་མདུན་བསྐྱེད་ལ་ཐོག་མར་གཏོར་མ་ནང་

མཆོད་ཆུ་ཆང་གིས་བྲན་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཀྱིས་བསང་། ཨོཾ་སྭ་བྷ་ཝ་སོགས་ཀྱིས་སྦྱངས། སྟོང་པའི་ངང་ལས་ཡཾ་ལས་རླུང་། རཾ་ལས་མེ་དང་། མི་མགོའི་སྒྱེད་
པུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་ལས་བདུད་རྩི་ལྔ། བྷྲཱུཾ་ཨཱི་ཛྲཱཾ་ཁཾ་ཧཱུྃ་ལས་ཡེ་
ཤེས་ལྔ་རྣམས་མེས་གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱཿཧཱུྃ་ཧ་ཧོཿཧཱི༔ ལན་གསུམ་གྱིས་བྱིན་བརླབསཾ། དེ་ནས་མདུན་བསྐྱེད་ཀྱི་
རྟེན་བསང་སྦྱངས། སྟོང་པའི་ངང་ལས་ཧཱུཾ་དངུལ་ཆུ་དངས་པའི་མདོག་ལྟ་བུ། དེ་ཡོངས་སུ་གྱུར་པ་ལས་པདྨ་དང་ཉི་མའི་གདན་གྱི་སྟེང་དུ། མགོན་པོ་ཡིད་བཞིན་ནོར་བུ་སྐུ་
མདོག་དཀར་ལ་དམར་བའི་མདངས་ཆགས་པ། ཞལ་གཅིག་འཛུམ་ཞིང་ཁྲོ་བའི་ཉམས་དང་ལྡན་པ། སྤྱན་གསུམ་པ། ཕྱག་དྲུག་པ། གཡས་ཀྱི་དང་པོས་གྲི་གུག་
འཕྱར་བ། གཉིས་པས་ཡིད་བཞིན་གྱི་ནོར་བུ། གསུམ་པས་ཌཱ་མ་རུ་འཁྲོལ་བ། གཡོན་གྱི་དང་པོས་ཐོད་པའི་ནང་བུམ་པ་རིན་པོ་ཆེ་སྣ་ཚོགས་ཀྱིས་གང་བ་བརླ་གཡོན་

༄༅། །ལ་བརྟེན་ཏེ་འཛིན་པ། བར་པས་རྩེ་གསུམ། ཐ་མས་ལྕགས་ཀྱུ་བསྣམས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། སྐུ་སྨད་ལ་དར་སྣ་ཚོགས་ཀྱི་
ཤམ་ཐབས་དང་རིན་པོ་ཆེའི་ཆུན་འཕྱང་སྣ་ཚོགས་ཀྱིས་མཛེས་པར་བྱས་པ། ཞབས་གཉིས་དུར་ཁྲོད་ཆེན་པོ་བསིལ་བའི་ཚལ་ནས་ད་ལྟ་རང་བྱོན་པ་འདྲ་བ། འབྱོན་འཕྲོ་
ལ་བཞུགས་པ་འདྲ་བའི་ཞབས་འོག་ན་ཚོགས་བདག་ལ་ཕུག་དང་ནེའུ་ལེ་བཟུང་བ་རེ་རེ་མནན་པའི་ཁ་དང་བཤང་ལམ་ཐམས་ཅད་ནས་རིན་པོ་ཆེ་ལྷུག་ལྷུག་འོང་བ། མགོན་
པོའི་སྤྱི་བོར་བླ་མ་རྡོ་རྗེ་འཆང་དགོས་འདོད་ཐམས་ཅད་འབྱུང་བ་ཞལ་འཛུམ་བག་དང་ལྡན་པ། གཡས་རིན་པོ་ཆེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཞབས་རྡོ་
རྗེའི་སྐྱིལ་ཀྲུང་གིས་བཞུགས་པ། མགོན་པོའི་ཐུགས་ཀར་དབང་སྡུད་ཀྱི་མཁའ་འགྲོ་མ་དམར་མོ་ཞལ་གཅིག་ཕྱག་གཉིས་མ་རྒྱན་སྣ་ཚོགས་ཀྱིས་བརྒྱན་པ། ཕྱག་གཡས་
ལྕགས་ཀྱུ་གཡོན་ཐོད་པ་བསྣམས་པ། ཞབས་གཉིས་གར་སྟབས་ལིང་ངེ་བ། སྤྱན་གསུམ་ནམ་མཁའ་ལ་ཧྲིག་ཧྲིག་གཟིགས་པ། ཁམས་གསུམ་དབང་དུ་སྡུད་པ་གཅིག་

ཏུ་གྱུར། དེའི་སྙིང་གར་ཆོས་ཉིད་ཀྱི་ཐིག་ལེ་དམར་པོ་འོད་འཕྲོ་བ། འཁོར་དུ་མཁའ་འགྲོ་གནོད་སྦྱིན་ནོར་བདག་གི་ཚོགས་དཔག་ཏུ་མེད་པས་བསྐོར་བ་དང་བཅས་པར་
གྱུར༑ རང་གི་སྙིང་ག་ནས་འོད་ཟེར་འཕྲོས་པས་དུར་ཁྲོད་བསིལ་བ་ཚལ་ནས། མགོན་པོ་ཡིད་བཞིན་ནོར་བུ་ལ་འཁོར་མཁའ་འགྲོ་གནོད་སྦྱིན་ནོར་བདག་གི་ཚོགས་
དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཿ ཞེས་བརྗོད་པས་མགོན་པོ་འཁོར་བཅས་ཌཱ་མ་རུའི་སྒྲ་དང་དྲིལ་བུ་གཡེར་ཁའི་སིལ་སྒྲ་དང་བཅས་ཏེ་མདུན་གྱི་ནམ་མཁའི་ངོས་ཐམས་ཅད་ཁྱབ་པར་འབྱོན་པར་བསམས་ལ། རྔ་
རོལ་ལམ་མི་ནུས་ན། དྲིལ་གསིལ་དང་བཅས་ཏེ། ཙན་དན་ལྗོན་ཤིང་ལ་དབྱངས་དང་རོལ་ཚིག་རྒྱལ་བ་ཀུན་གྱི་དབྱངས་རོལ་ས་ལོ་ལྟར་བྱ་བ་ན་གཡང་ཆོག་ལྟར་རྗེས་ཆོག་མགོ་བར་ཚར་གསུམ་མམ་ལྔ་བདུན་སོགས་ལོང་སྐབས་དང་སྦྱར། ཧཱུྃ་
ཙན་དན་ལྗོན་ཤིང་མཚན་པའི་དུར་ཁྲོད་ནས། །སྟོན་ཀའི་སྤྲིན་དཀར་ཕུང་པོ་གཡོ་བ་བཞིན། །ཕྱག་ན་པདྨའི་རྣམ་རོལ་བསྟན་སྲུང་མཆོག །མགོན་དཀར་ནོར་བུའི་ཆར་
འབེབས་གནས་འདིར་གཤེགས། །ལྷ་ཆེན་བླ་མ་ཡིད་བཞིན་ནོར་བུ་ཡི། །བཀའ་སྒྲུབ་ཕྱོགས་བཅུའི་འཇིག་རྟེན་དབང་དུ་སྡུད། །རྣལ་འབྱོར་འདོད་པའི་དངོས་གྲུབ་མྱུར་

༄༅། །སྩོལ་བ། །མཁའ་འགྲོ་ནོར་བདག་ཚོགས་བཅས་ད་ཚུར་སྤྱོན། །མགོན་པོ་འཁོར་བཅས་སྔོན་གྱི་ཐུགས་བསྐྱེད་དང་། །དམ་ཚིག་ལ་དགོངས་དགྱེས་པས་
གནས་འདི་རུ། །ནོར་བུ་དགོས་འདོད་དཔལ་དང་འགྲོགས་པ་བཞིན། །ཚུར་གཤེགས་དཔལ་འབྱོར་རྣམ་པར་རྒྱས་པར་མཛོད། །ཅེས་དང་། ཨོཾ་གུ་རུ་མ་ཧཱ་ཀཱ་ལ་ས་པ་རི་
ཝཱ་ར་ཨེ་ཧྱེཧི་ཞེས་དང་། ཛཉེར་གཅིག་གིས་སྤྱན་དྲངས། ཛཧཱུྃ་བྃ་ཧོས་གཉིས་སུ་མེད་པར་བསྟིམ་དེ་ནས་གཏོར་མ་འབུལ་བར་འདོད་དོན་གསོལ་བ་འདེབས་པའི་བར་སྒྲུབ་ཐབས་ལྟར་དང་། གཞན་ཐམས་ཅད་མཁའ་འགྲོ་སྤྱི་
གཏོར་ལྟར་ཕུལ་བས་ཐུས་སོ། །གསུམ་པ་བཟླས་པ་ནི། རང་གི་སྙིང་ག་ནས་འོད་ཟེར་འཕྲོས་པས་མདུན་བསྐྱེད་འཁོར་བཅས་ཀྱི་ཐུགས་རྒྱུད་བསྐུལ་བས། སྲིད་ཞིའི་དགེ་ལེགས་དཔལ་
འབྱོར་ཕུན་སུམ་ཚོགས་པ་ཐམས་ཅད་བསྡུས་ནས་དངོས་གྲུབ་ཏུ་སྩོལ་བར་བསམས་ལ། སྔགས་ཅི་རིགས་བཟླས་ལ་འདོད་དོན་གསོལ་བ་གདབ་བོ། །བཞི་པ་བསྐང་བའི་རིམ་པ་ལ། །བསྐང་རྫས་རྣམས་སྔགས་
དྲུག་དང་ཕྱག་རྒྱ་དྲུག་གིས་བྱིན་གྱིས་བརླབ་ཅིང་སྤེལ་བ་དང་བདེན་པའི་སྟོབས་བརྗོད་ལ། གཏོར་སྔགས་ལན་གསུམ་ལ་སོགས་པས་བསྐང་གཏོར་བསྔོས་ལ། ཨོཾ་རྗེ་བཙུན་བླ་མ་རྡོ་རྗེ་འཆང་། །བརྒྱུད་པའི་བླ་མ་དཀོན་

མཆོག་གསུམ། །ཀྱེ་རྡོར་བདེ་མཆོག་གསང་འདུས་སོགས། །རྒྱུད་སྡེ་བཞི་ཡི་ལྷ་ཚོགས་དང་། །གནས་གསུམ་མཁའ་འགྲོ་ཆོས་སྐྱོང་ལ། །སོ་སོར་དགྱེས་པའི་མཆོད་།
པ་འབུལ། །ནམ་མཁའ་གང་བས་མཆོད་ཅིང་བསྟོད། །སངས་རྒྱས་འགྲུབ་པའི་དངོས་གྲུབ་སྩོལ། །སྤྱན་རས་གཟིགས་དབང་ལ་བསྟན་སྲུང་རྒྱ་མཚོའི་དབྱངས་རོལ་མ་ནོར་བ་བྱེད། ཧཱུྃ་སྤྱན་
རས་གཟིགས་དབང་ཐུགས་རྗེའི་ཆུ་གཏེར་ལས། །དྲན་པ་ཙམ་ནས་སྡེ་བཞིའི་དཔལ་འབྱོར་རྣམས། །ལག་རྩེར་སྩོལ་བའི་མགོན་པོ་ཡིད་བཞིན་དབང་། །འཁོར་བཅས་
དགྱེས་པའི་མཐུན་རྫས་འབུལ་བ་ནི། །གནམ་སྔོན་ཞུན་མ་འཁྱིལ་འདྲའི་ཁྱོན་ཡངས་པར། །ནོར་བུའི་ཀ་གདུང་གྲངས་མེད་ཀྱིས་བཏེག་པ། །བ་གམ་རྩིག་ལོགས་
ཡངས་པར་སྣང་སྲིད་ཀྱི། །གཟུགས་བརྙན་མིག་གི་དགའ་སྟོན་ཡོངས་བཀྲ་བ། །རྒྱ་ཕིབས་ནོར་བུའི་ཏོག་གི་འོད་ཟེར་གྱི། །ལག་པ་སྟོང་གི་མཁའ་ལ་འཁྱུད་པ་སྙམ། །དྲ་
བ་དྲིལ་ཆུད་གྲངས་མེད་འཐབ་པའི་དབྱངས། །རྣ་བའི་དཔྱིད་དུ་ཆོས་ཀྱི་གླུར་འཇོ་བས། །མགོན་པོ་ཡིད་བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་དབང་།

༄༅། །རྒྱས་དངོས་གྲུབ་སྩོལ། །མཆོད་ཡོན་རྒྱ་མཚོ་འཁྱིལ་བའི་དབའ་རླབས་ཁྲོད། །ལྦུ་དཀར་ངང་མོ་བྱེ་བའི་ཟློས་གར་བསྒྱུར། །ཐང་ཆུར་སྐྱེས་པའི་འདབ་སྟོང་
དགའ་ཚལ་བརྒྱ། །རྐང་དྲུག་དགའ་བའི་དྲུག་འགྱུར་གླུ་ཡང་ལེན། །དྲི་ཞིམ་སྤོས་མཆོག་ནམ་མཁའི་གླང་པོ་དག །ཞིང་ཀུན་ཁྱབ་པར་ཉུལ་བའི་གོམ་སྟབས་བསྒྱུར། །
རིན་ཆེན་འབྲུ་མར་མར་མེའི་ཕྲེང་བསྟར་ལ། །ཕྲག་དོག་ཁྲོས་པའི་མུན་པ་རྒྱང་རིང་སོང་། །རེག་ན་སིམ་པའི་བདེ་སྟེར་དྲི་ཆབ་རྫིང་། །ཀུ་ཤའི་རྔ་ཡབ་སྟོང་གིས་
འཐུངས་ཤིང་འཐོར། །རོ་མཆོག་ཞལ་ཟས་འབིགས་བྱེད་རི་བོ་དང་། །མཉམ་ཡང་གཅིག་དང་དུ་མའི་ཁྱད་པར་ཆེ། །འཆི་མེད་སྒྲ་སྙན་འབུམ་ཕྲག་ཕམ་བྱེད་པའི། །
བསྟོད་དབྱངས་རོལ་མོ་སྙན་པའི་གླུར་ལེན་པས། །མགོན་པོ་ཡིད་བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །གསེར་གྱི་ས་
གཞིར་འཁྱིལ་བའི་ཆུ་གཏེར་ཀློང་། །རིན་ཆེན་ལྷུན་པོ་ལྷ་གནས་བྱེ་བས་མཛེས། །རི་བདུན་བཅུ་གཉིས་གླིང་གིས་ཡོངས་བསྐོར་བ། །ཁོར་ཡུག་ཉི་ཟླའི་འོད་གསལ་བྱེ་

བ་བརྒྱ། །དེ་དེར་འཁོར་ལོས་སྒྱུར་བའི་རྒྱལ་སྲིད་བདུན། །གང་བསམས་ལྷུན་གྲུབ་ཉེ་བའི་རིན་ཆེན་བདུན། །འདོད་དགུ་འབྱུང་བའི་བུམ་བཟང་དཔག་བསམ་ཤིང་། །
འདོད་འཇོ་བཞོན་མའི་རྣམ་པ་བགྲང་དུ་མེད། །མ་རྨོས་རྨོས་པའི་ལོ་ཐོག་འབྲུ་ཡི་རིགས། །ནད་འཇོམས་སྨན་དང་འཆི་མེད་བཅུད་ཀྱིས་ལེན། །སྟོང་ཀུའི་ཡུལ་གྱི་ཨེ་རྡོ་
ད་ཀའི་ཕོན། །ལོ་མར་བཅས་པའི་ལ་ཕུག་ལ་དུ་སོགས། །རོ་དྲུག་བཅུད་ལྡན་བཟའ་བ་གྱ་ནོམ་དང་། །སྣ་ཚོགས་རྒྱན་གོས་བཅས་པས་བཀང་བ་འདིས། །མགོན་པོ་
ཡིད་བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །གསང་ཆེན་གྲུབ་པ་ལ་ཁྱེད་དེ་པར་ར་དབྱངས་བྱེད་ནས་གསོལ་ཁ་ཚར་བདུན་བྱས། ཧཱུྃ་གསང་ཆེན་
གྲུབ་པའི་དཔའ་བོས་ཐབས་མཁས་ཀྱི། །གོ་ཆ་ལེགས་བགོས་ཤེས་རབ་རལ་གྲི་གདེངས། །ཕྱི་ནང་གསང་བའི་བདུད་དགྲ་སྐྱེ་མེད་དབྱིངས། །ཡོངས་བསྒྲལ་ཁྲག་ཞག་
ཨརྒྷཾ་མཚོ་ལྟར་འཁྱིལ། །དབང་པོ་ལྔ་ཡི་མེ་ཏོག་གྲངས་མེད་བསྟར། །གསུར་ཆེན་སྤོས་ཀྱི་ན་བུན་འཁྲིགས་ཤིང་འཁོར། །ཞུན་ཆེན་སྒྲོན་མ་གདུག་པའི་ལྕེ་ཞགས་རྐྱང་། །

༄༅། །མཁྲིས་པའི་དྲི་ཆབ་གསེར་གྱི་ལྷུ་བ་འགྲེམས། །ཤ་རུས་ཞལ་ཟས་བྱི་རུའི་ལྷུན་པོ་མཉམ། །རྐང་གླིང་ཐོད་རྔ་སྒྲ་ཆེན་ལྡིར་བ་འདིས། །མགོན་པོ་ཡིད་
བཞིན་ནོར་བུ་འཁོར་བཅས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །ཆུ་གཏེར་བསྲུབས་པའི་ངལ་བརྒྱས་མ་མནར་ཞིང་། །སྔོན་གྱི་ལྷ་ལས་བརྐུས་
པའི་སྡིག་མེད་པར། །ལང་ཚོ་ཚེ་ཡི་བཅུད་ལེན་བླ་ན་མེད། །ཟག་མེད་ཡེ་ཤེས་བདུད་རྩིའི་རྒྱ་མཚོ་དང་། །འཆི་མེད་ཡུལ་གྱི་ཡིད་འཕྲོག་མེ་ན་ཀས། །ལེགས་བྲིས་
བདག་པོའི་གནས་སུ་རྣམ་འཁྲུལ་ཏེ། །དྲི་རོ་ནུས་པ་ཕུན་ཚོགས་ལྷ་ཡི་ཟས། །འདི་ན་ཡོངས་སུ་སྤུངས་སྙམ་པ་ལིནྟས། །མགོན་པོ་ཡིད་བཞིན་ནོར་བུ་འཁོར་བཅས་ཀྱི།
ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །སྐྱོན་དྲུག་གཅོད་དང་དུག་གསུམ་འབིགས་པའི་ཕྱིར། །རེག་པ་གཅོད་པའི་གྲི་གུག་ཏྲི་ཤུ་ལ། །འཇིག་རྟེན་ཡེ་ཤེས་
འགྲོ་བ་དབང་སྡུད་ཕྱིར། །རྡོ་རྗེ་ལྕགས་ཀྱུ་སྙན་པའི་ཅང་ཏེའུ། །ཕུན་ཚོགས་སྡེ་བཞིའི་དངོས་གྲུབ་སྩོལ་བའི་ཕྱིར། །ཡིད་བཞིན་ནོར་བུ་གཏེར་བུམ་ཀ་པཱ་ལ། །རིན་།

ཆེན་རྒྱན་དྲུག་དར་གྱི་ལྷབ་ལྷུབ་སོགས། །ཞི་དྲག་རྒྱན་གྱི་རྣམ་པ་དཔག་མེད་དང་། །རྟ་མཆོག་སྟོང་གི་གོམ་སྟབས་རླུང་ལ་རྩེ། །གཡག་ལུག་གྲངས་མེད་རྡོ་རྗེའི་རྭ་རྩེ་
བརྡར༑ །བྱ་རིགས་ལྡིང་ཞིང་གཅན་གཟན་མངར་མོ་ཉུལ། །བསྟན་སྲུང་མགོན་པོར་འོས་པའི་མཐུན་རྫས་འདིས། །མགོན་པོ་ཡིད་བཞིན་ནོར་བུའི་ཐུགས་དམ་བསྐང་། །
བླ་མ་མགོན་པོ་དབྱེར་མེད་ཐུགས་དམ་བསྐང་། །ཁམས་གསུམ་དབང་སྡུད་མཁའ་འགྲོའི་ཐུགས་དམ་བསྐང་། །ཡེ་ཤེས་འཇིག་རྟེན་མཁའ་འགྲོའི་ཐུགས་དམ་བསྐང་། །
ནོར་བདག་གནོད་སྦྱིན་ནོར་ལྷའི་ཚོགས་རྣམས་ཀྱི། །ཐུགས་དམ་བསྐང་ངོ་དབང་རྒྱས་དངོས་གྲུབ་སྩོལ། །ཉེས་པ་བཤགས་པ་ནི། དྲན་པ་ཙམ་གྱིས་ལ་བྱིན་རླབས་ཐུགས་རྗེའི་དབྱངས་རོལ་བྱེད།།
ཧཱུྃ་དྲན་པ་ཙམ་གྱིས་སྡིག་སྒྲིབ་ཉེས་ལྟུང་དྲི། །སྦྱོང་བྱེད་ཐུགས་རྗེའི་གདྨ་འབེབས་མཁས་པ། །དངོས་བརྒྱུད་བླ་མ་ཡི་དམ་ཐུགས་རྗེ་ཅན། །མཁའ་འགྲོ་དམ་ཚིག་ཅན་
རྣམས་བདག་ལ་དགོངས། །རང་བཞིན་དགེ་བའི་སེམས་ཀྱི་བདེ་འབྱུང་ནི། །ཆོས་འདུལ་བསྟན་པའི་གངས་རིར་གནས་བཅས་ཀྱང་། །ཉོན་མོངས་མདའ་ལྔས་བསྣུན་

༄༅། །པར་མ་ཤེས་པར། །བསླབ་གཞིའི་གཡར་དམ་དྲལ་བ་མཐོལ་ལོ་བཤགས། །རྒྱལ་སྲས་འཆི་མེད་གཙོ་བོའི་གནས་བརྙེས་ཀྱང་། །བཟོད་དང་བརྩོན་
འགྲུས་སྙིང་སྟོབས་བརླིང་མིན་པས། །ཞེ་སྡང་མིག་ནས་སྤྲོས་པའི་མེ་དཔུང་གིས། །བྱང་སྡོམ་གཞན་ལུས་བསྲེགས་པ་མཐོལ་ལོ་བཤགས། །སྨིན་གྲོལ་ཐབས་ཀྱི་གངྒཱ་
གཙུག་འཁྱིལ་ཡང་། །ཅིར་སྣང་དག་པའི་བདུད་རྩི་རྒྱང་བསྐྱུར་བས། །རྩ་ལྟུང་ཧ་ལ་ནག་པོས་མགྲིན་པར་འཁྱུད། །འཁྲུལ་སྣང་རལ་པས་བཀླུབས་པ་མཐོལ་ལོ་
བཤགས༑ །གྲུབ་དབང་ཐུགས་ཀྱི་ཆུ་གཏེར་བསྲུབས་པའི་བཅུད། །བླ་མ་མགོན་པོ་ཟུང་འཇུག་ཟླ་བ་དཀར། །དངོས་གྲུབ་ག་བུར་ཟེགས་མ་འབུམ་འཛག་པ། །
བསྙེན་སྒྲུབ་རལ་པའི་རྩེ་མོར་མངའ་གསོལ་ཡང་། །ཕྱོགས་ལྷུང་ཐེག་དམན་སེམས་ཀྱིས་ལྷ་སྲུང་བསྟེན། །སྒོམ་བཟླས་རྣམ་གཡེང་མཆོད་རྫས་མ་ཚང་དང༌། །འབགས་
བཙོག་ལ་སོགས་ཐུགས་དང་འགལ་གྱུར་བ། །ཐུགས་རྗེ་ཆེན་པོར་མཐོལ་བཤགས་ཚངས་པར་སྩོལ། །ཕྲིན་ལས་ཞུ་བ་ནི། ཧཱུྃ་རྒྱལ་དང་རྒྱལ་བའི་གདུང་འཚོབ་རིམ་བྱོན་གྱིས། །

བཀའ་ལུང་གཉེན་པོའི་འཕྲིན་ཡིག་སྙིང་ག་ལ། །འགོག་མེད་བཀྲག་ཏུ་ཆེ་ལྟར་མདོ་སྔགས་ཀྱི། །ཆོས་མིག་དྲི་མེད་རིང་དུ་གསལ་བར་མཛོད། །ཟས་གཙང་སྲས་དང་།
བཞེད་གཅིག་སྨྲ་བའི་མགྲིན། །ཟུར་ཕུད་ལྔ་པས་གཟེངས་བསྟོད་ས་སྐྱ་པའི། །ལུགས་མཆོག་བཤད་སྒྲུབ་དྲི་མེད་གངས་ཅན་ལྗོངས། །ཉི་གཞོན་འོད་ལྟར་ཆེས་ཆེར་
གསལ་བར་མཛོད། །དེ་ཚུལ་འདོམས་པའི་རྒྱལ་པོ་ཨེ་ཝཾ་པའི། །ལེགས་གསུངས་སློབ་པའི་ཁྲིམས་ལྡན་པདྨའི་ཚལ། །བློ་གྲོས་འདབ་བརྒྱ་གྲོལ་བ་གྲངས་མེད་ཀྱིས། །
དབྱིག་འཛིན་དཀྱིལ་འཁོར་ཀུན་ཏུ་མཛེས་པར་མཛོད། །ཕུན་ཚོགས་སྟོབས་འབྱོར་ཆེར་གྲགས་སྐྱེ་བོ་རྣམས། །བསྟན་པའི་སྲི་ཞུར་གུས་པར་དབང་བསྡུས་ནས། །ཀུན་
བཟང་མཆོད་པའི་སྤྲིན་གྱིས་མདུན་བདར་བའི། །མ་ལུས་རྒྱལ་བའི་མྱུ་གུར་བསྐྱེད་བསྲིང་མཛོད། །བདག་ཅག་སྦྱིན་བདག་འཁོར་དུ་བཅས་པ་ཡི། །འཆི་མེད་ཚེ་དང་
བསོད་ནམས་རྣམ་འབྱེད་བློ། །ཆོས་ནོར་འདོད་པ་ཐར་པའི་སྡེ་ཚོགས་རྣམས། །ཕན་ཚུན་འགྲན་པ་བཞིན་དུ་རྒྱས་པར་མཛོད། །རྩི་ཤིང་ལོ་ཏོག་ཚོང་སྤོགས་མི་དང་

༄༅། །ཕྱུགས༑ །འཕེལ་རྒྱས་རླབས་ཀྱིས་སྲིད་པའི་མཚོ་མཛེས་ཤིང་། །ཀློག་དང་སྤོང་བ་མཁས་ཚུལ་གསུམ་གྱི་འོད། །དཀར་པོས་ཐར་པའི་ཟླ་གཞོན་མཛེས་
པར་མཛོད། །མི་དང་མི་མིན་དགྲ་བགེགས་མི་སྲུན་པས། །ཆུར་གཏད་ས་ལ་མནན་དང་ཟོར་དུ་རྦད། །ཧོམ་དུ་བསྲེགས་སོགས་བརྩམས་པའི་འབྲས་བུ་རྣམས། །
བྱད་མ་རང་ཐོག་བཟློག་ཅིང་བསྒྱུར་དུ་གསོལ། །འཇིག་རྟེན་བདེ་ལེགས་སཱི་ཏ་འཕྲོག་བྱེད་པའི། །ནད་མཚོན་མུ་གེ་དུས་མིན་འཆི་བ་སོགས། །སྐལ་ངན་འབོད་སྒྲོགས་
གཟུགས་བརྒྱ་མཐར་བྱེད་པའི། །མཐུ་སྟོབས་མདའ་གཞུའི་དྲུག་སྦྱོར་རྩོམས་ཤིག་ཀྱེ། །མདོར་ན་རྣམ་བཞིའི་ཕྲིན་ལས་འཁོར་ལོ་ཡིས། །བསྟན་འགྲོའི་རི་གླིང་མཐའ་
དག་དབང་བསྒྱུར་ནས། །མཐར་ཐུག་རྣམ་མཁྱེན་དབང་པོའི་རྒྱལ་སྲིད་ཆེ། །རང་གཞན་ཡོངས་ཀྱིས་ཐོབ་པའི་ཕྲིན་ལས་མཛོད། །ཅེས་བརྗོད་དོ། །རྗེས་བསྟོད་ཅིང་གསོལ་བ་གདབ་
པ་ནི། ཁྱུང་པོས་མཛད་པའི་བསྟོད་པ་རྒྱས་པའམ་ཕྱོགས་བཅུའི་དུས་གསུམ་ལ་དཔལ་ལྡན་མཁའ་འགྲོའི་དབྱངས་བྱ། དེ་ནས་སྒེག་སྐུ་དབྱངས་བྱེད། ཧཱུྃ་ཕྱོགས་བཅུའི་དུས་གསུམ་སངས་རྒྱས་ཐམས་ཅད་ཀྱི། །

ཐུགས་རྗེ་གཅིག་བསྡུས་རྗེ་བཙུན་སྤྱན་རས་གཟིགས། །དེ་ཡི་སྤྲུལ་པ་མགོན་དཀར་ཡིད་བཞིན་ནོར། །ལུས་ངག་ཡིད་གསུམ་གུས་པས་ཕྱག་འཚལ་ལོ། །ཧཱུཾ་མགོན་པོ་།
ཡིད་བཞིན་ནོར་བུ་ཐུགས་རྗེ་ཅན། །སྐུ་མདོག་གངས་རི་ལྟར་དཀར་འོད་ཟེར་འཕྲོ། །ཞལ་གཅིག་ཕྱག་དྲུག་ཞབས་གཉིས་ནོར་བདག་མནན། །འགྲོ་བའི་དབུལ་བ་སེལ་
ལ་ཕྱག་འཚལ་ལོ། །ཕྱག་གཡས་དང་པོ་རྡོ་རྗེ་གྲི་གུག་བསྣམས། །བར་པས་ཡིད་བཞིན་ནོར་བུའི་དགོས་འདོད་སྟེར། །ཐ་མ་ཌ་རུའི་མཁའ་འགྲོ་དབང་དུ་བསྡུད། །
ཁམས་གསུམ་དབང་དུ་བསྡུད་ལ་ཕྱག་འཚལ་ལོ། །གཡོན་པས་རིན་ཆེན་བུམ་པ་སྐུ་ལ་བརྟེན། །བར་པས་རྩེ་གསུམ་ཁམས་གསུམ་མ་ལུས་སྒྲོལ། །ཐ་མ་ཞགས་པས་
སེམས་ཅན་བཅིངས་ལས་སྒྲོལ། །མགོན་པོ་ཐུགས་རྗེ་ཅན་ལ་ཕྱག་འཚལ་ལོ། །སྐུ་སྟོད་རིན་ཆེན་རྒྱན་གྱིས་རྣམ་པར་བརྒྱན། །སྐུ་སྨད་རིན་ཆེན་ཟ་འོག་རྣམ་པར་མཛེས། །
ཕྱག་ཞབས་ཐམས་ཅད་རིན་ཆེན་ནོར་བུའི་བརྒྱན། །འགྲོ་བའི་རེ་འདོད་བསྐང་ལ་ཕྱག་འཚལ་ལོ། །ཁྱོད་ནི་ཡིད་ལ་དྲན་པ་ཙམ་གྱིས་ཀྱང་། །དེའི་མོད་ལ་དབུལ་ཕོངས་

༄༅། །སྡུག་བསྔལ་སེལ། །འགྲོ་བའི་རེ་འདོད་ཚུལ་བཞིན་བསྐང་མཛད་པ། །ཡིད་བཞིན་ནོར་བུ་ཁྱོད་ལ་བདག་གིས་བསྟོད། །ཁྱོད་ལ་མཆོད་དང་གུས་པས་
བསྟོད་བྱས་ནས། །ཇི་སྲིད་བྱང་ཆུབ་མ་ཐོབ་བར་དུ་ཡང་། །མགོན་པོ་ཁྱོད་ཀྱི་ཐུགས་རྗེས་བདག་བཟུང་ནས། །བྱང་ཆུབ་བསྒྲུབ་པའི་མཐུན་རྐྱེན་བསྒྲུབ་པར་མཛོད། །
དེའི་དགེ་བས་བདག་ཀྱང་དེ་བཞིན་དུ། །འགྲོ་བའི་རེ་འདོད་ཚུལ་བཞིན་བསྐང་བ་དང༌། །སེམས་ཅན་སངས་རྒྱས་ས་ལ་འགོད་པ་ཡིས། །འགྲོ་བའི་དོན་ལ་མཐུ་དང་
ལྡན་པར་མཛོད། །ཅེས་བསྟོད། ལྷ་ཆེན་མགོན་པོ་ལ་རྟ་བབས་དབྱངས་བྱེད། ལྷ་ཆེན་མགོན་པོ་མ་ཧཱ་ཀཱ་ལ་དང་། །ཡིད་བཞིན་མགོན་པོ་ཊཀྐིའི་འཁོར་གྱིས་བསྐོར། །བསྟན་སྲུང་རྒྱ་
མཚོ་ནོར་ལྷ་གནོད་སྦྱིན་བཅས། །དཀར་ཕྱོགས་དགའ་བའི་གཞི་བདག་འཁོར་བཅས་རྣམས། །ཟག་མེད་བདུད་རྩིའི་མཆོད་པ་འདི་བཞེས་ཤིག །བཅུད་ལྡན་ཟས་ཀྱི་
མཆོད་པ་འདི་བཞེས་ཤིག །རིན་ཆེན་སྣ་ལྔའི་མཆོད་པ་འདི་བཞེས་ཤིག །བཏུང་བ་སྣ་ཚོགས་ཕུད་གཏོར་འདི་བཞེས་ཤིག །འབྲུ་དང་སྨན་གྱི་མཆོད་པ་འདི་བཞེས་ཤིག །

ནད་གདོན་བར་ཆད་མ་ལུས་ཞི་བ་དང་། །ལོངས་སྤྱོད་འདོད་དགུའི་དཔལ་ལ་སྤྱོད་པར་ཤོག །དེ་ཙམ་མི་ནུས་ན། གངས་ཅན་རི་བ་ལ་གང་གི་མཐུ་སྟོབས་དབྱངས་རོལ་བྱེད། གངས་ཅན་རི་
བའི་ལྷ་གཅིག་པད་དཀར་འཆང་། །ཐུགས་བསྐྱེད་གཞན་དབང་གྱུར་པའི་སྒྱུ་འཕྲུལ་གར། །སྐལ་དམན་སེམས་ཅན་རེ་བ་ཡོངས་སྐོང་བ། །མགོན་པོ་ཟླ་བའི་སྤུན་ཟླ་ལ་
ཕྱག་འཚལ། །དེ་བཞིན་གཤེགས་པ་ཀུན་གྱིས་དགོངས་གཅིག་ཏུ། །དབང་རྒྱས་ཕྲིན་ལས་ལྷུན་གྲུབ་འཁོར་ལོས་སྒྱུར། །སྤྱི་བོར་དབང་བསྐུར་བླ་མ་རྡོ་རྗེ་འཆང་། །
མཛེས་ཀྱི་པདྨ་རཱ་གའི་ཅོད་པན་མིན། །སྨིན་ལེགས་སྤྱན་གྱིས་ཟུར་མདའ་འཕངས་ཙམ་གྱིས། །སྐྱེ་དགུའི་ཡིད་ཀྱི་བརྟན་པ་རང་དབང་དུ། །འགུགས་བྱེད་དགའ་མ་
ཐུགས་ཀར་སྦས་པ་ལ། །ནོར་སྦྱིན་གྲངས་མེད་ཀྱིས་བཏུད་བལྟ་བ་སྙམ། །འདི་ན་དཀོན་མཆོག་མཆོད་པ་རྒྱས་ཕྱིར་དང་། །ཆོས་ཀྱི་བཤད་སྒྲུབ་དྲི་མེད་རིང་གནས་ཕྱིར། །
ངུར་སྨྲིག་འཆང་བ་གྲངས་མེད་བསྡུ་ཕྱིར་དང་། །ཆོས་ལྡན་སྦྱིན་བདག་མངའ་ཐང་རྒྱས་ཕྱིར་དང་། །སྦྱིན་པའི་ཕ་རོལ་ཕྱིན་པ་རྫོགས་བྱའི་ཕྱིར། །མགོན་པོ་ཡིད་བཞིན་

༄༅། །ནོར་བུ་ཐུགས་རྗེ་ཅན། །མཁའ་འགྲོ་ནོར་སྦྱིན་ལྷ་ཡི་ཚོགས་དང་བཅས། །བདག་ཅག་གུས་པས་བསྒྲུབས་ཀྱིན་མཆོད་བྱས་པས། །སྒྲུབ་པོ་ཡོན་མཆོད་།
འཁོར་དང་བཅས་རྣམས་ཀྱི། །ཚེ་དང་བསོད་ནམས་རིགས་བཟང་ཡོན་ཏན་དང་། །སྟོབས་འབྱོར་མངའ་ཐང་སྙན་པར་གྲགས་པའི་དབྱངས། །རིན་ཆེན་འབྲུ་ནོར་ལྷ་
མའི་ལོངས་སྤྱོད་དཔལ། །ཕུན་ཚོགས་སྡེ་བཞིའི་དཔལ་འབྱོར་མ་ལུས་པ། །དབྱར་གྱི་དཔལ་མོ་དང་འགྲོགས་ཆུ་གཏེར་གྱི། །ངོ་མཚར་ཇི་བཞིན་གོང་ནས་གོང་འཕེལ་
དུ༑ །རྣམ་པར་རྒྱས་པའི་དངོས་གྲུབ་སྩལ་དུ་གསོལ། །རིགས་དང་སྟོབས་དང་འབྱོར་བས་མངོན་རྒྱགས་པའི། །སྐྱེ་འགྲོའི་སྙིང་གི་བརྟན་པ་རབ་ཕྲོགས་ནས། །ཁབ་
ལེན་མཐོང་བའི་ལྕགས་ཕྱེ་ཇི་བཞིན་དུ། །འདི་ན་འདུན་པ་དབང་གི་དངོས་གྲུབ་སྩོལ། །ཞེས་པས་བསྟོད་ཅིང་གསོལ་བ་གདབ་པོ། །སྲིད་ཞིའི་ཤོ་ལོ་ཀ་དབྱངས་བྱེད། དེ་ནས་ལྷ་སོགས་ཀླུ་སོགས་འདོན།
ཀོལྤ་འདོན་རྗེས་ཆོག་བྱས་ནས་དཀྱུས་བཞིན་ནོ། །ཉིན་རྗེས་མ་ལ་གཏོར་བསྔོས་རྒྱས་པ་དང་འབྲེལ་ནས་པུ་ཏྲ་སྟབས་པ་སོགས་དཀྱུས་ལྟར་བྱེད། གཏོར་བསྔོས་གཞན་དང་མ་འབྲེལ་ན་མི་དགོས་སོ།། ༈ མ་འབྱོར་པ་སོགས་ཀྱིས་ནོངས་

པ་བཟོད་པར་གསོལ་ཞིང་། བརྟན་བཞུགས་སོགས་དང་བཀྲ་ཤིས་བཀའ་རྒྱ་མའམ། མི་ཤེས་ན་གང་རིགས་བརྗོད་ཅིང་མེ་ཏོག་གི་སིལ་མས་གཏོར་རོ། །འདིར་སྨྲས་པ། ཡོངས་འཛིན་མཆོག་གི་དྲིན་གྱིས་གདམས་པ་མཆོག །བདག་ཅག་
སྐལ་བ་དམན་མིན་སྣོད་སྩལ་པ། །དེ་ཉིད་ནས་བཟུང་སྙིང་པོ་མཆོག་བར་དུ། །དཔལ་ཀུན་འབྱུང་བའི་མ་མར་བསྐྲུན་པར་སྙམ། །རལ་བརྒྱས་བསྒྲུབ་ཀྱང་ཚེ་འདིའི་ལྟོ་གོས་ཙམ། །འབྱུང་མིན་འཕྱང་མོ་ཉུག་དག་ལྷུར་བྱེད་ན། །མཐོང་ཆོས་སླད་
མར་བཅས་པའི་སྲིད་ཞིའི་དཔལ། །འབྱུང་བ་ཡིད་ཆེས་ཚུལ་ལ་མི་འབད་ཅིང་། །རྣམ་དཀར་དགེ་བ་མ་འདྲིས་འགྲོ་བའི་མཛའ། །སྡང་བ་མེད་པར་ཉོན་མོངས་ཚོགས་ལ་འཐག །ཆགས་པས་དབེན་ཡང་གདུལ་བྱ་ཐར་པ་ཆེར། །འཁྲིད་བྱེད་རྒྱལ་
བའི་རིང་ལུགས་རྒྱས་ཕྱིར་བསྔོ། །ཞེས་མགོན་པོ་དཀར་པོ་ཡིད་བཞིན་ནོར་བུའི་ཐུགས་དམ་སྐོང་བའི་ཆོ་ག་ཡོངས་འདུ་ས་བརྟོལ་ཞེས་བྱ་བ་འདི་ནི་མཁས་བཙུན་བླ་མ་དམ་པ་བསོད་ནམས་དབང་ཕྱུག་པ་དང་ཆོས་ཀྱི་རྗེ་བཀྲ་ཤིས་དཔལ་བཟང་པ་དང་
ཉེར་གནས་ཀུན་དགའ་བསམ་གཏན་སོགས་ཀྱིས་སྔོན་དུ་བསྐུལ་བ་དང་། ཉེ་ཆར་དགེ་སློང་ཀུན་དགའ་མཆོག་ལྡན་དང་ཀུན་དགའ་སྟོབས་ལྡན་དག་གིས་ཀྱང་བསྐུལ་བར་བརྟེན། བནྡེ་ཚུལ་ཁྲིམས་རིན་ཆེན་དུ་འབོད་པས། རབ་བྱུང་འདོད་པའི་ན་
ཚོད་ལྡན་གྱི་ལོར། ལྡན་ཡུལ་ཆོས་སྡེའི་གཙུག་ལག་ཁང་གཞན་འཕྲུལ་མངོན་པར་དགའ་བ་ཞེས་བྱ་བའི་ཉེ་ལོགས་དབང་པོའི་ཕྱོགས་ཀྱི་བ་གམ་གསུམ་པར་སྦྱར་བ་དགེ་ལེགས་ཀྱི་དཔལ་འབར་བར་གྱུར་ཅིག །སརྦ་མངྒ་ལམ། རབ་ལོ་༡༧པའི་

༄༅། །ལྕགས་ལུག་ལོའི་མགོ་ཟླ་བའི་ཡར་ཚེས་༡༣ཉིན་ཏེ། སྤྱི་ལོ་༡༩༩༡ལོའི་ཟླ་བ་༡༢པའི་ཚེས་༡༩ཉིན་ཤཱཀྱའི་དགེ་སློང་ཀུན་དགའ་ཆོས་འགྲུབ་ཀྱིས་དོན་གྲུབ་གླིང་གི་ཆོས་གྲྭ་རུ་སྤར་དུ་བསྒྲུབས། །སྡེ་དགེ་རྣ་ཕུ་སྤར་བརྐོ་སངས་རྒྱས་
ཕུན་ཚོགས་ནས་བརྐོས། རཏཱ་ཤཱ་སྟྲཾ་༢ ༣༣ནང་། རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་
བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །མགོན་དཀར་ཡིད་བཞིན་ནོར་བུའི་གཏེར་བུམ་སྒྲུབ་པའི་མན་ངག་རྣམ་གསལ་མེ་ལོང་ཞེས་
བྱ་བ་བཞུགས་ས། །

༄༅། །དཔག་བསམ་ནོར་བུ་བུམ་པ་བཟང་ཇི་བཞིན། །བསམ་ཀུན་རྫོགས་པའི་དངོས་གྲུབ་ཆར་ཆེ་བ། །མགོན་པོ་འཆར་ཀའི་ཟླ་བ་གཙུག་བརྟེན་ནས། །གཏེར་བུམ་མན་ངག་འགྲེལ་ལ་
གནང་བ་སྩོལ། །དེ་ལ་འདིར་དཔལ་ལྡན་ཤངས་པ་བཀའ་བརྒྱུད་ནས་བརྒྱུད་པའི་མགོན་དཀར་གྱི་བསྙེན་པ་སྔོན་དུ་སོང་བའི་རྣལ་འབྱོར་པས། བསྟན་པ་དང་སེམས་ཅན་ལ་ཕན་པའི་སེམས་ཀྱིས་ཀུན་
ནས་བསླངས་ཏེ་འདིའི་གཏེར་བུམ་སྒྲུབ་པའི་ཚུལ་ལ། སྦྱོར་བ་དང་། དངོས་གཞི་དང་། རྗེས་ཏེ་གསུམ་ལས། དང་པོ་བུམ་པ་གསར་པ། མ་སྤྱད་པ། གས་ཆག་མེད་པ། ཡུལ་གྱི་བྲེ་ཚད་ལས་
མི་ཆུང་བ་དཀར་རྩིས་བྱུགས་པ། མདུན་རྟགས་མཆུའམ་བཀྲ་ཤིས་རྟགས་ཀྱི་རི་མོས་མཛེས་པ། དེའི་ནང་དུ་ནས་དཀར་མོ་སང་སེར་འབུ་སྲིན་གྱིས་ཟོས་པའི་སྐྱོན་མེད་པ་དང་། བྲ་སྲན་ས་རྡོ་མ་འདྲེས་

༄༅། །པའི་འབྲས་གྲོ་རྣམས་ཕྱུག་པོའི་བང་མཛོད་ནས་བྱུང་བའམ། མ་འབྱོར་ན་གཞན་ཡང་རུང་ཞིང་། གཞན་ཡང་བུམ་རྫས་རིན་པོ་ཆེ་སྣ་ཚོགས། ཨ་རུ་ར་གསེར་མདོག་དང་བཟང་
དྲུག་དང་བུམ་རྫས་ཉེར་ལྔ་སོགས་སྨན་སྣ་ཚོགས། གོས་དར་དང་རས་སྣ་ཚོགས་ཀྱི་རས་མ། རྒྱ་ཇའི་རིགས། ཤ་མར། མངར་གསུམ། ཤིང་ཐོག་གི་རིགས། བཀྲ་ཤིས་པའི་ས་སྣ་ཆུ་སྣ་རྟ་
ཕྱུགས་ཀྱི་སྤུ་ལ་སོགས་པ་འབྱོར་ཚད་ཀྱིས་ཁེངས་པར་བཀང་། དེའི་ནང་ལྟོ་བའི་སྟོད་ཙམ་དུ་མགོན་དཀར་གྱི་སྐུ་གཟུགས་རབ་གནས་ཅན་ཞལ་མདུན་དུ་བསྟན་པ་དང་། རྩ་སྔགས་འབྲུ་བཅུ་གསུམ་པའི་
མཇུག་ཏུ། མགོན་པོ་ཡིད་བཞིན་ནོར་བུ་འཁོར་དང་བཅས་པ་ཁྱེད་རྣམས་རྟེན་འདི་ལ་བརྟན་པར་བཞུགས་སོགས་འོག་གི་བརྟན་བཞུགས་ཀྱི་ཚིག་རྣམས་ཤོག་བུ་ལ་གསེར་དངུལ་མཚལ་གང་འབྱོར་གྱིས་

དབུ་ཅན་དུ་བྲིས་པར་ག་པུར། གུར་གུམ། ཙན་དན་དམར་པོ། རང་བྱུང་། གི་ཝང་སོགས་ཀྱིས་བྱུགས་པ་དབུ་ནས་བསྒྲིལ་བ། མགོ་མཇུག་མི་ལོག་པར་བྱས་ཏེ། སྐུ་གཟུགས་ཀྱི་ཕྱོགས་བཞིའམ་གང་བདེར་བཞུགས་སུ་གསོལ། སྔར་གྱི་
འབྲུ་སྣ་ལ་སོགས་པས་མི་འཁྲུལ་བར་འཐས་པར་བརྫོངས་ལ། ལུག་དར་མའི་སོག་པ་གཡས་པའི་བལ་རྩི་མེད་པས་ཁ་ནས་བཀབ། དེའི་སྟེང་རྡོ་རྗེ་རྒྱ་གྲམ་བྲིས་པའི་ཁ་འགེབས་ཀྱིས་ཁ་བཀབ། ཚོན་སྣ་ལྔའི་སྐུད་པས་མགྲིན་པ་བཅིངས་པའི་ལྷག་
མས་ཁ་འགེབས་ཀྱི་སྟེང་ནས་རྒྱ་གྲམ་དུ་བསྡམ། དེ་དང་མཉམ་དུ་དབང་གི་འཁོར་ལོ་སྒྲུབ་ན། འཁོར་ལོ་མན་ངག་ལྟར་བྲིས་པ་ལ་ཐུན་མོང་མ་ཡིན་པའི་རབ་གནས་བྱས་ནས་བལྟབས་ཏེ་སྐུད་པ་དམར་པོས་དཀྲིས་པ། སྒྲུབ་པའི་ཚེ་བུམ་པའི་
མགུལ་པར་བཏགས་ལ་བཞག་གོ །དེ་ལྟ་བུའི་བུམ་པ་མང་པོ་ཡོད་ན་ལྷན་ཅིག་ཏུ་སྒྲུབ་ཏེ། བུམ་པ་རྣམས་མེ་ཏོག་གིས་བཀྲམ་པའི་སྟེགས་ཀྱི་ཁར་བཞག་ལ་གཟུངས་ཐག་གིས་སྦྲེལ། དེའི་མདུན་དུ་སྣོད་ཡངས་ཤིང་གས་ཆག་མེད་པར་མགོན་པོའི་
འབུལ་གཏོར་ཅོག་ཟླུམ་ཆེ་བ་མཐེབ་ཀྱུས་བསྐོར་བ་ལ་མར་རྒྱན་ཉི་ཟླ་ནོར་བུས་མཚན་པ། དེའི་གཡས་སུ་མཁའ་འགྲོ་སྤྱི་གཏོར། རྒྱབ་ཏུ་གནོད་སྦྱིན། གཡོན་དུ་གཞི་བདག་གཏོར་མ་རྣམས་བུ་རམ་སོགས་ཟས་སྣས་བརྒྱན་པ་དང་། མཐར་ཆུ་
གཉིས་ཉེར་སྤྱོད་བཤམ། སྒྲུབ་པོའི་མདུན་དུ་ནང་མཆོད་རྡོ་རྗེ་དྲིལ་བུ་མེ་ཏོག་རྣམས་ཉེར་བསྡོགས་བྱའོ། །གཉིས་པ་ནི། མཆོད་པ་རྣམས་བླ་མེད་སྤྱི་ལྟར་བྱིན་རླབས་བྱས་ནས་བདག་གི་རྣལ་འབྱོར་མགོན་དཀར་དུ་བསྒོམ། མདུན་བསྐྱེད་ལ་རྡོ་

༄༅། །རྗེའི་རྩེས་ནང་མཆོད་ནས་གཏོར་ཞིང་། ཨོཾ་བཛྲ་ཨ་མྲྀ་ཏ་དང་སྭ་བྷ་ཝའི་སྔགས་གཉིས་ཀྱིས་བསང་སྦྱངས། སྟོང་པའི་ངང་ལས་བུམ་པའི་གྲངས་དང་མཉམ་པའི་པཾ་ལས་པདྨ་དང་ཨ་
ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བའི་ནང་དུ་རིན་པོ་ཆེ་དང་འབྲུ་བཅུད་དང་། ཟས་ནོར་ལོངས་སྤྱོད་ལྷ་མའི་དཔལ་འབྱོར་
ཕུན་སུམ་ཚོགས་པས་ཡོངས་སུ་གང་བར་གྱུར་པར་བསམས་ལ། ཚིག་ལྷུག་རྣམས་མེད་པའི་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབ་ཅིང་རྒྱས་པར་སྤེལ། དེ་ལྟ་བུའི་བུམ་པའི་ནང་སྟོད་ཀྱི་ཆ་ལ་ཧཱུྃ་
དཀར་པོ་དངུལ་ཆུ་དྭངས་པའི་མདོག་ལྟ་བུ་གཅིག་བསྒོམ། དེ་གཉིས་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་དེ་གཉིས་ལ་
ཐིམ༑ སྙིང་གའི་ཧཱུྃ་དང་ཐིག་ལེ་རོ་གཅིག་ཏུ་འདྲེས་པ་ལས་པདྨ་དང་ཉི་མའི་གདན་གྱི་སྟེང་དུ། རང་ཉིད་བཅོམ་ལྡན་འདས་མགོན་པོ་ཡིད་བཞིན་ནོར་བུ་སྐུ་མདོག་དཀར་
ལ་དམར་བའི་མདངས་ཆགས་པ། ཞལ་གཅིག་འཛུམ་ཞིང་ཁྲོ་བའི་ཉམས་དང་ལྡན་པ། སྤྱན་གསུམ་པ། ཕྱག་དྲུག་པ། གཡས་ཀྱི་དང་པོས་གྲི་གུག་འཕྱར་བ། །

གཉིས་པས་ཡིད་བཞིན་གྱི་ནོར་བུ། གསུམ་པས་ཌཱ་མ་རུ་འཁྲོལ་བ། གཡོན་གྱི་དང་པོས་ཐོད་པའི་ནང་བུམ་པ་རིན་པོ་ཆེ་སྣ་ཚོགས་ཀྱིས་གང་བ་བརླ་གཡོན་ལ་བརྟེན་ཏེ་
འཛིན་པ། བར་པས་རྩེ་གསུམ་ཐ་མས་ལྕགས་ཀྱུ་བསྣམས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། སྐུ་སྨད་ལ་དར་སྣ་ཚོགས་ཀྱི་ཤམ་ཐབས་དང་རིན་པོ་ཆེའི་
ཆུན་འཕྱང་སྣ་ཚོགས་ཀྱིས་མཛེས་པར་བྱས་པ། ཞབས་གཉིས་དུར་ཁྲོད་ཆེན་པོ་བསིལ་བའི་ཚལ་ནས་ད་ལྟ་རང་བྱོན་པ་འདྲ་བ། འབྱོན་འཕྲོ་ལ་བཞུགས་པ་འདྲ་བའི་
ཞབས་འོག་ན་ཚོགས་བདག་ལ་ཕུག་དང་། འུ་ལེ་བཟུང་བ་རེ་རེ་མནན་པའི་ཁ་དང་བཤང་ལམ་ཐམས་ཅད་ནས་རིན་པོ་ཆེ་ལྷུག་ལྷུག་འོང་བ། མགོན་པོའི་སྤྱི་བོར་བླ་མ་རྡོ་
རྗེ་འཆང་དགོས་འདོད་ཐམས་ཅད་འབྱུང་བ་ཞལ་འཛུམ་བག་དང་ལྡན་པ། གཡས་རིན་པོ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཞབས་རྡོ་རྗེའི་སྐྱིལ་ཀྲུང་གིས་
བཞུགས་པ། མགོན་པའི་ཐུགས་ཀར་དབང་སྡུད་ཀྱི་མཁའ་འགྲོ་མ་དམར་མོ་ཞལ་གཅིག་ཕྱག་གཉིས་མ་རྒྱན་སྣ་ཚོགས་ཀྱིས་བརྒྱན་པ། ཕྱག་གཡས་ལྕགས་ཀྱུ་གཡོན་ཐོད་

༄༅། །པ་བསྣམས་པ། ཞབས་གཉིས་གར་སྟབས་ལིང་ངེ་བ། སྤྱན་གསུམ་ནམ་མཁའ་ལ་ཧྲིག་ཧྲིག་གཟིགས་པ། ཁམས་གསུམ་དབང་དུ་སྡུད་པ་ཅིག་ཏུ་གྱུར། །
དེའི་སྙིང་གར་ཆོས་ཉིད་ཀྱི་ཐིག་ལེ་དམར་པོ་འོད་འཕྲོས། འཁོར་དུ་མཁའ་འགྲོ་གནོད་སྦྱིན་ནོར་བདག་གི་ཚོགས་དཔག་ཏུ་མེད་པས་བསྐོར་བ་དང་བཅས་པར་གྱུར། ཅེས་
པའི་བར་གྱིས་འཁོར་ལོ་བསྐྱེད་ལ། ཡང་འཁོར་ལོ་རྣམས་བསང་སྦྱངས། འཁོར་ལོ་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་འཁོར་ལོའི་གྲངས་དང་མཉམ་པའི་ཧཱུཾ་དཀར་པོ་དངུལ་ཆུ་དྭངས་
པའི་སོགས་ནས་གོང་བསྐོར་བ་དང་བཅས་པར་གྱུར། རང་གི་སྙིང་ག་ནས་འོད་ཟེར་འཕྲོས་པས་དུར་ཁྲོད་བསིལ་བའི་ཚལ་ནས་མགོན་པོ་ཡིད་བཞིན་ནོར་བུ་ལ་མཁའ་འགྲོ་
གནོད་སྦྱིན་ནོར་བདག་གིས་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ཛཧཱུྃ་བཾ་ཧོཞེས་པས་འཁོར་ལོ་དང་བུམ་པའི་ལྷ་རྣམས་ལ་གཉིས་སུ་མེད་པར་བསྟིམ། མཆོད་པ་
བྱིན་རླབས་བླ་མེད་སྤྱི་ལྟར་བྱས། སོ་སོའི་ཕྱག་རྒྱ་དང་བཅས་ཏེ། ཨོཾ་གུ་རུ་མ་ཧཱ་ཀཱ་ལ་ས་པ་རི་ཝཱ་ར་རེ་རེའི་མགོར་སྦྱར་བའི་ཨརྒྷཾ་པྲ་ཏིཙྪ་སྭཱ་ཧཱ། པཱ་དྱཾ་ནས་ཤབྡ་པྲ་ཏིཙྪ་སྭཱ་ཧཱ། ཨོཾ་གུ་རུ་མ་ཧཱ་ཀཱ་ལ་

ས་པ་རི་ཝཱ་ར་རཱུ་པ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། དེ་བཞིན་དུ། ཤབྡ། གནྡྷེ། ར་ས། སྤརེ་ཥེ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཞེས་པའི་བར་དང༌། རྩ་སྔགས་ལ་འབྲུ་གསུམ་བཏགས་པས་ནང་
མཆོད་དང་། བསྟོད་པ་གང་རུང་གིས་བསྟོད། གཏོར་མ་ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཀྱིས་བསང་། ཨོཾ་སྭ་བྷ་ཝ་སོགས་ཀྱིས་སྦྱངས། སྟོང་པའི་ངང་ལས་ཡཾ་ལས་རླུང་། རཾ་ལས་མེ་
དང་༑ མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་ལས་བདུད་རྩི་ལྔ། བྷྲཱུཾ་
ཨཱཾ་ཛྲཱཾ་ཁཾ་ཧཱུྃ་ལས་ཡེ་ཤེས་ལྔ་རྣམས་མེས་གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱཧཱུྃ་ཧོཧ་ཧོ་ཧྲིལན་གསུམ་བར་གྱིས་བྱིན་གྱིས་
བརླབས། རྩ་སྔགས་འབྲུ་བཅུ་གསུམ་པ་ལ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་བཏགས་པ་གསུམ་མམ་ལྔས་ཕུལ། མཚན་སྔགས་སྔོན་འགྲོའི་ཕྱི་མཆོད་ནང་མཆོད་བསྟོད་པ་རྣམས་སྒྲུབ་ཐབས་ལྟར་བྱའོ། །གཏོར་མ་གཞན་ཐམས་ཅད་
མཁའ་འགྲོ་སྤྱི་གཏོར་གྱི་ཆོ་གས་འབུལ་ལོ། །དེ་ནས་མེ་ཏོག་ཐོགས་ལ། མགོན་པོ་ཡིད་བཞིན་ནོར་བུ་འཁོར་དང་བཅས་པ་ཁྱེད་རྣམས་རྟེན་འདི་དག་ལ་བརྟན་པར་བཞུགས་སུ་གསོལ། བརྟན་

༄༅། །པར་བཞུགས་ནས་གནས་འདིར་མཁྱེན་ལྡན་དང་སྟོབས་ལྡན་འབྱོར་ལྡན་གྱིས་མཚོན་པའི་སྐྱེ་འགྲོ་ཐམས་ཅད་འདུ་ཞིང་། སྲིད་ཞིའི་དཔལ་འབྱོར་ལོངས་སྤྱོད་།
ཕུན་སུམ་ཚོགས་པ་ཐམས་ཅད་རྒྱ་མཚོ་ཆེན་པོ་ལ་ཆུ་བོའི་རྒྱུན་བཞིན་དུ་འདུ་བར་མཛད་དུ་གསོལ། ཞེས་དང་། སུ་པྲ་ཏིཥྛ་སོགས་ཀྱིས་མེ་ཏོག་འཐོར། དེ་ལྟ་བུའི་བརྟན་བཞུགས་འདི་ཉེར་གཅིག་
གམ་ལྔ་བཅུའམ་བརྒྱ་རྩ་བརྒྱད་ཀྱི་བར་ཅི་ནུས་སུ་བྱ་བར་བཤད་དོ། །དེ་ནས་གཟུངས་ཐག་བཟུང་ལ་རང་གི་སྙིང་ག་ནས་འོད་ཟེར་སྔགས་ཕྲེང་གི་རྣམ་པ་ཅན་སྤྲོས་པས་བསྐུལ། མདུན་བསྐྱེད་ཀྱི་མགོན་
པོ་རྣམས་ཀྱི་ཐུགས་ཀའི་མཁའ་འགྲོ་མ་རྣམས་ལས། དེ་འདྲ་བའི་དབང་སྡུད་ཀྱི་མཁའ་འགྲོ་མ་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་ཁྱབ། ལྷ་མི་
ཀླུ་དང་བཅས་པའི་ཚེ་དང་བསོད་ནམས་དང་། སྟོབས་དང་དཔལ་འབྱོར། ལོངས་སྤྱོད་དབང་ཕྱུག །སྙན་གྲགས། རིགས་བཟང་། རིན་པོ་ཆེ་དང་། འབྲུ་
རིགས་དང་། རྟ་ཕྱུག་འཕེལ་བ་ལ་སོགས་པ་འབྱོར་པའི་ཁྱད་པར་ཡིད་ལ་ཇི་ལྟར་འདོད་པ་ཐམས་ཅད་བཀུག་སྟེ། བུམ་པའི་ནང་རྫས་རྣམས་ལ་གཉིས་སུ་མེད་པར་

བསྟིམས་པས་འདོད་དགུའི་དཔལ་འབྱོར་ཟད་མི་ཤེས་པའི་གཏེར་གྱི་བུམ་པ་བཟང་པོར་གྱུར། བུམ་པའི་ནང་གི་དཔལ་འབྱོར་ཕུན་སུམ་ཚོགས་པ་རྣམས་རབ་ཏུ་རྒྱས་ཤིང་ཁ་།
ནས་ལུད། མགོན་པོའི་ཕྱག་གི་བུམ་པ་དང་ཐོད་པ་ནས་ཀྱང་ལུད། ཚོགས་བདག་གི་ཁ་དང་བཤང་ལམ་དང་ནེའུ་ལེ་རྣམས་ལས་ཀྱང་རིན་པོ་ཆེ་སྣ་ཚོགས་པ་ལྷུག་ལྷུག་
བབས་པས་གནས་ཁང་དང༌། གཙུག་ལག་ཁང་དང་། ཕོ་བྲང་དང་བང་མཛོད་ལ་སོགས་པའི་ནང་ཐམས་ཅད་ཕྱུར་བུར་ཁེངས་པས། བདག་ཅག་དཔོན་སློབ་ཡོན་
མཆོད་འཁོར་དང་བཅས་པས་མཚོན་པའི་སེམས་ཅན་ཐམས་ཅད་འདོད་དགུའི་དཔལ་འབྱོར་འཛད་པ་མེད་པའི་གཏེར་ལ་ལོངས་སྤྱོད་པའི་དབང་དང་ལྡན་པར་གྱུར་པར་བསམས་
ལ༑ རྩ་སྔགས་འབྲུ་བཅུ་གསུམ་པ་ཅི་ནུས་སུ་བཟླའོ། །ཐུན་བསྡུ་བ་ན། ཕྱི་མཆོད་ནང་མཆོད་བར་བཞིན་དང་། བསྟོད་ཅིང་འདོད་དོན་གསོལ་པ་ནི། གངས་ཅན་རི་བའི་ལྷ་གཅིག་པད་དཀར་འཆང་། །ཐུགས་
བསྐྱེད་གཞན་དབང་གྱུར་པའི་སྒྱུ་འཕྲུལ་གར། །སྐལ་དམན་སེམས་ཅན་རེ་བ་ཡོངས་སྐོང་བ། །མགོན་པོ་ཟླ་བའི་སྤུན་ཟླ་ལ་ཕྱག་འཚལ། །དེ་བཞིན་གཤེགས་པ་ཀུན་

༄༅། །གྱིས་དགོངས་གཅིག་ཏུ། །དབང་རྒྱས་ཕྲིན་ལས་ལྷུན་གྲུབ་འཁོར་ལོས་སྒྱུར། །སྤྱི་བོར་དབང་བསྐུར་བླ་མ་རྡོ་རྗེ་འཆང་། །མཛེས་ཀྱི་པདྨ་རཱ་གའི་ཅོད་པན་
མིན༑ །སྨིན་ལེགས་སྤྱན་གྱི་ཟུར་མདའ་འཕང་ཙམ་གྱིས། །སྐྱེ་འཕགས་ཡིད་ཀྱི་བརྟན་པ་རང་དབང་དུ། །འགུགས་བྱེད་དགའ་མ་ཐུགས་ཀར་སྦྲས་པ་ལ། །ནོར་སྦྱིན་
གྲངས་མེད་ཀྱིས་བཏུད་བལྟ་བ་སྙམ། །འདི་ན་དཀོན་མཆོག་མཆོད་པ་རྒྱས་ཕྱིར་དང་། །ཆོས་ཀྱི་བཤད་སྒྲུབ་དྲི་མེད་རིང་གནས་ཕྱིར། །ངུར་སྨྲིག་འཆང་བ་གྲངས་མེད་
བསྡུ་ཕྱིར་དང་། །ཆོས་ལྡན་སྦྱིན་བདག་མངའ་ཐང་རྒྱས་ཕྱིར་དང་། །སྦྱིན་པའི་ཕ་རོལ་ཕྱིན་པ་རྫོགས་བྱའི་ཕྱིར། །མགོན་པོ་ཡིད་བཞིན་ནོར་བུ་ཐུགས་རྗེ་ཅན། །
མཁའ་འགྲོ་ནོར་སྦྱིན་ལྷ་ཡི་ཚོགས་དང་བཅས། །བདག་ཅག་གུས་པས་བསྒྲུབས་ཀྱིན་མཆོད་བྱས་པས། །སྒྲུབ་པོ་ཡོན་མཆོད་འཁོར་དང་བཅས་རྣམས་ཀྱི། །ཚེ་དང་
བསོད་ནམས་རིགས་བཟང་ཡོན་ཏན་དང་། །སྟོབས་འབྱོར་མངའ་ཐང་སྙན་པར་གྲགས་པའི་དབྱངས། །རིན་ཆེན་འབྲུ་ནོར་ལྷ་མའི་ལོངས་སྤྱོད་དཔལ། །ཕུན་ཚོགས་སྡེ་

བཞིའི་དཔལ་འབྱོར་མ་ལུས་པ། །དབྱར་གྱི་དཔལ་མོ་དང་འགྲོགས་ཆུ་གཏེར་གྱི། །ངོ་མཚར་ཇི་བཞིན་གོང་ནས་གོང་འཕེལ་དུ། །རྣམ་པར་རྒྱས་པའི་དངོས་གྲུབ་སྩལ་
དུ་གསོལ། །རིགས་དང་སྟོབས་དང་འབྱོར་པས་མངོན་རྒྱགས་པའི། །སྐྱེ་འགྲོའི་སྙིང་གི་བརྟན་པ་རབ་ཕྲོགས་ནས། །ཁབ་ལེན་མཐོང་བའི་ལྕགས་ཕྱེ་ཇི་བཞིན་དུ། །
འདི་ན་འདུན་པ་དབང་གི་དངོས་གྲུབ་སྩོལ། །ཞེས་འདོད་དོན་གསོལ་ལོ། །འཁོར་ལོའི་ལྷ་རྣམས་འོད་དུ་ཞུ་བ་ལས་སྐྱེ་འགྲོ་ཐམས་ཅད་དབང་དུ་སྡུད་པར་བྱེད་པའི་འཁོར་ལོའི་རྣམ་
པར་གྱུར་ཅེས་དང་། བུམ་ནང་གི་འདོད་གསོལ་དང་འཁོར་ལོའི་སྔགས་རྣམས་ཀློག་པར་མོས་ལ་སྔགས་རྣམས་ཀྱི་མཐར། རྟེན་འདི་གང་དུ་བཞུགས་པ་དེར་དགེ་སློང་གི་དགེ་འདུན་མང་པོ་འདུ་བ་དང་སྟོབས་
འབྱོར་ལྡན་པའི་སྐྱེ་འགྲོ་ཐམས་ཅད་ཝ་ཤཾ་ཀུ་རུ་ཧོཞེས་བརྗོད་ལ་མེ་ཏོག་གཏོར་བ་མང་དུ་བྱའོ། །གསུམ་པ་ནི། ཡི་གེ་བརྒྱ་པ་ལན་གསུམ་གྱིས་ཁ་བསྐང་བ་དང་། མ་འབྱོར་པ་དང་སོགས་ཀྱིས་ནོངས་པ་
བཤགས། མགོན་པོ་ཡིད་བཞིན་ནོར་བུ་འཁོར་དང་བཅས་པ་རྟེན་འདི་རྣམས་ལ་བརྟན་པར་བཞུགས་སུ་གསོལ། བརྟན་པར་བཞུགས་ནས་གནས་འདིར་མཁྱེན་ལྡན་དང་

་༄༅། །སྟོབས་ལྡན་འབྱོར་ལྡན་གྱིས་མཚོན་པའི་སྐྱེ་འགྲོ་ཐམས་ཅད་འདུ་ཞིང་། སྲིད་ཞིའི་དཔལ་འབྱོར་ལོངས་སྤྱོད་ཕུན་སུམ་ཚོགས་པ་ཐམས་ཅད་རྒྱ་མཚོ་ཆེན་པོ་ལ་
ཆུ་བོའི་རྒྱུན་བཞིན་དུ་འདུ་བར་མཛད་དུ་གསོལ། སུ་པྲ་ཏིཥྛ་སོགས་ཀྱི་མེ་ཏོག་འཐོར། དགེ་བ་འདི་ཡིས་མྱུར་དུ་བདག །མྱུར་མཛད་མགོན་པོ་འགྲུབ་སོགས་ཀྱིས་དགེ་བ་བསྔོ། འདི་ཉིད་
ཀྱི་བཀྲ་ཤིས་བཀའ་བརྒྱ་མའམ་མི་ཤེས་ན་རྒྱལ་མཚན་རྩེ་མོ་སོགས་གང་རིགས་ཀྱི་བཀྲ་ཤིས་དང་། ཐམས་ཅད་ནམ་མཁའི་མཛོད་བཞིན་ལ་སོགས་པའི་སྨོན་ལམ་གྱི་རྗེས་གདབ། དེ་ལྟ་བུའི་རིམ་པས་རབ་གྲུབ་པའི་མཚན་མ་མཐོང་
བ་ནས་ཅི་ནུས་བར་གྱི་སྒྲུབ་པ་བྱའོ། །སྒྲུབ་པ་ཟིན་ནས་འཁོར་ལོ་དགེ་འདུན་གྱི་གཙུག་ལག་ཁང་ངམ་རྟེན་བཞེང་གི་ནང་ངམ། བུམ་པ་དང་མཉམ་དུ་འཇོག་པའམ། རང་གི་ལུས་ལ་བཅང་བ་གང་རུང་བྱ་བ་དང་། བུམ་པ་ནི་གང་དུ་འཇོག་པའི་ས་
དེར་བསྒྲུབས་པ་ཡིན་ན་དེར་གཞན་གྱིས་མི་མཐོང་བར་བྱས་ནས་སྦས་པས་ཆོག །གཞན་རྟེན་གྱི་ནང་ངམ་གཙུག་ལག་ཁང་དང་རང་གི་གནས་ཁང་གི་མཛོད་ཀྱི་ཕུག་སོགས་ལ་གདན་དྲངས་དགོས་ན་གྱང་ལོགས་ལྟ་བུ་ལ་གྲུ་བཞིར་བརྐོས་པའམ་སྒམ་
ནང་ལྟ་བུའི་ལོགས་བཞིར་སིནྡྷཱུ་རའི་གཡུང་དྲུང་རིས་བྲིས་པའི་བཞུགས་གནས་སུ། བུམ་པ་སྤོས་དུད་རོལ་མོ་དང་བཅས་པས་སྤྱན་དྲངས་ལ། འོག་ཏུ་རས་ལ་པདྨ་བྲིས་པའི་སྟེང་། བུམ་པའི་མདུན་མཛོད་སྒོ་དང་མི་འཕྲོད་པར་བཞག །སྟེང་དུ་

དར་གྱི་གུར་དང་མདུན་དུ་མར་ཁུས་སྒྲུབ་པའི་གཏོར་མ་ནོར་བུས་བརྒྱན་པ་སྔར་བཞིན་བཤམས། མཆོད་བསྟོད་འདོད་དོན་གསོལ་བ་དང་བརྟན་བཞུགས་ཙམ་དང་བཀྲ་ཤིས་རྒྱས་པར་བརྗོད་ལ་བཞག་གོ །གལ་ཏེ་བུམ་པ་སྔར་བསྒྲུབས་པ་ཞིག་ཡིན་
ན༑ བུམ་པ་བཞག་ནས་མཆོད་གཏོར་བཤམས་པ་ནས་བཟུང་སྟེ། བདག་མདུན་བསྐྱེད་བཟླས་བཀྲ་ཤིས་ཀྱི་བར་ཆོ་ག་ཐམས་ཅད་སྔར་བཤད་པ་བཞིན་ཚར་གཅིག་བྱས་ན་ཤིན་ཏུ་ལེགས་པར་འགྱུར་རོ་དེ་ལྟར་བྱས་པས་སྐྱེ་འགྲོ་མང་པོས་རང་ལ་
དགའ་ཞིང་འདུད་པ་དང་། གཡང་ཉམས་པ་གསོས་ཤིང་གནས་དེར་ཆོས་དང་སྲིད་པའི་འབྱོར་བ་ཟད་མི་ཤེས་པར་འཕེལ་བར་འགྱུར་བའི་ཕན་ཡོན་དཔག་ཏུ་མེད་པ་འབྱུང་བར་འགྱུར་བ་ནི་མི་བསླུ་བ་ཉིད་དོ། །སྨྲས་པ། ཡིད་ལ་མངོན་འདོད་གླེང་།
མོ་ཅི་དང་ཅི། །ཐ་དད་དངོས་པོ་དེ་དང་དེས་འགེངས་པ། །ཀུན་རྟོག་རྣམ་དབེན་ཡིད་བཞིན་ནོར་བུ་ཞིག །ཐོབ་པ་སྐལ་བའི་ཕུལ་དུ་མ་གྱུར་གྲང་། །དགེ་བས་ཆོས་དང་ཆོས་ལྡན་སྦྱིན་བདག་གིས། །ཉེར་མཚོན་འགྲོ་བ་ཀུན་གྱི་བདེ་ལེགས་
དཔལ༑ །འཛད་མེད་རིན་ཆེན་འབྱུང་གནས་ཆེན་པོ་ཡི། །ངོ་མཚར་གཟུགས་ཀྱི་ཟླ་བོར་བྱེད་གྱུར་ཅིག །ཅེས་མགོན་དཀར་ཡིད་བཞིན་ནོར་བུའི་གཏེར་བུམ་སྒྲུབ་པའི་མན་ངག་རྣམ་གསལ་མེ་ལོང་ཞེས་བྱ་བ་འདི་ནི་དགེ་སློང་ཉི་མ་འོད་ཟེར་དང་ཉེ་
བར་གནས་པ་ཀུན་དགའ་བསམ་གཏན་གྱི་ངོར། དཔལ་ལྡན་ཤངས་པའི་མན་ངག་ཡིག་རྙིང་རྣམས་ཀྱི་བཅུད་བསྡུས་ཏེ། ཉམས་སུ་བསྟར་བདེ་བར་བནྡེ་ཚུལ་ཁྲིམས་རིན་ཆེན་གྱིས་ཆོས་སྡེའི་གཙུག་ལག་ཁང་གཞན་འཕྲུལ་མངོན་པར་དགའ་བའི་རྟེན་

༄༅། །བཞེང་སྐབས་སུ་བྲིས་པ་དགེ་ལེགས་འཕེལ་བར་གྱུར་ཅིག །མངྒ་ལཾ་བྷ་ཝནྟུ། དགེ་སློང་ཀུན་དགའ་ཆོས་འགྲུབ་ཀྱིས་དོན་གླིང་དུ་སྤར་དུ་བསྒྲུབས། རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་
འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །ཤངས་ལུགས་མགོན་དཀར་ཡིད་བཞིན་ནོར་བུའི་བུམ་པའི་རྟེན་ལ་བརྟེན་ནས་ཕྱྭ་གཡང་
འགུགས་པའི་ཆོ་ག་རིན་ཆེན་དོན་ཡོད་ཞགས་པ་ཞེས་བྱ་བ་བཞུགས་སོ། །

༄༅། །ན་མོ་གུ་ར་ཝེ། །གསང་བ་རྒྱ་མཚོའི་མངའ་བདག་རྡོ་རྗེ་འཆང་། །བྱམས་དང་སྙིང་རྗེའི་མངའ་བདག་ཤཱ་ཝ་རི། །མཁས་
ཤིང་གྲུབ་པའི་མངའ་བདག་མེ་ཏྲི་པ། །གསང་བའི་མངའ་བདག་གསུམ་ལ་གསོལ་བ་འདེབས། །མཐུ་སྟོབས་དབང་ཕྱུག་གྲུབ་ཆེན་རཱ་ཧུ་
ལ༑ །གྲུབ་པའི་དབང་ཕྱུག་ཁྱུང་པོ་རྣལ་འབྱོར་ཞབས། །མཁས་པའི་དབང་ཕྱུག་རིན་ཆེན་བརྩོན་འགྲུས་ཏེ། །མཁྱེན་པའི་དབང་ཕྱུག་
གསུམ་ལ་གསོལ་བ་འདེབས། །སྤྱན་རས་གཟིགས་གྲུབ་དབོན་སྟོན་སྐྱེར་སྒང་པ། །གྲུབ་བརྙེས་གཉན་སྟོན་སྦས་པའི་རྣལ་འབྱོར་ཞབས། །

༄༅། །འགྲོ་མགོན་ཆེན་པོ་སངས་རྒྱས་སྟོན་པ་སྟེ། །འགྲོ་བའི་འདྲེན་པ་གསུམ་ལ༴ མཁས་གྲུབ་ཆེན་པོ་གཙང་པ་ཤངས་སྟོན་དང་། །
མུས་པ་ཆེན་པོ་རྒྱལ་མཚན་དཔལ་བཟང་པོ། །བླ་མ་ཆེན་པོ་རྡོ་རྗེ་གཞོན་ན་སྟེ། །ཆོས་རྗེ་བླ་མ་གསུམ་ལ༴ འཁྲལ་ཞིག་མུས་ཆེན་ནམ
མཁའི་རྣལ་འབྱོར་པ། །སེམས་དཔའ་ཆེན་པོ་དཀོན་མཆོག་རྒྱལ་མཚན་དང་། །ནི་གུའི་ཆོས་ལ་དབང་བསྒྱུར་སངས་རྒྱས་བཟང་། །
མཁས་གྲུབ་མཚུངས་མེད་གསུང་ལ༴ ནམ་མཁའ་རྒྱལ་མཚན་ཞེས་གྲགས་མཚོ་སྒོ་བ། །རྣལ་འབྱོར་དབང་ཕྱུག་ཀུན་དགའ་བསོད་ནམས་

ཞབས༑ །སྔགས་འཆང་ཆེན་པོ་དཀོན་མཆོག་ལེགས་འཛིན་རྗེ། །འགྲོ་བའི་སྐྱབས་མཆོག་གསུམ་ལ༴ ཨེ་ཝཾ་མཁས་གྲུབ་དཔལ་ལྡན་དོན་གྲུབ་རྗེ། །གང་དེའི་སྐུ་དཔོན་
དཔལ་མཆོག་རྒྱལ་མཚན་ཞབས། །འཇམ་དབྱངས་བླ་མ་ནམ་མཁའ་དཔལ་བཟང་པོ། །རྒྱལ་བའི་རྒྱལ་ཚབ་གསུམ་ལ༴ ཁ་སྐོང་ནི། མཁྱེན་བརྩེའི་གཏེར་ཆེན་སངས་
རྒྱས་ཕུན་ཚོགས་དང་། །རྣམ་འདྲེན་མཚུངས་མེད་བསྟན་འཛིན་ལྷུན་གྲུབ་ཞབས། །བསྟན་འགྲོའི་གཙུག་རྒྱན་དཔལ་ལྡན་ཆོས་སྐྱོང་སྟེ། །ཕན་བདེའི་མཆོག་སྩོལ་གསུམ་
ལ༴ མཁས་བཙུན་དམ་པ་རིན་ཆེན་མཆོག་གྲུབ་དང་། །ཐམས་ཅད་མཁྱེན་དབང་ནམ་མཁའ་འཆི་མེད་ཞབས། །རྡོ་རྗེ་འཆང་དངོས་འཇམ་དཔལ་བཟང་པོ་སྟེ། །བཀའ་
དྲིན་མཉམ་མེད་གསུམ་ལ༴ མ་ལུས་ཤེས་བྱ་ཀུན་གཟིགས་མཁྱེན་བརྩེའི་དབང་། །གསང་བའི་བདག་པོ་བློ་གཏེར་དབང་པོ་དང་། །ལུང་རྟོགས་ཆོས་ཀྱི་ཉི་མ་བྲག་ར་བ། །
བསྟན་པའི་སྒྲོན་མེ་གསུམ་ལ༴ རྣལ་འབྱོར་དབང་ཕྱུག་གཞན་ཕན་སྙིང་པོ་དང་། །ཡོངས་རྫོགས་བསྟན་པ་འཛིན་མཁས་སྙིང་པོའི་ཞབས། །དངོས་གྲུབ་ཀུན་སྩོལ་དབང་གི་

༄༅། །རྒྱལ་པོ་སྟེ། །རིགས་བརྒྱའི་ཁྱབ་བདག་གསུམ་ལ༔ འཁོར་འདས་རང་སེམས་རྨི་ལམ་སྒྱུ་མ་ལ། །གསལ་སྟོང་ལྷན་སྐྱེས་འོད་གསལ་བདེ་བ་ཆེ། །སྩོལ་
མཛད་དཔལ་ལྡན་རྩ་བའི་བླ་མ་མཆོག །སྐྱབས་གནས་ཀུན་འདུས་ཞབས་ལ་གསོལ་བ་འདེབས། །དངོས་བརྒྱུད་བླ་མའི་ཚོགས་དང་བཅོམ་ལྡན་འདས། །ཡིད་བཞིན་
ནོར་བུ་མཁའ་འགྲོའི་ཚོགས་བཅས་དང་། །གཞན་ཡང་ཕྱག་བྱར་འོས་པ་ཐམས་ཅད་ལ། །ཟོལ་མེད་སྙིང་ནས་ཕྱག་འཚལ་སྐྱབས་སུ་མཆི། །དངོས་འབྱོར་ཡིད་སྤྲུལ་
མཆོད་པ་ཀུན་གྱིས་མཆོད། །སྡིག་པ་ཀུན་བཤགས་དགེ་ལ་རྗེས་ཡི་རང་། །ཆོས་འཁོར་བསྐོར་བཞིན་རྟག་པར་བཞུགས་སུ་གསོལ། །དགེ་རྣམས་བླ་མེད་བྱང་ཆུབ་ཆེན་
པོར་བསྔོ། །ཁྱེད་ལ་གུས་པས་འདོད་དོན་ཞུ་བ་ནི། །གནས་སྐབས་སུ་ཡང་ཆོས་དང་མཐུན་པའི་དོན། །ཚེ་རིང་ནད་མེད་ལང་ཚོའི་དཔལ་ཐོབ་ནས། །མཐུན་རྐྱེན་
གོང་འཕེལ་ཉིད་དུ་མཛད་དུ་གསོལ། །ཁྱད་པར་འཛད་མེད་ལོངས་སྤྱོད་དཔལ་ཐོབ་ནས། །དེ་ཉིད་ལོག་པའི་འཚོ་བར་མི་འགྱུར་བར། །ཡར་མཆོད་སྦྱིན་གཏོང་ལ་

སོགས་བསོད་ནམས་ཀྱི། །ཚོགས་ཆེན་མྱུར་དུ་རྫོགས་པར་མཛད་དུ་གསོལ། །ཐབས་ཤེས་ཟུང་དུ་འཇུག་པའི་ས་ལམ་གྱི། །ཐེག་ཆེན་ལམ་གྱི་རིམ་པ་ལེགས་བགྲོད་དེ། །
ཀུན་མཁྱེན་སངས་རྒྱས་གོ་འཕང་མཐོན་པོ་ནས། །སྡུག་བསྔལ་ལྡན་པའི་འགྲོ་ལ་གཟིགས་པར་ཤོག །ཅེས་ཚིག་དོན་ཡིད་ལ་བསམ་ཞིང་མ་ཡེངས་པར་གསོལ་བ་དྲག་ཏུ་གདབ་བོ། །ཞེས་མགོན་
དཀར་ཡིད་བཞིན་ནོར་བུའི་བླ་མ་བརྒྱུད་པའི་གསོལ་འདེབས་འདི་ནི་དོན་གཉེར་གྱི་བཞེད་པ་བཞིན་བིཀྵུ་བུདྡྷ་ལིཀྵྨཱས་བྲིས་པ་འདིས་རང་གཞན་གྱི་ཆོས་དང་མཐུན་པའི་དོན་ཐམས་ཅད་ཡིད་བཞིན་དུ་འགྲུབ་པར་གྱུར་ཅིག། །། ༈ ཨོཾ་སྭསྟི་བི་ཛ་
ཡནྟུ། །སྲིད་ན་སྙེམས་པའི་མཐུ་ལྡན་ལྷ་ཆེན་ཡང་། །གང་གི་ཞབས་ཟུང་འདེགས་ལ་མངོན་སྤྲོ་ན། །གཞན་དག་སྨྲོས་སུ་མེད་པར་དབང་བསྒྱུར་བའི། །ཕྲིན་ལས་
ལྷུན་གྲུབ་ཡིད་བཞིན་ནོར་བུས་སྐྱོངས། །གང་དེའི་རྟེན་མཆོག་གཏེར་གྱི་བུམ་བཟང་ལ། །བརྟེན་ནས་སྲིད་ཞིའི་ཕྱྭ་གཡང་ཕུན་ཚོགས་ཀུན། །རིམ་གྱིས་འགུགས་བྱེད་སྤྱི་
མཐུན་ཆོ་གའི་ཁྲིགས། །རིན་ཆེན་དོན་ཡོད་ཞགས་པ་འདི་ན་སྤེལ། །དེ་ལ་འདིར་ཤངས་ལུགས་མགོན་དཀར་ཡིད་བཞིན་ནོར་བུའི་ལས་ཚོགས་ལས་བྱུང་བའི་གཏེར་བུམ་མདུན་བསྐྱེད་ཀྱི་སྒྲུབ་རྟེན་བྱས་ཏེ། ཕུ་

༄༅། །གཡང་འགུགས་པའི་ཆོ་ག་ངག་འདོན་ཟོར་ཡང་བའི་དབང་གིས་རྣམ་སྲས་ནོར་བུ་མཆོག་རྒྱལ་ནས་ཁ་བསྐངས་ཏེ་ཁྱེར་བདེ་དོན་ཚང་གི་ཚུལ་དུ་སྨོས་ན། སྦྱོར་བ་བི་སྤེན་འགྲུབ་སྦྱོར་སོགས་དགེ་བའི་ཉིན་མཛོད་ཕུག་གམ། བཀྲ་
ཤིས་པའི་ཁང་པར་སྟེགས་བུ་ཁེབས་ལྡན་གྱི་ཁར་འབྲུའི་པདྨ་འདབ་བརྒྱད་ཀྱི་དབུས་སུ་གཏེར་བུམ་བཅའ་སྒྲུབ་ཚད་ལྡན་སྔོན་དུ་སོང་ཟིན་པ་བཞུགས་སུ་གསོལ། གཏོར་མ་བཞི་དང་ཉེར་སྤྱོད་བུམ་པ་སྒྲུབ་ཐབས་ནས་འབྱུང་བ་བཞིན་དང་། གཡས་
གཡོན་གང་བདེར་སྐང་བའི་གཏོར་མ་ཞི་དྲག་གི་མཆོད་པ་བཅས་བཤམ། མགོན་པོའི་བྲིས་འབུར་གྱི་སྐུ་ཡོད་ནའང་ཅི་བདེ་བར་བཀོད་ཅིང་། འདོད་ཡོན་སྤྱན་གཟིགས་ཀྱི་བྱེ་བྲག་ཅི་འབྱོར་བ་བཤམས་ཤིང་བག་དྲོ་བར་བྱ། མདའ་དར་དང་རྡོར་
དྲིལ་ནང་མཆོད་ཌཱ་མ་རུ་རྔ་སིལ་དུང་དཀར་སོགས་ཉེར་མཁོ་ཐམས་ཅད་ཚོགས་པར་བྱ། སྟེགས་ཇི་ལྟར་རིགས་པར་ཕྱྭ་བླུད་ཅེས་པ་དཀར་གཏོར་གཉིས་དང་བགེགས་གཏོར་བཤམས་པ་ཆབ་ཀྱིས་བྲན། དངོས་གཞིའི་ངག་འདོན་ལ། སྒྲུབ་པ་པོ་
རྣམས་སྟན་ལ་འཁོད་དེ། ཕུ་གླུད་ཀྱི་གཏོར་མ་དང་པོ་བསང་སྦྱང་། སྟོང་པའི་ངང་ལས་ཕྱྭ་གླུད་ཀྱི་གཏོར་མ་འདོད་དགུ་ཕུན་སུམ་ཚོགས་པའི་རྒྱ་མཚོར་གྱུར་པར་བསམས་ལ། འབྲུ་གསུམ་གྱིས་བྱིན་གྱིས་
བརླབས། རང་གི་སྙིང་ག་ནས་འོད་ཟེར་འཕྲོས་པས་རྒྱལ་པོ་ཆེན་པོ་བཞི་ཨོཾ་བཛྲ་ས་མཱ་ཛ༔ ཨོ་ཙ་ཏུརྨ་ཧཱ་རཱ་ཛ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱདྱ་ནུཏྤནྣ་ཏཱ་ཏ་སོགས་

ལན་གསུམ་གྱིས་བསྔོས་ལ། གཏོར་མ་གཉིས་པ་བྱིན་རླབས་སྔར་བཞིན་དང་། སླར་ཡང་སྙིང་ག་ནས་འོད་ཟེར་འཕྲོས་པས་ཕྱོགས་སྐྱོང་འཇིག་རྟེན་སྐྱོང་བ་འཁོར་དང་བཅས་པ་སྤྱན་དྲངས། ཨོཾ་ད་
ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་གྱིས་བསྔོས་ལ། ཕྲུ་ཁུ་ཡེ། ཤར་ཕྱོགས་རྒྱལ་པོ་ཡུལ་འཁོར་སྲུང་། །དྲི་ཟ་གཤིན་རྗེའི་རྒྱལ་པོ་སྟེ། །ཤར་ཕྱོགས་
ཁམས་ལ་དབང་གིས་བསྒྱུར། །རྗེ་བློན་བཙུན་མོ་འཁོར་དུ་བཅས། །ཕྱྭ་གླུད་བཟང་པོ་འདི་བཞེས་ལ། །ཕྱྭ་དང་གཡང་ནི་འདིར་ཁུག་ཅིག །དགོས་འདོད་ཆར་ལྟར་
འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ལྷོ་ཕྱོགས་རྒྱལ་པོ་འཕགས་སྐྱེས་པོ། །གྲུལ་བུམ་མ་མོའི་རྒྱལ་པོ་སྟེ། །ལྷོ་ཕྱོགས་ཁམས་ལ་དབང་གིས་
བསྒྱུར༑ །རྗེ་བློན་བཙུན་མོ་འཁོར་དུ་བཅས། །ཕྱྭ་གླུད་བཟང་པོ་འདི་བཞེས་ལ། །ཕྱྭ་དང་གཡང་ནི་འདིར༔ དགོས་འདོད་ཆར་ལྟར་འདིར༔ ཚེ་དང་དཔལ་ནི་འདིར
ནུབ་ཕྱོགས་རྒྱལ་པོ་སྤྱན་མི་བཟང་། །ཀླུ་དང་བདུད་ཀྱི་རྒྱལ་པོ་སྟེ། །ནུབ་ཕྱོགས་ཁམས་ལ་དབང་གིས་བསྒྱུར། །རྗེ་བློན་བཙུན་མོ་འཁོར་དུ་བཅས། །ཕྱྭ་གླུད་བཟང་།

༄༅། །པོ༴ ཕྱྭ་དང་གཡང་ནི༴ དགོས་འདོད་ཆར་ལྟར་འདིར༔ ཚེ་དང་དཔལ་ནི་འདིརབྱང་ཕྱོགས་རྒྱལ་པོ་རྣམ་ཐོས་སྲས། །གནོད་སྦྱིན་ཤ་ཟའི་རྒྱལ་པོ་སྟེ། །བྱང་
ཕྱོགས་ཁམས་ལ་དབང་གིས་བསྒྱུར། །རྗེ་བློན་བཙུན་མོ་འཁོར་དུ་བཅས། །ཕྱྭ་གླུད་བཟང་པོ༴ ཕྱྭ་དང་གཡང་ནི༴ དགོས་འདོད་ཆར་ལྟར་འདིར༔ ཚེ་དང་དཔལ་ནི་འདིར
སྟེང་ཕྱོགས་ཚངས་པ་བརྒྱ་བྱིན་སོགས། །ལྷ་ཆེན་བརྒྱད་པོ་ཐམས་ཅད་དེ། །སྟེང་ཕྱོགས་ལྷ་ཡི་ཚོགས་བཅས་རྣམས། །ཕྱྭ་གླུད་བཟང་པོ༴ ཕྱྭ་དང་གཡང་ནི་འདིར་
དགོས་འདོད་ཆར་ལྟར་འདིར༴ཚེ་དང་དཔལ་ནི་འདིར༴ འོག་ཕྱོགས་དགའ་བོ་འཇོག་པོ་སོགས། །ས་བདག་ཀླུ་གཉན་ཐམས་ཅད་དེ། །འོག་ཕྱོགས་གནས་པའི་ཚོགས་
བཅས་རྣམས། །ཕྱྭ་གླུད་བཟང་པོ༴ ཕྱྭ་དང་གཡང་ནི་འདིར༴ དགོས་འདོད་ཆར་ལྟར་འདིར༴ཚེ་དང་དཔལ་ནི་འདིར༴ བར་སྣང་ཉི་ཟླ་རྒྱུ་སྐར་དང་། །གཟའ་དང་གདོང་
མོ་གཟེད་སྨན་སོགས། །བར་སྣང་གནས་པའི་ཚོགས་བཅས་རྣམས། །ཕྱྭ་གླུད་བཟང་པོ༔ ཕྱྭ་དང་གཡང་ནི་འདིར༴ དགོས་འདོད་ཆར་ལྟར་འདིར༔ ཚེ་དང་དཔལ་ནི་

འདིརཕྱོགས་མཚམས་བདུད་རྨུ་རྒྱལ་པོ་བཙན། །སྲིན་པོ་འབྱུང་པོ་མ་མོ་དང་། །གཡའ་སྨན་གངས་སྨན་མཚོ་སྨན་དང་། །ཡུལ་ཕྱོགས་འདིར་གནས་གཞི་བདག་དང་། །
དམ་སྲི་གདོན་བགེགས་ཐམས་ཅད་རྣམས། །ཕྱྭ་གླུད་བཟང་པོ་འདི་བཞེས་ལ། །ཕྱྭ་དང་གཡང་ནི་འདིར་ཁུག་ཅིག །དགོས་འདོད་ཆར་ལྟར་འདིར་ཕོབ་ཅིག །ཚེ་དང་
དཔལ་ནི་འདིར་སྐྱོབས་ཤིག །ཅེས་པའི་གཏོར་མ་བསྔོས་ནས་ཕྲིན་ལས་བཅོལ་ལོ། །ཕྱྭ་རྫས་བསང་བ་ནི། བགེགས་གཏོར་གཅིག་ལ། ཨོཾ་ཨཱཿཧཱུྃ་གིས་བྱིན་གྱིས་བརླབས་ཏེ། ནམ་མཁའ་མཛོད་ཀྱི་ཕྱག་རྒྱ་དང་། ཨོཾ་
སརྦ་བིགྷན་ན་མསརྦ་ཏ་ཐཱ་ག་ཏེ་བྷོ་སོགས་ཀྱིས་བསྔོས་ལ། རྡོ་རྗེ་དྲིལ་བུ་ཐོགས་ཏེ་འདི་སྐད་དུ། ཧཱུྃ་གསང་ཆེན་སྒྲུབ་པའི་དཀྱིལ་འཁོར་འདིར། །དངོས་གྲུབ་སྩོལ་ཕྱིར་འདུ་འགྱུར་བའི། །ལྷ་
དང་སྲུང་མ་མ་གཏོགས་པའི། །དངོས་གྲུབ་བར་དུ་གཅོད་བྱེད་པའི། །གདོན་བགེགས་འབྱུང་པོ་ཁྱེད་ཅག་རྣམས། །མཆོད་སྦྱིན་གཏོར་མས་ཚིམ་གྱིས་ལ། །མ་འཚེ་
བར་ནི་གཞན་དུ་དེངས། །ཅི་སྟེ་མི་འགྲོ་འདུག་བྱེད་ན། །བདེ་གཤེགས་ཀུན་འདུས་ཐུགས་གཉིས་མེད། །ཡེ་ཤེས་ཁྲོ་བོའི་འཕྲོ་འདུ་ཡིས། །བགེགས་དཔུང་ཐམས་

༄༅། །ཅད་རྡུལ་ཕྲན་བཞིན། །འཐག་འགྱུར་འདི་ལ་ཐེ་ཚོམ་མེད། །ཅེས་བརྗོད་ཅིང་རོལ་མོ་དང་བཅས་ཏེ། ཨོཾ་སུམྦྷ་སོགས་དང་། ཡུངས་ཐུན་བརྡེག་ཅིང་མཚམས་བཅད་དོ། །ཕྱྭ་སྒོ་བསྡམ་པ་།
ནི༑ ཤར་གྱི་སྒོ་མ་ལྕགས་ཀྱུ་མ། །དཀར་མོ་ཞི་བའི་ལས་ལ་བརྩོན། །དུང་གི་སྒོ་མོ་བསྡམས་ནས་ཀྱང་། །ཕྱྭ་དང་གཡང་དུ་འདིར༔ དགོས་འདོད་ཆར་ལྟར་འདིར༔
ཚེ་དང་དཔལ་ནི་འདིར༴ ལྷོ་ཡི་སྒོ་མ་ཞགས་པ་མ། །སེར་མོ་རྒྱས་པའི་ལས་ལ་བརྩོན། །གསེར་གྱི་སྒོ་མོ་བསྡམས་ནས་ཀྱང་། །ཕྱྭ་དང་གཡང་ནི་འདིར༔ དགོས་འདོད་
ཆར་ལྟར་འདིར༔ ཚེ་དང་དཔལ་ནི་འདིར༴ ནུབ་ཀྱི་སྒོ་མ་ལྕགས་སྒྲོག་མ། །དམར་མོ་དབང་གི་ལས་ལ་བརྩོན། །ཟངས་ཀྱི་སྒོ་མོ་བསྡམས་ནས་ཀྱང་། །ཕྱྭ་དང་གཡང་ནི་
འདིར དགོས་འདོད་ཆར་ལྟར་འདིར༔ ཚེ་དང་དཔལ་ནི་འདིར༔ བྱང་གི་སྒོ་མ་དྲིལ་བུ་མ། །སྔོན་མོ་དྲག་པོའི་ལས་ལ་བརྩོན། །གཡུ་ཡི་སྒོ་མོ་བསྡམས་ནས་ཀྱང་། །
ཕྱྭ་དང་གཡང་ནི་འདིར༔ དགོས་འདོད་ཆར་ལྟར་འདིར༔ ཚེ་དང་དཔལ་ནི་འདིར༔ ཕྱྭ་འདིར་མ་ཕམ་གཡང་དུ་བྱོན༴ གཡང་འདིར་མ་ཉམས་བསྐྱབ་ཏུ་གསོལ། །ཞེས་པའི་སྒོ་མ་

བཞི་ལ་ལས་བཅོལ། དེ་ནས་གནས་དང་མཆོད་པའི་ཡོ་བྱད་རྣམས། ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་གནས་ཁང་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་།
པ་ཆེན་པོའི་གཞལ་ཡས་ཁང་གྲུ་བཞི་པ། སྒོ་བཞི་པ། རྟ་བབས་བཞིས་མཛེས་ཤིང་རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་
དུ་མཆོད་རྫས་རྣམས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱཿཧུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། །
མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དངས་ཤིང་ཐོགས་པ་མེད་པ་རྒྱུ་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་
གྲུབ་པ་ངོ་བོ་བཟང་ཞིང་གཙང་བ། ཡུལ་ནམ་མཁའི་མཐའ་ཁྱབ་པ། དུས་འཁོར་བ་ཇི་སྲིད་མ་སྟོང་གི་བར་དུ་རྒྱུན་མི་འཆད་པར་གྱུར། ཨོཾ་བཛྲ་ཨགྷཾ་ཨཱཿཧཱུྃ་ནས། ཤབྡ་
ཨཱཿཧཱུྃ་ཞེས་པའི་བར་བརྗོད་མཐར། གྷནྡྷེ་ར་ཎི་ཏ་རོལ་ཆེན་དང་བཅས་པས་བྱིན་དབབ་བོ། །དེ་ནས་མགོན་དཀར་གྱི་བདག་བསྐྱེད་སྐྱབས་འགྲོ་ནས་བཟུང་ཉེར་བསྡུའི་རྫོགས་རིམ་གྱི་བར་ཉམས་སུ་བླངས་ལ། སླར་ཡང་དེའི་ངང་ནས་རང་

༄༅། །ཉིད་ལྷའི་སྐུར་གྱུར་པར་བསམས་ལ། བུམ་པ་བསང་སྦྱང་། སྟོང་པའི་ངང་ལས་བུམ་པའི་གྲངས་དང་མཉམ་པའི་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་
ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བའི་ནང་དུ་རིན་པོ་ཆེ་དང་འབྲུ་བཅུད་དང་། ཟས་ནོར་ལོངས་སྤྱོད་ལྷ་མའི་དཔལ་འབྱོར་ཕུན་སུམ་ཚོགས་པས་ཡོངས་སུ་གང་བར་
གྱུར་པར་བསམས་ལ། ཆོས་ཉིད་རྣམ་པར་དག་པའི་སྔགས་རྒྱས་སྦྱང་བ་ནི། ཐལ་མོ་ཁོང་སྟོང་དུ་སྦྱར་བ་སྙིང་གར་བཞག་ལ། ཨོཾ་སྭ་བྷ་ཝ་བི་ཤུདྡྷསརྦ་དྷརྨཱཿསྭ་བྷ་ཝ་བི་ཤུདྡྷོ྅་ཧཾ། ཞེས་ལན་གསུམ། ནམ་མཁའ་
མཛོད་ཀྱི་སྔགས་རྒྱས་སྤེལ་བ་ནི། ཐལ་མོ་ཁོང་སྟོང་དུ་སྦྱར་བའི་ཚིག་བར་པ་རྣམས་བཅག་པ་དཔྲལ་བར་བཞག་ལ། ན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷུ༔ སརྦ་ཐཱ་ཁཾ་ཨུཏྤ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་
ཧཱ༑ ལན་གསུམ། བདུད་རྩི་འཁྱིལ་བའི་སྔགས་རྒྱས་བསྒྱུར་བ་ནི། ཐལ་མོ་སྦྱར་བའི་ཁ་གྱེན་དུ་ཕྱེ་སྟེ་མཐེ་བོང་བསྣོལ་ལ། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ། ཅེས་དང༌། རྒྱ་ཆེན་ཤུགས་ལྡན་འོད་ཀྱི་སྔགས་
རྒྱས་སྤྱོད་པར་དབང་བ་ནི། གཡས་ཁུ་ཚུར་བཅངས་པའི་མཛུབ་མོ་བསྒྲེང་། གཡོན་རྡོ་རྗེ་ཁུ་ཚུར་སྙིང་གར་བཞག་ལ། ན་མསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུཾ། ཞེས་དང་། ཡེ་ཤེས་སྐར་

མདའི་སྔགས་རྒྱས་ཐོབ་པར་བྱ་བ་ནི། གཡས་ཁུ་ཚུར་བཅངས་པ་སྙིང་གར་བཞག །གཡོན་མཐེ་བོང་ལག་མཐིལ་དུ་བཞག་པའི་མཆོག་སྦྱིན་གྱི་ཕྱག་རྒྱ་བྱས་ལ། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿས་མན་སྥ་ར་ཎ་རསྨི་བྷ་ཝ་ས་
མ་ཡ་མ་ཧ་མ་ཎྀ་དུ་རུ་དུ་རུ་ཧྲྀ་ད་ཡ་ཛ་ལ་ནི་སྭཱ་ཧཱ། ཞེས་དང་། དབང་བསྒྱུར་འཁོར་ལོ་འམ། ལྷ་མགོན་སྤྱིའི་སྔགས་རྒྱས་དབང་དུ་བྱ་བ་ནི། སོར་མོ་ནང་དུ་བསྣོལ་བའི་རྡོ་རྗེ་བསྡམས་པ་ལས། མཐེ་བོང་གཉིས་
གཤིབས་ཏེ་བསྒྲེངས་ལ། ཨོཾ་ན་མསྶ་མནྟ་བུདྡྷཱ་ནཾ་གྲ་ཧེ་ཤྭ་རི་པྲ་པཉྩཏི། མ་ཧཱ་ས་མ་ཡ་སྭཱ་ཧཱ། ཞེས་དང་ཕྱག་རྒྱ་རྣམས་ཕྱོགས་བཅུར་བསྟན་ཞིང་སྔགས་རྣམས་ལན་གསུམ་ལ་སོགས་པ་བརྗོད་དོ། །དེ་ལྟར་
སྔགས་དྲུག་ཕྱག་དྲུག་གིས་ཡོ་བྱད་རྣམས་ཟད་མི་ཤེས་པའི་གཏེར་དང་། ལོངས་སྤྱོད་དང་། བདུད་རྩིའི་རྒྱ་མཚོ་ཆེན་པོར་བྱིན་གྱིས་བརླབས་ནས། དེ་ལྟ་བུའི་བུམ་པའི་ནང་སྟོད་ཀྱི་ཆ་ལ་ཧཱུྃ་དཀར་པོ་དངུལ་ཆུ་དྭངས་
པའི་མདོག་ལྟ་བུ་གཅིག་བསྒོམ། དེ་གཉིས་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་དེ་གཉིས་ལ་ཐིམ། སྙིང་གའི་ཧཱུྃ་དང་
ཐིག་ལེ་རོ་གཅིག་ཏུ་འདྲེས་པ་ལས་པདྨ་དང་ཉི་མའི་གདན་གྱི་སྟེང་དུ། རང་ཉིད་བཅོམ་ལྡན་འདས་མགོན་པོ་ཡིད་བཞིན་ནོར་བུ་སྐུ་མདོག་དཀར་ལ་དམར་བའི་མདངས་།

༄༅། །ཆགས་པ། ཞལ་གཅིག་འཛུམ་ཞིང་ཁྲོ་བའི་ཉམས་དང་ལྡན་པ། སྤྱན་གསུམ་པ། ཕྱག་དྲུག་པ། གཡས་ཀྱི་དང་པོས་གྲི་གུག་འཕྱར་བ། གཉིས་པས་
ཡིད་བཞིན་གྱི་ནོར་བུ། གསུམ་པས་ཌཱ་མ་རུ་འཁྲོལ་བ། གཡོན་གྱི་དང་པོས་ཐོད་པའི་ནང་བུམ་པ་རིན་པོ་ཆེ་སྣ་ཚོགས་ཀྱིས་གང་བ་བརླ་གཡོན་ལ་བརྟེན་ཏེ་འཛིན་པ།
བར་པས་རྩེ་གསུམ། ཐ་མས་ལྕགས་ཀྱུ་བསྣམས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། སྐུ་སྨད་ལ་དར་སྣ་ཚོགས་ཀྱི་ཤམ་ཐབས་དང་རིན་པོ་ཆེའི་ཆུན་འཕྱང་
སྣ་ཚོགས་ཀྱིས་མཛེས་པར་བྱས་པ། ཞབས་གཉིས་དུར་ཁྲོད་ཆེན་པོ་བསིལ་བའི་ཚལ་ནས་ད་ལྟ་རང་བྱོན་པ་འདྲ་བ། འབྱོན་འཕྲོ་ལ་བཞུགས་པ་འདྲ་བའི་ཞབས་འོག་ན་
ཚོགས་བདག་ལ་ཕུག་དང་ནེའུ་ལེ་བཟུང་བ་རེ་རེ་མནན་པའི་ཁ་དང་བཤང་ལམ་ཐམས་ཅད་ནས་རིན་པོ་ཆེ་ལྷུག་ལྷུག་འོང་བ། མགོན་པོའི་སྤྱི་བོར་བླ་མ་རྡོ་རྗེ་འཆང་དགོས་
འདོད་ཐམས་ཅད་འབྱུང་བ་ཞལ་འཛུམ་བག་དང་ལྡན་པ། གཡས་རིན་པོ་ཆེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ།

མགོན་པོའི་ཐུགས་ཀར་དབང་སྡུད་ཀྱི་མཁའ་འགྲོ་མ་དམར་མོ་ཞལ་གཅིག་ཕྱག་གཉིས་མ་རྒྱན་སྣ་ཚོགས་ཀྱིས་བརྒྱན་པ། ཕྱག་གཡས་ལྕགས་ཀྱུ་གཡོན་ཐོད་པ་བསྣམས་པ།
ཞབས་གཉིས་གར་སྟབས་ལིང་ངེ་བ། སྤྱན་གསུམ་ནམ་མཁའ་ལ་ཧྲིག་ཧྲིག་གཟིགས་པ། ཁམས་གསུམ་དབང་དུ་སྡུད་པ་ཅིག་ཏུ་གྱུར། དེའི་སྙིང་གར་ཆོས་ཉིད་ཀྱི་ཐིག་
ལེ་དམར་པོ་འོད་འཕྲོ་བ། འཁོར་དུ་མཁའ་འགྲོ་གནོད་སྦྱིན་ནོར་བདག་གི་ཚོགས་དཔག་ཏུ་མེད་པས་བསྐོར་བ་དང་བཅས་པར་གྱུར། ཡང་འཁོར་ལོ་ཡོད་ན་བསང་སྦྱངས། འཁོར་
ལོ་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་འཁོར་ལོའི་གྲངས་དང་མཉམ་པའི་ཧཱུྃ་དཀར་པོ་དངུལ་ཆུ་དྭངས་པའི་མདོག་ལྟ་བུ་གཅིག་བསྒོམ། དེ་གཉིས་
ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་དེ་གཉིས་ལ་ཐིམ། སྙིང་གའི་ཧཱུྃ་དང་ཐིག་ལེ་རོ་གཅིག་ཏུ་འདྲེས་པ་ལས་པདྨ་དང་ཉི་
མའི་གདན་གྱི་སྟེང་དུ། རང་ཉིད་བཅོམ་ལྡན་འདས་མགོན་པོ་ཡིད་བཞིན་ནོར་བུ་སྐུ་མདོག་དཀར་ལ་དམར་བའི་མདངས་ཆགས་པ། ཞལ་གཅིག་འཛུམ་ཞིང་ཁྲོ་བའི་

༄༅། །ཉམས་དང་ལྡན་པ། སྤྱན་གསུམ་པ། ཕྱག་དྲུག་པ། གཡས་ཀྱི་དང་པོས་གྲི་གུག་འཕྱར་བ། གཉིས་པས་ཡིད་བཞིན་གྱི་ནོར་བུ། གསུམ་པས་ཌཱ་མ་
རུ་འཁྲོལ་བ། གཡོན་གྱི་དང་པོས་ཐོད་པའི་ནང་བུམ་པ་རིན་པོ་ཆེ་སྣ་ཚོགས་ཀྱིས་གང་བ་བརླ་གཡོན་ལ་བརྟེན་ཏེ་འཛིན་པ། བར་བས་རྩེ་གསུམ། ཐ་མས་ལྕགས་ཀྱུ་
བསྣམས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། སྐུ་སྨད་ལ་དར་སྣ་ཚོགས་ཀྱི་ཤམ་ཐབས་དང་རིན་པོ་ཆེའི་ཆུན་འཕྱང་སྣ་ཚོགས་ཀྱིས་མཛེས་པར་བྱས་པ།
ཞབས་གཉིས་དུར་ཁྲོད་ཆེན་པོ་བསིལ་བའི་ཚལ་ནས་ད་ལྟ་རང་བྱོན་པ་འདྲ་བ། འབྱོན་འཕྲོ་ལ་བཞུགས་པ་འདྲ་བའི་ཞབས་འོག་ན་ཚོགས་བདག་ལ་ཕུག་དང་ནེའུ་ལེ་བཟུང་
བ་རེ་རེ་མནན་པའི་ཁ་དང་བཤང་ལམ་ཐམས་ཅད་ནས་རིན་པོ་ཆེ་ལྷུག་ལྷུག་འོང་བ། མགོན་པོའི་སྤྱི་བོར་བླ་མ་རྡོ་རྗེ་འཆང་དགོས་འདོད་ཐམས་ཅད་འབྱུང་བ་ཞལ་འཛུམ་
བག་དང་ལྡན་པ། གཡས་རིན་པོ་ཆེ་གཡོན་དེས་ཡུ་བ་བྱས་པའི་དྲིལ་བུ་འཛིན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མགོན་པོའི་ཐུགས་ཀར་དབང་སྡུད་ཀྱི་

མཁའ་འགྲོ་མ་དམར་མོ་ཞལ་གཅིག་ཕྱག་གཉིས་མ་རྒྱན་སྣ་ཚོགས་ཀྱིས་བརྒྱན་པ། ཕྱག་གཡས་ལྕགས་ཀྱུ་གཡོན་ཐོད་པ་བསྣམས་པ། ཞབས་གཉིས་གར་སྟབས་ལིང་ངེ་
བ༑ སྤྱན་གསུམ་ནམ་མཁའ་ལ་ཧྲིག་ཧྲིག་གཟིགས་པ། ཁམས་གསུམ་དབང་དུ་སྡུད་པ་ཅིག་ཏུ་གྱུར། དེའི་སྙིང་གར་ཆོས་ཉིད་ཀྱི་ཐིག་ལེ་དམར་པོ་འོད་འཕྲོ་བ། 
འཁོར་དུ་མཁའ་འགྲོ་གནོད་སྦྱིན་ནོར་བདག་གི་ཚོགས་དཔག་ཏུ་མེད་པས་བསྐོར་བ་དང་བཅས་པར་གྱུར། སྐུ་རྟེན་ཡོད་ནའང་བུམ་བསྐྱེད་ཀྱི་ཞར་ལ་གསལ་འདེབས་ཙམ་ལས་ལོགས་སུ་བསྐྱེད་མི་དགོས་
སོ༑ །སྤྱན་འདྲེན་པ་ནི། རང་གི་སྙིང་ག་ནས་འོད་ཟེར་འཕྲོས་པས་དུར་ཁྲོད་བསིལ་བའི་ཚལ་ནས་མགོན་པོ་ཡིད་བཞིན་ནོར་བུ་ལ་མཁའ་འགྲོ་གནོད་སྦྱིན་ནོར་བདག་གི་ཚོགས་
དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛ༔ རྔ་སིལ་དབྱངས་དང་བཅས་ཏེ། སྐང་བའི་མགོ་ནས་འབྱུང་བའི། ཧཱུཾ། ཙན་དན་ལྗོན་པས་མཚན་པའི་དུར་ཁྲོད་ནས། །སྟོན་ཀའི་སྤྲིན་
དཀར་ཕུང་པོ་གཡོ་བ་བཞིན། །ཕྱག་ན་པདྨོའི་རྣམ་རོལ་བསྟན་སྲུང་མཆོག །མགོན་དཀར་ནོར་བུའི་ཆར་འབེབས་གནས་འདིར་གཤེགས། །ལྷ་ཆེན་བླ་མ་ཡིད་བཞིན་

༄༅། །ནོར་བུ་ཡི། །བཀའ་བསྒྲུབ་ཕྱོགས་བཅུའི་འཇིག་རྟེན་དབང་དུ་སྡུད། །རྣལ་འབྱོར་འདོད་པའི་དངོས་གྲུབ་མྱུར་སྩོལ་བ། །མཁའ་འགྲོ་ནོར་བདག་ཚོགས་
བཅས་ད་ཚུར་སྤྱོན། །མགོན་པོ་འཁོར་བཅས་སྔོན་གྱི་ཐུགས་བསྐྱེད་དང་། །དམ་ཚིག་ལ་དགོངས་དགྱེས་པས་གནས་འདི་རུ། །ནོར་བུ་དགོས་འདོད་དཔལ་དང་
འགྲོགས་པ་བཞིན། །ཚུར་གཤེགས་དཔལ་འབྱོར་རྣམ་པར་རྒྱས་པར་མཛོད། །ཅེས་དང་། གུ་རུ་མ་ཧཱ་ཀཱ་ལ་ཧ་རི་ནི་ས་སིདྡྷི་ཛ༔ ས་པ་རི་ཝཱ་ར་ཨེ་ཧྱ་ཧི། ཞེས་དང་། ཛཿ
ཉེར་གཅིག་གིས་སྤྱན་དྲངས། ཛཿཧཱུྃ་བྃ་ཧོཿས་བསྟིམ་མཆོད་པ་རྣམས་བསང་སྦྱང་། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉ་ཧཾ༔ སྟོང་པའི་ངང་
ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །
བདུག་སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་ཨཱཧཱུཾ། ཨོཾ་བཛྲ་པཱ་དྱཾ་

ཨཱཧཱུྃ། ཤཔྟ་ཨཱཿཧཱུྃ་ཞེས་པས་བྱིན་གྱིས་བརླབས་ནས། ཨོཾ་སརྦ་བིད་པཱུ་ར་པཱུ་ར་སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོ༔ སོགས་དང་། ཨོཾ་བཛྲ་སྤ་ར་ཎ་ཁཾ་སྭཱ་ཧཱ། ཞེས་དང་། དྲི་མེད་
ཡིད་འོང་ལྷ་ཡི་རྫས། །མཆོད་ཡོན་ཞབས་བསིལ་མེ་ཏོག་སྤོས། །མར་མེ་དྲི་བཤོས་རོལ་མོའི་ཚོགས། །མགོན་པོ་འཁོར་དང་བཅས་ལ་འབུལ། །བཞེས་ནས་མི་
ཕྱུགས་ལོངས་སྤྱོད་སོགས། །ཕྱ་གཡང་འགུགས་པའི་ཕྲིན་ལས་མཛོད། །ཨོཾ་གུ་རུ་མ་ཧཱ་ཀཱ་ལ་ས་པ་རི་ཝཱ་ར་ཨོཾ་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་བཛྲ་པུཥྤེ་
ཨཱཿཎཱཧཱུྃ། སོགས་ནས། ཤཔྡ་ཨཱ༔ཧཱུྃ་གིས་རོལ་མོ་དང་བཅས་ཏེ་ཉེར་སྤྱོད་དང་། འཇིག་རྟེན་གཟུགས་མཛེས་ཇི་སྙེད་དང་། །སྙན་བརྗིད་རོལ་མོ་ཡིད་འོང་དྲི། །རོ་མཆོག་རེག་བྱའི་འདོད་
ཡོན་ལྔ། །མགོན་པོ་འཁོར་དང་བཅས་ལ་འབུལ། །བཞེས་ནས་མི་ཕྱུགས༴ ཕྱྭ་གཡང་འགུགས་པའིཨོ་གུ་རུ་མ་ཧཱ་ཀཱ་ལ་ས་པ་རི་ཝཱ་ར་པཉྩ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུཾ།
གིས་འདོད་ཡོན་ལྔ་དང་། སྔོན་གྱི་བསོད་ནམས་མཐུ་ཆེན་གྱི། །དཔལ་དུ་འོངས་པ་འབྱོར་པའི་ཕུལ། །མི་དབང་རྒྱལ་སྲིད་རིན་ཆེན་བདུན། །མགོན་པོ་འཁོར་དང༴ བཞེས་།

༄༅། །ནས༴ཕྱྭ་གཡང་འགུགས་པའིམཚན་སྔགས་ཀྱི་མཐར། སལྟ་རཏྣ་པཱུ་ཛི་ཏེ་ཨཱཧཱུཾ། གིས་རིན་ཆེན་བདུན་དང་། གང་གང་འདོད་པའི་དོན་དེ་ནི། །དེ་དེ་ལ་བརྟེན་འགྲུབ་
བྱེད་པའི། །རྫས་མཆོག་ཉེ་བའི་རིན་ཆེན་འདུན། །མགོན་པོ༔ བཞེས་ནས༴ ཕྱྭ་གཡང༴སཏྟ་ཨུ་པ་རཏྣ་པཱུ་ཛི་ཏེ་ཨཱཿཧཱུྃ། གིས་ཉེ་བའི་རིན་ཆེན་བདུན་དང་། དགེ་མཚན་གང་གིས་
སྤྲས་པ་དེར། །རྟག་ཏུ་ཤིས་པའི་དཔལ་འཇོ་བ། །བཀྲ་ཤིས་རྟག་བརྒྱད་འདི་དག་ནི། །མགོན་པོ༔ བཞེས་ནས ཕྱྭ་གཡང༴ ཨཥྚ་མངྒ་ལ་ལིངྒ་པཱུ་ཛི་ཏེ་ཨཱཿཧཱུཾ། གིས་བཀྲ་
ཤིས་རྟགས་བརྒྱད་དང་། ས་གཞི་རི་རབ་རི་བདུན་གླིང་། །རྒྱ་མཚོར་བཅས་པ་ལྷ་དང་མིའི། །དཔལ་འབྱོར་ཕུན་ཚོགས་མཎྜལ་འདི། །མགོན་པོ༔ བཞེས་ནས༴ ཕྱྭ་གཡང་
མཎྜ་ལ་པཱུ་ཛི་ཏེ་ཨཱཧཱུཾ། གིས་མཎྜལ་དང་། ཤ་ལྔ་བདུད་རྩི་ཡེ་ཤེས་ལྔའི། །རང་བཞིན་ཟག་མེད་བདུད་རྩི་འདི། །མགོན་པོ་འཁོར་དང་བཅས་ལ་འབུལ། །བཞེས་ནས་མི་
ཕྱུགས་ལོངས་སྤྱོད་སོགས། །ཕྱྭ་གཡང་འགུགས་པའི་ཕྲིན་ལས་མཛོད། །ཨོཾ་གུ་རུ་མ་ཧཱ་ཀཱ་ལ་ས་པ་རི་ཝཱ་ར་ཨ་མྲྀ་ཏེ་པཱུ་ཛི་ཏེ་ཨཱཿཧཱུྃ་གིས་ནང་མཆོད་འབུལ་ལོ། །བསྟོད་པ་ནི། །

གངས་ཅན་རི་བའི་ལྷ་གཅིག་པད་དཀར་འཆང་། །ཐུགས་བསྐྱེད་གཞན་དབང་གྱུར་པའི་སྒྱུ་འཕྲུལ་གར། །སྐལ་དམན་སེམས་ཅན་རེ་བ་ཡོངས་སྐོང་བ། །མགོན་པོ་ཟླ་
བའི་སྤྱན་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་གྱི་དགོངས་གཅིག་ཏུ། །དབང་རྒྱས་ཕྲིན་ལས་ལྷུན་གྲུབ་འཁོར་ལོས་སྒྱུར། །སྤྱི་བོར་དབང་བསྐུར་བླ་མ་རྡོ་རྗེ་
འཆང་། །མཛེས་ཀྱི་པདྨ་རཱ་གའི་ཅོད་པན་མིན། །སྨིན་ལེགས་སྤྱན་གྱིས་ཟུར་མདའ་འཕངས་ཙམ་གྱིས། །སྐྱེ་དགུའི་ཡིད་ཀྱི་བརྟན་པ་རང་དབང་དུ། །འགུགས་བྱེད་
དགའ་མ་ཐུགས་ཀར་སྦས་པ་ལ། །ནོར་སྦྱིན་གྲངས་མེད་ཀྱིས་བཏུད་བལྟ་བ་སྙམ། །འདི་ན་དཀོན་མཆོག་མཆོད་པ་རྒྱས་ཕྱིར་དང་། །ཆོས་ཀྱི་བཤད་སྒྲུབ་དྲི་མེད་རིང་
གནས་ཕྱིར། །ངུར་སྨྲིག་འཆང་བ་གྲངས་མེད་བསྡུ་ཕྱིར་དང་། །ཆོས་ལྡན་སྦྱིན་བདག་མངའ་ཐང་རྒྱས་ཕྱིར་དང་། །སྦྱིན་པའི་ཕ་རོལ་ཕྱིན་པ་རྫོགས་བྱའི་ཕྱིར། །
མགོན་པོ་ཡིད་བཞིན་ནོར་བུ་ཐུགས་རྗེ་ཅན། །མཁའ་འགྲོ་ནོར་སྦྱིན་ལྷ་ཡི་ཚོགས་དང་བཅས། །བདག་ཅག་གུས་པས་བསྒྲུབས་ཀྱིན་མཆོད་བྱས་པས། །སྒྲུབ་པོ་ཡོན་

༄༅། །མཆོད་འཁོར་དང་བཅས་རྣམས་ཀྱི། །ཚེ་དང་བསོད་ནམས་རིགས་བཟང་ཡོན་ཏན་དང་། །སྟོབས་འབྱོར་མངའ་ཐང་སྙན་པར་གྲགས་པའི་དབྱངས། །།
རིན་ཆེན་འབྲུ་ནོར་ལྷ་མིའི་ལོངས་སྤྱོད་དཔལ། །ཕུན་ཚོགས་སྡེ་བཞིའི་དཔལ་འབྱོར་མ་ལུས་པ། །དབྱར་གྱི་དཔལ་མོ་དང་འགྲོགས་ཆུ་གཏེར་གྱི། །ངོ་མཚར་ཇི་བཞིན་
གོང་ནས་གོང་འཕེལ་དུ། །རྣམ་བར་རྒྱས་པའི་དངོས་གྲུབ་སྩལ་དུ་གསོལ། །རིགས་དང་སྟོབས་དང་འབྱོར་པས་མངོན་རྒྱགས་པའི། །སྐྱེ་འགྲོའི་སྙིང་གི་བརྟན་པ་རབ་
ཕྲོགས་ནས། །ཁབ་ལེན་མཐོང་བའི་ལྕགས་ཕྱེ་ཇི་བཞིན་དུ། །འདི་ན་འདུན་པ་དབང་གི་དངོས་གྲུབ་སྩོལ། །ཕྱོགས་བཅུ་དུས་གསུམ་སངས་རྒྱས་ཐམས་ཅད་ཀྱི། །
ཐུགས་རྗེ་གཅིག་བསྡུས་རྗེ་བཙུན་སྤྱན་རས་གཟིགས། །དེ་ཡི་སྤྲུལ་པ་ཕྱག་དྲུག་མགོན་པོ་ལ། །ལུས་ངག་ཡིད་གསུམ་གུས་པས་ཕྱག་འཚལ་ལོ། །མགོན་པོ་ཡིད་བཞིན་
ནོར་བུ་ཐུགས་རྗེ་ཅན། །སྐུ་མདོག་གངས་རི་ལྟ་བུ་འོད་ཟེར་འཕྲོ། །ཞལ་གཅིག་ཕྱག་དྲུག་ཞབས་གཉིས་ནོར་བདག་མནན། །འགྲོ་བའི་དབུལ་བ་སེལ་ལ་ཕྱག་འཚལ་

ལོ༑ །ཕྱག་གཡས་དང་པོ་རྡོ་རྗེ་གྲི་གུག་བསྣམས། །བར་པ་ཡིད་བཞིན་ནོར་བུས་དགོས་འདོད་སྟེར། །ཐ་མ་ཌ་རུས་མཁའ་འགྲོ་དབང་དུ་སྡུད། །ཁམས་གསུམ་
དབང་དུ་སྡུད་ལ་ཕྱག་འཚལ་ལོ། །གཡོན་པས་རིན་ཆེན་བུམ་པ་སྐུ་ལ་བརྟེན། །བར་པ་རྩེ་གསུམ་ཁམས་གསུམ་མ་ལུས་སྒྲོལ། །ཐ་མ་ཞགས་པས་སེམས་ཅན་བཅིངས་
པ་འགྲོལ། །མགོན་པོ་ཐུགས་རྗེ་ཅན་ལ་ཕྱག་འཚལ་ལོ། །སྐུ་སྟོད་རིན་ཆེན་རྒྱན་གྱིས་རྣམ་པར་བརྒྱན། །སྐུ་སྨད་རིན་ཆེན་ཟར་བུས་རྣམ་པར་མཛེས། །ཕྱག་ཞབས་
ཐམས་ཅད་རིན་ཆེན་ནོར་བུས་བརྒྱན། །འགྲོ་བའི་རེ་འདོད་སྐོང་ལ་ཕྱག་འཚལ་ལོ། །ཁྱོད་ནི་ཡིད་ལ་དྲན་པ་ཙམ་གྱིས་ཀྱང་། །དེ་ཡི་མོད་ལ་དབུལ་ཕོངས་སྡུག་བསྔལ་
སེལ༑ །འདོད་རྒུའི་དཔལ་འབྱོར་ཟད་མི་ཤེས་པ་ཡིས། །འགྲོ་བའི་རེ་འདོད་སྐོང་ལ་བདག་བསྟོད་དོ། །ཁྱོད་ལ་མཆོད་ཅིང་གུས་པས་བསྟོད་བྱས་ན། །ཇི་སྲིད་བྱང་
ཆུབ་མ་ཐོབ་བར་དུ་ཡང་། །མགོན་པོ་ཁྱོད་ཀྱི་ཐུགས་རྗེས་བདག་བཟུང་ནས། །བྱང་ཆུབ་སྒྲུབ་པའི་མཐུན་རྐྱེན་བསྒྲུབ་པར་མཛོད། །དེ་ཡི་དགེ་བས་བདག་ཀྱང་དེ་།

༄༅། །བཞིན་དུ། །འགྲོ་བའི་རེ་འདོད་ཡིད་བཞིན་སྐོང་བ་དང་། །སེམས་ཅན་སངས་རྒྱས་ས་ལ་འགོད་པ་ཡི། །འགྲོ་བའི་དོན་ལ་མཐུ་དང་ལྡན་པར་མཛོད། །།
མགོན་པོ་ཡིད་བཞིན་ནོར་བུ་ལ་བསྟོད་པ། དགོས་འདོད་འབྱུང་བ་ཞེས་བྱ་བ་ཁྱུང་པོ་རྣལ་འབྱོར་པས་སྦྱར་བ་རྫོགས་སོ། དེ་ནས་གཏོར་མ་བསང་སྦྱང་ཨོ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷ་སརྦ་
དྷརྨ་སྭ་བྷ་ཝ་ཤུདྡྷོཉ་ཧཾ༔ སྟོང་པའི་ངང་ལས་ཡཾ་ལས་རླུང་། རཾ་ལས་མེ་དང་། མི་མགོའི་སྒྱེད་པུ་གསུམ་གྱི་སྟེང་དུ། ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་
ནང་དུ་གོ་ཀུ་ད་ཧ་ན་ལས་ཤ་ལྔ། བི་ར་ཤུ་མ་མུ་ལས་བདུད་རྩི་ལྔ་ཧཱུྃ་ཨཱྃ་ཛྲིཾ་ཁྃ་ཧཱུྃ་ལས་ཡེ་ཤེས་ལྔ་རྣམས་མེས་གདུངས་ཏེ་བསྐོལ་ཞིང་ཞུ་བས་ཡེ་ཤེས་ཀྱི་བདུད་རྩིའི་རྒྱ་མཚོ་
ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧཱི༔ ལན་གསུམ་བརྗོད། གུ་རུ་མ་ཧཱ་ཀཱ་ལ་ཧ་རི་ནི་ས་སིདྡྷི་ཛ༔ ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧིས་ལན་གསུམ་མམ་ལྔས་ཕུལ་ལོ། །ཨོཾ་གུ་རུ་མ་ཧཱ་ཀཱ་ལ་ཧ་
རི་ནི་ས་པ་རི་ཝཱ་ར་ཨོཾ་བཛྲ་ཨརྒྷཾ་ཨཱཧཱུཾ། ཨོཾ་བཛྲ་པཱ་དྱཾ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ། ཨོཾ་གུ་རུ་མ་ཧཱ་ཀཱ་ལ་ཧ་རི་ནི་ས་པ་རི་ཝཱ་ར་ཨོཾ་ཨཱཿཧཱུྃ། དུས་གསུམ་རྒྱལ་བ་ཀུན་དངོས་།

པད་དཀར་འཆང་། །འགྲོ་འདིའི་ཕུན་ཚོགས་རེ་བ་བསྐོང་བའི་ཕྱིར། །རབ་བརྗིད་ཁྲོ་བོའི་དབང་པོར་སྤྲུལ་པ་ལ། །ཡིད་བཞིན་ནོར་བུར་མཚན་གསོལ་ཁྱོད་ཕྱག་འཚལ། །
དཔལ་ལྡན་མགོན་པོ་འཁོར་དང་བཅས། །མཆོད་སྦྱིན་གཏོར་མ་འདི་སྣོམས་ལ། །བསྟན་པ་བསྲུང་ཞིང་རྣལ་འབྱོར་པའི། །ཚེ་བསྲིང་ལོངས་སྤྱོད་རྒྱས་པ་དང༌། །སྐྱེ་
འགྲོའི་དབང་དུ་འདུ་བར་མཛོད། །ཅེས་དང་། སྤྲོ་ན། བཅོམ་ལྡན་འདས་ཡིད་བཞིན་གཟི་ལྡན་ཐུགས་རྗེ་ཅན་ཁྱོད་ལ་གསོལ་བ་འདེབས་སོ། །སངས་རྒྱས་ཀྱི་བསྟན་པ་
སྲུངས་ཤིག །དཀོན་མཆོག་གི་དབུ་འཕང་བསྟོད་ཅིག །དགེ་འདུན་གྱི་སྡེ་སྐྱོངས་ཤིག །བླ་མའི་སྐུ་ཚེ་སྲིངས་ཤིག །རྣལ་འབྱོར་པ་བདག་ལ་སྙན་པའི་གྲགས་པས་ས་
སྟེངས་མ་ལུས་པར་ཁྱབ་པ་དང་། དགོས་འདོད་ཐམས་ཅད་ཆར་བཞིན་དུ་བབས་ནས་ལོངས་སྤྱོད་ཟད་མི་ཤེས་པ་དང་། མི་ནོར་ཟས་གསུམ་དབང་དུ་འདུ་ཞིང་། ཐོས་
བསམ་སྒོམ་གསུམ་འཕེལ་བ་དང་། ཕྲིན་ལས་འབད་མེད་དུ་འགྲུབ་པར་མཛད་དུ་གསོལ། ཞེས་དང་། གཏོར་མ་གཞན་ཐམས་ཅད་མཁའ་འགྲོ་སྤྱི་གཏོར་གྱི་ཆོ་གས་འབུལ་ལོ། །དེ་ནས་མེ་ཏོག་ཐོགས་

༄༅། །ལ༑ མགོན་པོ་ཡིད་བཞིན་ནོར་བུ་འཁོར་དང་བཅས་པ་ཁྱེད་རྣམས་རྟེན་འདི་དག་ལ་བརྟན་པར་བཞུགས་སུ་གསོལ་བརྟན་པར་བཞུགས་ནས་གནས་འདིར་
མཁྱེན་ལྡན་དང་སྟོབས་ལྡན་འབྱོར་ལྡན་གྱིས་མཚོན་པའི་སྐྱེ་འགྲོ་ཐམས་ཅད་འདུ་ཞིང་། སྲིད་ཞིའི་དཔལ་འབྱོར་ལོངས་སྤྱོད་ཕུན་སུམ་ཚོགས་པ་ཐམས་ཅད་རྒྱ་མཚོ་ཆེན་པོ་ལ་
ཆུ་བོའི་རྒྱུན་བཞིན་དུ་འདུ་བར་མཛད་དུ་གསོལ། ཞེས་དང་། ༀ་སུ་པྲ་ཏིཥྛ་བཛྲ་ཡ་སྭཱ་ཧཱས་མེ་ཏོག་འཐོར། དེ་ལྟ་བུའི་བརྟན་བཞུགས་འདི་ཉེར་གཅིག་གམ་ལྔ་བཅུའམ་བརྒྱ་རྩ་བརྒྱད་ཀྱི་བར་ཅི་ནུས་སུ་བྱ་བར་
བཤད་དོ། །དེ་ནས་གཟུངས་ཐག་བཟུང་ལ། རང་གི་སྙིང་ག་ནས་འོད་ཟེར་སྔགས་ཕྲེང་གི་རྣམ་པ་ཅན་སྤྲོས་པས་བསྐུལ། མདུན་བསྐྱེད་ཀྱི་མགོན་པོ་རྣམས་ཀྱི་ཐུགས་ཀའི་མཁའ་འགྲོ་
མ་རྣམས་ལས། དེ་འདྲ་བའི་དབང་སྡུད་ཀྱི་མཁའ་འགྲོ་མ་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་ཁྱབ། ལྷ་མི་ཀླུ་དང་བཅས་པའི་ཚེ་དང་བསོད་
ནམས༑ སྟོབས་དང་དཔལ་འབྱོར། ལོངས་སྤྱོད་དབང་ཕྱུག །སྙན་གྲགས་རིགས་བཟང་། རིན་པོ་ཆེ་དང༌། འབྲུ་རིགས་དང་། རྟ་ཕྱུགས་འཕེལ་བ་ལ་སོགས་

པ་འབྱོར་བའི་ཁྱད་པར་ཡིད་ལ་ཇི་ལྟར་འདོད་པ་ཐམས་ཅད་བཀུག་སྟེ། བུམ་པའི་ནང་གི་རྫས་རྣམས་ལ་གཉིས་སུ་མེད་པར་བསྟིམས་པས་འདོད་དགུའི་དཔལ་འབྱོར་ཟད་མི་
ཤེས་པའི་གཏེར་གྱི་བུམ་པ་བཟང་པོར་གྱུར། བུམ་པའི་ནང་གི་དཔལ་འབྱོར་ཕུན་སུམ་ཚོགས་པ་རྣམས་རབ་ཏུ་རྒྱས་ཤིང་ཁ་ནས་ལུད། མགོན་པོའི་ཕྱག་གི་བུམ་པ་དང་
ཐོད་པ་ནས་ཀྱང་ལུད། ཚོགས་བདག་གི་ཁ་དང་བཤང་ལམ་དང་ནེའུ་ལེ་རྣམས་ལས་ཀྱང་རིན་པོ་ཆེ་སྣ་ཚོགས་པ་ལྷག་ལྷག་བབས་པས་གནས་ཁང་དང་། གཙུག་ལག་ཁང་
དང་༑ ཕོ་བྲང་དང་བང་མཛོད་ལ་སོགས་པའི་ནང་ཐམས་ཅད་ཕྱུར་བུར་ཁེངས་པས། བདག་ཅག་དཔོན་སློབ་ཡོན་མཆོད་འཁོར་དང་བཅས་པས་མཚོན་པའི་སེམས་ཅན་
ཐམས་ཅད་འདོད་དགུའི་དཔལ་འབྱོར་འཛད་པ་མེད་པའི་གཏེར་ལ་ལོངས་སྤྱོད་པའི་དབང་དང་ལྡན་པར་གྱུར་པར་བསམས་ལ། རྩ་སྔགས་འབྲུ་བཅུ་གསུམ་པ་ཅི་ནུས་སུ་བཟླའོ། །བཟླས་པའི་མཐར་
མཆོད་བསྟོད་མདོར་བསྡུས་བྱའོ། །སྐང་བ་སྐབས་འདིར་བྱས་ཀྱང་ཆོག་མོད། འོག་ཏུ་རྗེས་ཆོག་གི་མགོར་བྱས་ན་བདེ་བས་དེར་བརྗོད་པར་བྱའོ། །དེ་ནས་ཕྱུ་འགུགས་དངོས་ལ་འཇུག་པར་བྱ་སྟེ། རྔ་སིལ་དབྱངས་དང་བཅས་པས་འདའ་དར་

༄༅། །གཡབ་ཅིང་། ཕྱྭཁུ་ཡེ། དེ་རིང་བཀྲ་ཤིས་ཉི་མ་ལ། །དམ་ལྡན་རྣལ་འབྱོར་བདག་ཅག་གིས། །རྒྱལ་བའི་བསྟན་པ་དར་བ་དང༌། །འཇིག་རྟེན་དགེ་
ལེགས་འབྱུང་བ་དང་། །སེམས་ཅན་དབུལ་ཕོངས་སེལ་བ་དང་། །ཁམས་གསུམ་དབང་དུ་བསྡུ་བ་དང་། །སྦྱིན་བདག་དཔལ་འབྱོར་རྒྱས་པའི་ཕྱིར། །འདོད་དགུ་
འཁྱིལ་བའི་གནས་མཆོག་འདིར། །ཕྲུ་གཞི་པདྨ་རྒྱས་པའི་སྟེང་། །ཕྱྭ་སྣོད་རིན་ཆེན་བུམ་པའི་ནང་། །ཕྱྭ་རྫས་ནོར་བུ་རིན་ཆེན་རིགས། །འབྲུ་སྣ་ཟས་གོས་སྨན་གྱི་
ཚོགས༑ །དཔལ་གཡང་ཅན་གྱི་ནོར་སྣ་དང་། །བྱིན་རླབས་དངོས་གྲུབ་རྫས་ཀུན་བསགས། །སྔགས་དང་ཕྱག་རྒྱ་བདེན་སྟོབས་ཀྱིས། །འཛད་མེད་ལོངས་སྤྱོད་
འབྱུང་བའི་གཞི། །ནམ་མཁའི་མཛོད་དུ་བྱིན་གྱིས་བརླབས། །མགོན་པོ་འཁོར་བཅས་བསྐྱེད་ཅིང་བསྟིམ། །མཆོད་ཅིང་བསྟོད་པས་མཉེས་བྱས་ནས། །གསང་
སྔགས་ཛབ་ཀྱིས་ཐུགས་དམ་བསྐུལ། །གདུང་བའི་དབྱངས་ཀྱིས་གསོལ་འདེབས་ན། །ཕྱྭ་གཡང་ཐམས་ཅད་འདིར་ཁུག་ཅིག །དགོས་འདོད་ཆར་ལྟར་འདིར་ཕོབ་ཅིག ། 

ཚེ་དང་དཔལ་ནི་འདིར་སྐྱོབས་ཤིག །ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། ཕ་ཁུ་ཡེ། སྤྱན་རས་གཟིགས་དབང་མྱུར་མཛད་
མགོན༑ །ཡིད་བཞིན་ནོར་བུ་ཐུགས་རྗེའི་གཏེར། །རིགས་བདག་བླ་མ་རྡོ་རྗེ་འཆང་། །དགོས་འདོད་ཀུན་འབྱུང་དབང་གི་རྒྱལ། །ཐུགས་མཚོར་སྒེག་པའི་སྨིན་
འཁྱོག་མ། །གྲངས་མེད་མཁའ་འགྲོའི་འཕྲོ་འདུ་ཅན། །ཕྲིན་ལས་དབང་གི་ལྕགས་ཀྱུ་ཡིས། །སྐྱེ་འགྲོའི་ཡིད་དབང་སྐུལ་བྱེད་ཅིང་། །ཞབས་འདེགས་སྲིད་གསུམ་
དྲེགས་པའི་གཙོ། །རིན་ཆེན་མང་སྐྱུགས་ལྷ་ཆེན་དང་། །གནོད་སྦྱིན་ནོར་བདག་བསམ་ཡས་ཚོགས། །བུམ་བཟང་ནེའུ་ལེ་སྒྲོམ་བུ་སོགས། །མ་ངེས་ཕྱག་མཚན་ཕྱུ་
སྣོད་དུ། །སྣོད་བཅུད་ཕྱྭ་གཡང་ཀུན་བསྡུས་ཏེ། །སྒྲུབ་པོའི་རེ་བ་ཡོངས་སུ་སྐོང་། །ཨེ་མ་ཡེ་ཤེས་སྤྲོས་བྲལ་དབྱིངས། །གཅིག་དང་དུ་མར་མ་དམིགས་ཀྱང་། །
འགྲོ་བའི་དོན་དུ་ཐ་དད་གཟུགས། །སྒྱུ་མའི་རོལ་པ་ཅིར་ཡང་དགའ། །གཞན་ཡང་མགོན་པོ་དགྱེས་སྐྱེད་ཡུམ། །རེ་མ་ཏཱི་དང་ལས་མཁན་ཚོགས། །ལྷ་ཀླུ་གཟའ་

༄༅། །སྐར་རྒྱལ་ཆེན་བཞི། །ཕྱོགས་སྐྱོང་འཇིགས་བྱེད་དགུ་ལ་སོགས། །བདག་ཅག་དམ་ཆོས་སྒྲུབ་པ་ཡི། །བར་ཆད་སེལ་བའི་ལས་ལ་བརྩོན། །གཤིན་
རྗེ་མ་མོ་སྲིན་པོ་སོགས། །མི་སྡུག་འཇིགས་པའི་གཟུགས་འཆང་བ། །ཀུན་ཀྱང་མགོན་པོའི་ཐ་ཚིག་ལྟར། །སྣ་ཚོགས་ཕྲིན་ལས་སྒྲུབ་པས་བྲེལ།། ༈ འཁོར་
བཅས་དགྱེས་པར་བྱ་བ་དང་། །བདག་གི་འདོད་པའི་དོན་སྒྲུབ་ཕྱིར། །མཆོད་བསྟོད་བསྐུལ་ཞིང་གསོལ་འདེབས་ན། །ཕྱྭ་གཡང་ཐམས་ཅད་འདིར་ཁུག་ཅིག །
དགོས་འདོད་ཆར་ལྟར་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །ཕྱྭ་ཁུ་
ཡེ༑ སྔོན་ཚེ་སྣང་བ་མཐའ་ཡས་ཀྱིས། །སྙིགས་མའི་སེམས་ཅན་དབུལ་ཕོངས་པའི། །རེ་འདོད་ཡོངས་སུ་རྫོགས་པའི་ཕྱིར། །མགོན་པོ་ཁྱོད་ཉིད་བྱིན་བརླབས་ཏེ། །
བཀའ་བསྒོས་གཡར་དམ་བཅས་པའི་དོན། །ནམ་ཡང་བསླུ་བར་མི་འགྱུར་ཡང་། །ད་ལྟ་དུས་ངན་ཤུགས་བདོ་བས། །མི་རྣམས་ཚེ་ཐུང་འཚེ་བ་མང་། །ཡུན་རིང་སྒྲུབ་།

པའི་ལོང་མེད་པར། །རྩེ་གཅིག་གསོལ་བ་བཏབ་ཙམ་ན། །ཞལ་བཟང་སྟོན་ཟླ་བཞད་པ་ལྟར། །བསྟན་ཅིང་དངོས་གྲུབ་འོད་དཀར་གྱིས། །བདག་ཅག་གདུང་བ་
བསལ་བར་རིགས། །འཁོར་བཅས་དགྱེས༔ བདག་གི་འདོད་པའི༴ མཆོད་བསྟོད་བསྐུལ༴ ཕྱྭ་གཡང་ཐམས་ཅད༴ དགོས་འདོད་ཆར་ལྟརཚེ་དང་དཔལ་ནི༴ ཕྱྭ་
འདིར་མ་ཕམཟ གཡང་འདིར་མ་ཉམས་བསྐྱབ་ཏུ་གསོལ། །ཞེས་བསྐུལ་ལོ། །སླར་ཡང་སྤྱི་མཐུན་འགུགས་བྱེད་ཀྱི་ལྷ་མོ་སྤྲོ་བ་ནི། ཚིག་རིས་དང་མཐུན་པའི་དམིགས་པ་དང་བཅས་ཏེ། ༈ བདག་མདུན་ལྷ་
ཡི་ཐུགས་ཀ་ནས། །ཕྱུ་གཡང་འགུགས་པའི་ལྷ་མོ་སྤྲོས། །མདུན་བསྐྱེད་ལྷ་ཡི་མཐར་འཁོད་དེ། །ཕྱྭ་གཡང་འགུགས་པའི་ལས་མཛད་གྱུར། ཕྱྭ་ཁུ་ཡེ། ཕྱོགས་
བཅུ་འཇིག་རྟེན་ཐམས་ཅད་ནས། །འཁོར་འདས་རྟེན་དང་བརྟེན་པ་ཡི། །ཕྱ་གཡང་ཐམས་ཅད་ཚུར་བསྡུས་ནས། །ཕྱྭ་རྫས་གཡང་རྫས་རྣམས་ལ་བསྟིམ། །སྦྱིན་
བདག་དཔལ་ནི་འཕེལ་བར་མཛོད། །མདུན་བསྐྱེད་ལྷ་ཡི་ཤར་ཕྱོགས་ནས། །ལཱ་སྱེ་དཀར་མོ་ཕྱྭ་ཡི་བདག །དཀར་མོ་འབུམ་དང་བཅས་པས་ཀྱང་། །ཕྱྭ་གཡང་། །

༄༅། །ཐམས་ཅད་འདིར་ཁུག་ཅིག །དགོས་འདོད་ཆར་ལྟར་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །མདུན་བསྐྱེད་ལྷ་ཡི་ལྷོ་ཕྱོགས་ནས། །
མཱ་ལེ་སེར་མོ་ཕྱུ་ཡི་བདག །སེར་མོ་འབུམ་དང་བཅས་པས་ཀྱང་། །ཕྱྭ་གཡང་ཐམས་ཅད་འདིརདགོས་འདོད་ཆར་ལྟར༴ ཚེ་དང་དཔལ་ནི༔ མདུན་བསྐྱེད་ལྷ་ཡི་ནུབ་
ཕྱོགས་ནས། །གཱི་ཏི་དམར་མོ་ཕྱྭ་ཡི་བདག །དམར་མོ་འབུམ་དང་བཅས་པས་ཀྱང་། །ཕྱྭ་གཡང་ཐམས་ཅད༴ དགོས་འདོད་ཆར་ལྟར༴ ཚེ་དང་དཔལ་ནི༔ མདུན་བསྐྱེད་
ལྷ་ཡི་བྱང་ཕྱོགས་ནས། །ནཱིརྟི་སྔོན་མོ་ཕྱྭ་ཡི་བདག །སྔོན་མོ་འབུམ་དང་བཅས་པས་ཀྱང་། །ཕྱྭ་གཡང་ཐམས་ཅད༴ དགོས་འདོད་ཆར་ལྟར༴ ཚེ་དང་དཔལ་ནི ་
འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །ཕྱྭ་ཁུ་ཡེ། ཉི་མ་ཤར་ཕྱོགས་ཕ་གི་ན། །གཡང་གི་ལྷ་མོ་དཀར་མོ་ནི། །དཀར་མོ་
འབུམ་དང་བཅས་པས་ཀྱང་། །ཕྱག་ན་འགུགས་བྱེད་ལྕགས་ཀྱུ་དང་། །གཡོན་ན་སྟིམ་བྱེད་བུམ་པ་འཛིན། །ལྕགས་ཀྱུས་ཁུག་ལ་བུམ་པར་བསྟིམ། །ཕྱྭ་གཡང་

ཐམས་ཅད༔ དགོས་འདོད་ཆར་དུ༴ ཚེ་དང་དཔལ་ནི ༴ཉི་མ་ལྷོ་ཕྱོགས་ཕ་གི་ན། །ཕྱྭ་གཡང་འགུགས་པའི་ལྷ་མོ་སེར། །སེར་མོ་འབུམ་དང་བཅས་པས་ཀྱང་། །
གཡས་ན་འགུགས་བྱེད་ལྕགས་ཀྱུ་དང་། །གཡོན་ན་སྟིམ་བྱེད༔ ལྕགས་ཀྱུས་ཁུག་ལ༴ ཕྱྭ་གཡང་ཐམས་ཅད༴ དགོས་འདོད་ཆར་དུ༔ ཚེ་དང་དཔལ་ནི ཉི་མ་ནུབ་ཕྱོགས་ཕ་
གི་ན། །གཡང་གི་ལྷ་མོ་དམར་མོ་ནི། །དམར་མོ་འབུམ་དང་བཅས་པས་ཀྱང་། །གཡས་ན་འགུགས་བྱེད༴ གཡོན་ན་སྟིམ་བྱེད༔ ལྕགས་ཀྱུས་ཁུག་ལ༴ ཕྱྭ་གཡང་ཐམས་
ཅད༴ དགོས་འདོད་ཆར་དུ༴ ཚེ་དང་དཔལ་ནི༴ཕྱྭ་འདིར་མ་ཕམ༴ གཡང་འདིར་མ་ཉམསཉི་མ་བྱང་ཕྱོགས་ཕ་གི་ན། །ཕྱྭ་གཡང་འགུགས་པའི་ལྷ་མོ་ལྗང་། །ལྗང་མོ་
འབུམ་དང་བཅས་པས་ཀྱང་། །གཡས་ན་འགུགས་བྱེད༴ གཡོན་ན་སྟིམ་བྱེད༔ ལྕགས་ཀྱུས་ཁུག་ལ༴ ཕྱྭ་གཡང་ཐམས་ཅད༴ དགོས་འདོད་ཆར་དུ༴ ཚེ་དང་དཔལ་ནི༴ ཕྱྭ་
འདིར་མ་ཕམ༴ གཡང་འདིར་མ་ཉམས༴ ཉི་མ་དབུས་ཕྱོགས་ཕ་གི་ན། །གཡང་གི་ལྷ་མོ་སྨུག་མོ་ནི། །སྨུག་མོ་འབུམ་དང་བཅས་པས་ཀྱང་། །གཡས་ན་འགུགས་བྱེད་

༄༅། །ལྕགས་ཀྱུ་དང་། །གཡོན་ན་སྟིམ་བྱེད་བུམ་པ་འཛིན། །ལྕགས་ཀྱུས་ཁུག་ལ་བུམ་པར་བསྟིམ། །ཕྱྭ་གཡང་ཐམས་ཅད་འདིར དགོས་འདོད་ཆར་དུ་
འདིར༔ ཚེ་དང་དཔལ་ནི་འདིར༔ ཕྲུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །ཞེས་བརྗོད་ལ། འདིའི་རྗེས་སུ། ཧཱུྃ་བདག་ཉིད་ལྷ་ཡི་
ཐུགས་ཀ་ནས། །དབང་སྡུད་འོད་ཀྱི་ལྕགས་ཀྱུ་སྤྲོས། །ཕྱོགས་བཅུའི་རྒྱལ་བ་རྒྱལ་བའི་སྲས། །ཚེ་ལྷ་ནོར་ལྷ་གཏེར་བདག་གི །མཁྱེན་བརྩེ་ནུས་པ་ཡོན་ཏན་དང་། །
ཁམས་གསུམ་སྣོད་བཅུད་འཇིག་རྟེན་གྱི། །ཚེ་བཅུད་བསོད་ནམས་གཟི་བརྗིད་སྟོབས། །མི་ནོར་ལོངས་སྤྱོད་དབང་ཕྱུག་རྣམས། །ཁབ་ལེན་དང་ཕྲད་ལྕགས་ཕྱེ་ལྟར། །
ཚུར་བསྡུས་བདག་མདུན་ལྷ་རྣམས་དང་། །གཡང་རྫས་ལ་བསྟིམས་སྒྲུབ་ཁང་གི །ཕྱི་ནང་འདོད་དགུས་གཏམས་པར་གྱུར། །ཕུ་ཁུ་ཡེ། ཕྱོགས་བཅུའི་འཇིག་རྟེན་
ཐམས་ཅད་ནས། །ཕུན་སུམ་ཚོགས་པའི་ཕྱུ་འདིར་བྱོན། །ཤར་ཕྱོགས་རྒྱ་ནག་མི་ཡུལ་ནས། །མི་མང་འཕེལ་བའི་ཕྱྭ་འདིར་ཁུག །ལྷོ་ཕྱོགས་རྒྱ་གར་ཆོས་ཡུལ་ནས། །

དམ་ཆོས་དར་བའི་ཕྱུ་འདིར་ཁུག །ནུབ་ཕྱོགས་གེ་སར་དམག་ཡུལ་ནས། །གཡུལ་ལས་རྒྱལ་བའི་ཕྱྭ་འདིར་ཁུག །བྱང་ཕྱོགས་སྟག་གཟིག་ནོར་ཡུལ་ནས། །འདོད་།
དགུ་ནོར་གྱི་ཕྱུ་འདིར་ཁུག །སྟེང་ཕྱོགས་འདོད་གཟུགས་ལྷ་ཡུལ་ནས། །གཟུགས་མཛེས་ལང་ཚོའི་ཕྱྭ་འདིར་ཁུག །འོག་ཕྱོགས་ནོར་ཅན་ཀླུ་ཡུལ་ནས། །རིན་ཆེན་
གཏེར་གྱི་ཕྲུ༔ ཕྲུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ཀུན་འཕེལ་བར་མཛོད། །ཕྱི་ནང་ཐེག་པའི་ཆོས་ཀྱི་
ཕྱྭ༑ །བསྟན་པ་རྒྱས་པའི་ཕྱུ༔ ༔བདེ་བའི་སར་ཕྱིན་ཐར་པའི་ཕྱུ། །མཁས་བཙུན་གྲུབ་པའི་ཕྱྭ༴ ཚེ་དཔལ་མངའ་ཐང་འདོད་པའི་ཕྱྭ། །སྲིད་པའི་ཕུན་ཚོགས་ཕྱྭ་འདིར་
ཁུག །རིན་ཆེན་འབྲུ་དབྱིག་ནོར་གྱི་ཕྱུ། །ཅི་འདོད་འབྱུང་བའི་ཕྲུ་འདིར་ཁུག །ཕྲུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་
བདག་དཔལ་ནི་འཕེལ་བར་མཛོད། །རིགས་བཟང་མི་འཆད་མི་ཡི་ཕྱྭ། །དཔའ་འཛངས་ལྡན་པའི་ཕྱུ་འདིར་ཁུག །རྟ་མང་འཕེལ་བ་རྟ་ཡི་ཕྱུ། །འགྲོ་མགྱོགས་བཞོན་།

༄༅། །པའི་ཕྲུ་འདིར་ཁུག །ཁྱུ་མང་འཕེལ་བ་གནག་གི་ཕྱྭ། །གྲངས་མེད་ཕྱུགས་ཀྱི་ཕྱྭ་འདིར་ཁུག །གང་འདོད་འཇོ་བའི་ཞོན་མའི་ཕྱྭ། །འོ་བཅུད་མང་འཛིན་
ཕྱྭ་འདིར་ཁུག །རོ་བཅུད་སྨིན་པ་འབྲུ་ཚོགས་ཕྱུ། །ལོ་ལེགས་འབྲུ་འཕེལ་ཕྱྭ་འདིར་ཁུག །ངོ་ཚ་གཅེར་སྐྱོབ་བགོ་བའི་ཕྱུ། །དྲོ་འཇམ་བདེ་སྟེར་ཕྱྭ་འདིར་ཁུག །
ལུས་སྲོག་འཚོ་བྱེད་ཟས་ཀྱི་ཕྲུ། །རོ་བཅུད་རྨེ་བའི་ཕྲུ་འདིར་ཁུག །མི་ཕྱེད་རང་སྲུང་གོ་མཚོན་ཕྲུ། །དགྲ་ལས་རྒྱལ་བྱེད་ཕྱྭ་འདིར་ཁུག །ཕྱྭ་འདིར་མ་ཕམ་གཡང་དུ་
བྱོན༑ །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །སྲ་ཞིང་བརྟན་པ་ས་ཡི་ཕྱྭ། །ཐེག་པ་ཆེ་བའི་ཕྱུ་འདིར་ཁུག །རླན་
ཞིང་གཤེར་བ་ཆུ་ཡི་ཕྱྭ། །རྒྱུན་མི་འཆད་པའི་ཕྲུ་འདིར་ཁུག །ཚ་ཞིང་སྲེག་པ་མེ་ཡི་ཕུ། །སྨིན་པར་བྱེད་པའི་ཕྱུ་འདིར་ཁུག །ཡང་ཤིང་གཡོ་བ་རླུང་གི་ཕྱྭ། །སྟོབས་
དང་ལྡན་པའི་ཕྱུ་འདིར་ཁུག །ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །འཕོ་འགྱུར་

བྲལ་བ་གོ་འཕང་ཕྱུ། །རི་རྒྱལ་ལྟ་བུའི་ཕྱྭ་འདིར་ཁུག །ཀུན་ཏུ་གསལ་བ་སྙན་པའི་ཕྱྭ། །ཉི་ཟླ་ལྟ་བུའི་ཕྱྭ་འདིར་ཁུག །ཁྱབ་བདག་ཆེན་པོ་དབང་གི་ཕྱྭ། །ནམ་
མཁའ་ལྟ་བུའི་ཕྱྭ་འདིར་ཁུག །མི་ཟད་འཕེལ་བ་དཔལ་འབྱོར་ཕྱུ། །དབྱར་མཚོ་ལྟ་བུའི་ཕྱྭ་འདིར་ཁུག །ཕྱོགས་བཅུའི་འཇིག་རྟེན་ཁམས་ཀུན་ནས། །བདེ་དགའ་
དཔལ་འབྱོར་རྒྱས་པའི་ཕྱྭ། །ཉི་མ་བཞིན་དུ་ལྷམ་མེར་བྱོན། །ཟླ་བ་བཞིན་དུ་སལ་ལེར་བྱོན། །ན་བུན་བཞིན་དུ་ཐིབས་སེར་བྱོན། །སྦྲང་ཆར་བཞིན་དུ་སིལ་ལེར་
བྱོན༑ །དེ་རིང་སྦྱིན་པའི་བདག་པོ་ཡི། །ཚེ་དང་བསོན་ནམས་རིགས་བརྒྱུད་འཁོར། །ནོར་ཕྱུགས་ལོངས་སྤྱོད་ཐམས་ཅད་ནི། །འཕེལ་ཞིང་རྟག་ཏུ་བརླིང་བར་མཛོད། །་
ཅེས་འདོན་ནོ། །ཕྱྭ་འགུགས་ཀྱི་བཟླས་པ་བྱ་བ་ནི། མགོན་པོའི་ཐུགས་ཀར་ཆོས་ཉིད་ཀྱི་ཐིག་ལེ་དམར་པོའི་དཀྱིལ་དུ་ཧཱུྃ་དཀར་པོ། ཐིག་ལེའི་མཐའ་སྐོར་དུ་རྩ་སྔགས་བྱི་རུའི་ཕྲེང་བ་ལྟ་
བུས་བསྐོར་བ། རང་གི་ཐུགས་ཀའི་ཧཱུྃ་ཡིག་ཐིག་ལེ་སྔགས་ཕྲེང་དང་བཅས་པ་ལས་འོད་ཟེར་འཕྲོས་པའི་རྩེ་ལས་མཆོད་པའི་སྤྲིན་དཔག་ཏུ་མེད་པ་སྤྲོས་པས་མགོན་པོ་འཁོར་

༄༅། །དང་བཅས་པ་མཆོད་པས་མཉེས་ནས། དེའི་ཐུགས་ཀའི་དབང་སྡུད་ཀྱི་མཁའ་འགྲོ་མ་ལས་རང་འདྲ་འོད་ཟེར་དམར་པོ་དང་བཅས་པ་དང་། འཁོར་གྱི་
མཁའ་འགྲོ་གནོད་སྦྱིན་དྲེགས་བྱེད་ཀྱི་ཚོགས་དང་བཅས་པ་ལས་རང་འདྲ་ཉི་ཟེར་གྱི་རྡུལ་ལྟར་མང་བ། གློག་ལྟར་མྱུར་བ་དཔག་ཏུ་མེད་པ་འཕྲོས། འཇིག་རྟེན་ཁམས་ཀྱི་
ཚེ་དང་བསོད་ནམས། མཐུ་སྟོབས་དབང་ཕྱུག་དཔལ་འབྱོར་གཟི་བརྗིད། ཟས་ནོར་ལོངས་སྤྱོད་ལ་སོགས་པའི་ཕྱྭ་གཡང་ཕུན་སུམ་ཚོགས་པ་ཐམས་ཅད་བསྡུས་ནས་
བདག་དང་སྦྱིན་བདག་རྟེན་རྫས་རྣམས་ལ་བསྟིམས་པས། ཚེ་དང་བསོད་ནམས་དང་གཟི་བརྗིད་ལ་སོགས་པ་རྒྱས་པར་བྱས། གནས་ཁང་ལུང་པ་ཐམས་ཅད་རིན་པོ་ཆེ་
དང་འབྲུ་ནོར་ལ་སོགས་པ་འདོད་པའི་ལོངས་སྤྱོད་བསམ་གྱིས་མི་ཁྱབ་པས་མེར་གྱིས་ཁེངས་པར་བསམས་ལ། གུ་རུ་མ་ཧཱ་ཀཱ་ལ་སོགས་མང་དུ་བཟླས། མཐར་སྤྲོ་ན། རྩ་སྔགས་ཀྱི་མཇུག་ཏུ།
དྷ་ན་མེ་དྷི་སིདྡྷི་སིདྡྷི་ཛ༔ རཏྟ་བུ་ནི་སིདྡྷི་སིདྡྷི་ཛ༔ ན་ན་ཁ་དྷེ་སིདྡྷི་སིདྡྷི་ཛ༔ དྷ་ན་སཾ་བྷོ་སིདྡྷི་སིདྡྷི་ཛཿ ཞེས་ཤམ་བུ་སྦྱར་བ་ཅུང་ཟད་བཟླ། སྔགས་འདི་གྲུབ་ཆེན་ཐང་སྟོང་པའི་གསུང་སྐོར་ཞིག་

ལ་ཡོད་འདུག་ཀྱང་ཞུ་དག་ཕྲན་བུ་དགོས་འདྲ། དེ་ནས། མགོན་པོ་ཡིད་བཞིན་ནོར་བུ་འཁོར་དང་བཅས་པས་བདག་དང་སྦྱིན་བདག་གིས་གཙོར་བྱས་པའི་སེམས་ཅན་ཐམས་ཅད་ལ་སྲིད་
ཞིའི་དཔལ་འབྱོར་ཕུན་སུམ་ཚོགས་པའི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་གདབ་བོ། །ཚར་གྲངས་སུ་བྱེད་ན་མཆོད་གཏོར་རྣམས་ཁ་གསོས་ལ། མཆོད་པ་རྣམས་བྱིན་གྱིས་བརླབ། དྲི་
མེད་ཡིད་འོང་ནས་འདིའི་བར་བྱ་ཞིང་། ཚར་གསུམ་མམ་ལྔ་བདུན་སོགས་ཇི་ལྟར་སྤྲོ་བར་བྱའོ། །འདི་ལ་མཆོད་ཕྲེང་འབྲིང་པོའི་ལུགས་གཅིག་ཡོད་མོད། ཚིག་ཚོགས་མང་ཉུང་ཁྱད་ཆེ་བ་མེད་པས་མ་བཀོད་དོ། དེ་ནས་སྐང་བའི་གཏོར་མ་
ཆབ་ཀྱིས་བྲན། སྐང་རྫས་རྣམས་དང་གཏོར་མའི་དཀྱིལ་དུ་རཾ་སོགས་ཧེ་རུ་ཀའི་མགོ་ནས་འབྱུང་བའི་སྔགས་དྲུག་ཕྱག་དྲུག་དང་། བདག་གིས་བསམ་པའི་སོགས་བདེན་སྟོབས་དང་། གཏོར་སྔགས་ལན་གསུམ་གྱིས་
ཕུལ༑ ཧཱུྃ། སྤྱན་རས་གཟིགས་དབང་ཐུགས་རྗེའི་ཆུ་གཏེར་ལས། །ཞེས་སོགས་ཀྱི་སྐང་བ། བཤགས་པ། ཕྲིན་བཅོལ་རྣམས་སྐང་ཆོག་ཡོངས་འདུའི་ས་བརྟོལ་བཞིན། ཚར་གྲངས་སུ་བྱེད་ན་གཏོར་མ་གསོས་
ལ༑ བྱིན་རླབས་མན་སྔར་བཞིན་བྱ་ཞིང་ཚར་རྗེས་མའི་མཐར་དབྱངས་ཅི་རིགས་པ་དང་བཅས་ཏེ་བསྟོད་པ་ཡང་བྱའོ། །ཉིན་གྲངས་སུ་བྱེད་ན་ཉིན་སྔ་མ་རྣམས་སུ་འདིར་རྗེས་ཆོག་བྱ་སྟེ། མཆོད་པ་ཁ་གསོས་ལ་བྱིན་གྱིས་བརླབ། མཆོད་བསྟོད་

༄༅། །མདོར་བསྡུས་བྱས་ལ། འཁོར་ལོའི་ལྷ་རྣམས་འོད་དུ་ཞུ་བ་ལས་སྐྱེ་འགྲོ་ཐམས་ཅད་དབང་དུ་སྡུད་པར་བྱེད་པའི་འཁོར་ལོའི་རྣམ་པར་གྱུར་ཅེས་དང་། ཡི་གེ་བརྒྱ་པ་ལན་གསུམ་
གྱིས་ལྷག་ཆད་ཁ་བསྐང་བ་དང་། མ་འབྱོར་པ་དང་སོགས་ཀྱིས་ནོངས་པ་བཤགས། མགོན་པོ་ཡིད་བཞིན་ནོར་བུ་འཁོར་དང་བཅས་པ་རྟེན་འདི་རྣམས་ལ་བརྟན་པར་བཞུགས་སུ་གསོལ།
བརྟན་པར་བཞུགས་ནས་གནས་འདིར་མཁྱེན་ལྡན་དང་སྟོབས་ལྡན་འབྱོར་ལྡན་གྱིས་མཚོན་པའི་སྐྱེ་འགྲོ་ཐམས་ཅད་འདུ་ཞིང་། སྲིད་ཞིའི་དཔལ་འབྱོར་ལོངས་སྤྱོད་ཕུན་སུམ་
ཚོགས་པ་ཐམས་ཅད་རྒྱ་མཚོ་ཆེན་པོ་ལ་ཆུ་བོའི་རྒྱུན་དུ་འདུ་བར་མཛད་དུ་གསོལ། ཞེས་དང་། ༀ་སུ་པྲ་ཏིཥྛ་བཛྲ་ཡ་སྭཱ་ཧཱ། སོགས་ཀྱིས་མེ་ཏོག་འཐོར། དགེ་བ་འདི་ཡིས་མྱུར་དུ་
བདག ༑མྱུར་མཛད་མགོན་པོ་འགྲུབ་སོགས་ཀྱིས་དགེ་བ་བསྔོ། །འདི་ཉིད་ཀྱི་བཀྲ་ཤིས་བཀའ་བརྒྱ་མའམ་མི་ཤེས་ན། རྒྱལ་མཚན་རྩེ་མོ་སོགས་གང་རིགས་ཀྱི་བཀྲ་ཤིས་དང་། ཐམས་ཅད་ནམ་མཁའ་
མཛོད་བཞིན་ལ་སོགས་པའི་སྨོན་ལམ་གྱི་རྒྱས་གདབ་བོ། །ཉིན་གྲངས་མི་བྱེད་པའམ་ཉི་མ་རྗེས་མའི་ཉིན་རྗེས་ཆོག་གི་མགོར་ཕྱྭ་སྒོ་དབྱེ་བ་སོགས་བྱ་སྟེ། དེ་ཡང་རིན་ཆེན་སྣ་བདུན་གྱི་ཙག་ལི། ཚོགས་ཀྱི་ཡོ་བྱད་རྣམས་འདུ་བྱས། ཡོན་

བདག་བོས་ཏེ་སྟན་བཟང་པོའི་སྟེང་དུ་བཞག་ལ། རྔ་སིལ་གདངས་དང་བཅས་པས། ཕྱྭ་ཁུ་ཡེ། སྤྱན་རས་གཟིགས་དབང་མྱུར་མཛད་མགོན། །ཡིད་བཞིན་ནོར་བུ་ཐུགས་རྗེ་ཅན། །མཁའ་
འགྲོ་གནོད་སྦྱིན་ནོར་བདག་གི །འཁོར་དང་བཅས་རྣམས་དགོངས་སུ་གསོལ། །དེ་རིང་རྒྱུ་སྦྱོར་ཡོན་བདག་གི །ཚེ་དང་བསོད་ནམས་འཕེལ་བ་དང་། །དབང་ཕྱུག་
དཔལ་འབྱོར་རྒྱས་པའི་ཕྱིར། །ཕྲུ་སྒོ་གཉེན་པོ་འབྱེད་དུ་གསོལ། །ཕྱྭ་སྒོ་གཉེན་པོ་ཕྱེ་ནས་ནི། །ཕྱི་རོལ་ཕྱྭ་གཡང་དགུགས་ཏུ་གསོལ། །གནས་ཁང་འདི་ལ་བསྐྱིལ་དུ་
གསོལ༑ །མི་བརྒྱུད་འདི་ལ་བསྟིམ་དུ་གསོལ། །རྟེན་རྫས་འདི་ལ་བསྟིམ་དུ་གསོལ། །སྐྱེ་འགྲོ་རྣམས་ལ་སྤེལ་དུ་གསོལ། །ཕྱྭ་གཡང་ཐམས་ཅད་འདིར་ཁུག་ཅིག །
དགོས་འདོད་ཆར་དུ་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །ཕྲུ་ཁུ་ཡེ།
ཤར་གྱི་སྒོ་མ་ལྕགས་ཀྱུ་མ། །དཀར་མོ་ཞི་བའི་ལས་མཛད་མ། །ཤར་གྱི་སྒོ་འདི་འབྱེད་དུ་གསོལ། །ཕྱྭ་གཡང་ཐམས་ཅད་འདིར་ཁུག་ཅིག །དགོས་འདོད་ཆར་དུ་

༄༅། །འདིར་ཕོག་ཅིག །ཚེ་དང་དཔལ་ནི་འདིར་སྐྱོབས་ཤིག །ལྷོ་ཡི་སྒོ་མ་ཞགས་པ་མ། །སེར་མོ་རྒྱས་པའི་ལས་མཛད་མ། །ལྷོ་ཡི་སྒོ་འདི་འབྱེད་དུ་
གསོལ༑ །ཕྱྭ་གཡང་ཐམས་ཅད་འདི་ཁུག་ཅིག །དགོས་འདོར་ཆར་དུ་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ནུབ་ཀྱི་སྒོ་མ་ལྕགས་སྒྲོག་མ། །
དམར་མོ་དབང་གི་ལས་མཛད་མ། །ནུབ་ཀྱི་སྒོ་འདི་འབྱེད་དུ་གསོལ། །ཕྱྭ་གཡང་ཐམས་ཅད་འདིར་ཁུག་ཅིག །དགོས་འདོད་ཆར་དུ་འདིར་ཕོབ་ཅིག །ཚེ་དང་
དཔལ་ནི་འདིར་སྐྱོབས་ཤིག །བྱང་གི་སྒོ་མ་དྲིལ་བུ་མ། །སྔོན་མོ་དྲག་པོའི་ལས་མཛད་མ། །བྱང་གི་སྒོ་འདིར་འབྱེད་དུ་གསོལ། །ཕྱྭ་གཡང་ཐམས་ཅད་འདིར་ཁུག་
ཅིག །དགོས་འདོད་ཆར་དུ་འདིར་ཕོབ་ཅིག །ཚེ་དང་དཔལ་ནི་འདིར་སྐྱོབས་ཤིག །ཕྱྭ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །
སྦྱིན་བདག་དཔལ་ནི་འཕེལ་བར་མཛོད། །ཅེས་བརྗོད། དེ་ནས་མདའ་དར་ཐོགས་ཏེ། ཧཱུཾ། བདག་མདུན་ལྷ་ཡི་ཐུགས་ཀ་ནས། །དབང་སྡུད་འོད་ཀྱི་ལྕགས་ཀྱུ་སྤྲོས། །ཕྱོགས་

བཅུའི་རྒྱལ་བ་རྒྱལ་བའི་སྲས། །ཚེ་ལྷ་ནོར་ལྷ་གཏེར་བདག་གི །མཁྱེན་བརྩེ་ནུས་པའི་ཡོན་ཏན་དང་། །ཁམས་གསུམ་སྣོད་བཅུད་འཇིག་རྟེན་གྱི། །ཚེ་བཅུད་བསོད་
ནམས་གཟི་བརྗིད་སྟོབས། །མི་ནོར་ལོངས་སྤྱོད་དབང་ཕྱུག་རྣམས། །ཁབ་ལེན་དང་ཕྲད་ལྕགས་ཕྱེ་ལྟར། །ཚུར་བསྡུས་བདག་མདུན་ལྷ་རྣམས་དང་། །གཡང་རྫས་
ལ་བསྟིམས་སྒྲུབ་ཁང་གི །ཕྱི་ནང་འདོད་དགུས་གཏམས་པར་གྱུར། ཕ་ཁུ་ཡེ། ཕྱོགས་བཅུའི་འཇིག་རྟེན་ཐམས་ཅད་ནས། །ཕུན་སུམ་ཚོགས་པའི་ཕྱྭ་འདིར་བྱོན། །
ཤར་ཕྱོགས་རྒྱ་ནག་མི་ཡུལ་ནས། །མི་མང་འཕེལ་བའི་ཕྱྭ་འདིར་ཁུག །ལྷོ་ཕྱོགས་རྒྱ་གར་ཆོས་ཡུལ་ནས། །དམ་ཆོས་དར་བའི་ཕྱུ་འདིར་ཁུག །ནུབ་ཕྱོགས་གེ་སར་
དམག་ཡུལ་ནས། །གཡུལ་ལས་རྒྱལ་བའི་ཕྲུ་འདིར་ཁུག །བྱང་ཕྱོགས་སྟག་གཟིག་ནོར་ཡུལ་ནས། །འདོད་དགུ་ནོར་གྱི་ཕྱྭ་འདིར་ཁུག །སྟེང་ཕྱོགས་འདོད་གཟུགས་
ལྷ་ཡུལ་ནས། །གཟུགས་མཛེས་ལང་ཚོའི་ཕྱྭ་འདིར་ཁུག །འོག་ཕྱོགས་ནོར་ཅན་ཀླུ་ཡུལ་ནས། །རིན་ཆེན་གཏེར་གྱི་ཕྱྭ་འདིར་ཁུག །ཕྱྭ་འདིར་མ་ཕམ་གཡང་དུ་བྱོན། །

༄༅། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །ཕྱི་ནང་ཐེག་པ་ཆོས་ཀྱི་ཕྱྭ། །བསྟན་པ་རྒྱས་པའི་ཕྱྭའདིར་ཁུག ། །
བདེ་བའི་སར་ཕྱིན་ཐར་བའི་ཕྱུ། །མཁས་བཙུན་གྲུབ་པའི་ཕྲུ་འདིར་ཁུག །ཚེ་དཔལ་མངའ་ཐང་འདོད་པའི་ཕྲུ། །སྲིད་པའི་ཕུན་ཚོགས་ཕྱྭ་འདིར་ཁུག །རིན་ཆེན་འབྲུ་
དབྱིག་ནོར་གྱི་ཕྱུ། །ཅི་འདོད་འབྱུང་བའི་ཕྱུ་འདིར་ཁུག །ཕྱྭའདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་
བར་མཛོད། །རིགས་བཟང་མི་འཆད་མི་ཡི་ཕྱྭ། །དཔའ་མཛངས་ལྡན་པའི་ཕྱུ་འདིར་ཁུག །རྟ་མང་འཕེལ་བ་རྟ་ཡི་ཕྱྭ། །འགྲོ་མགྱོགས་བཞོན་པའི་ཕྲུ་འདིར་ཁུག །
ཁྱུ་མང་འཕེལ་བ་གནག་གི་ཕྱུ། །གྲངས་མེད་ཕྱུགས་ཀྱི་ཕྱུ་འདིར་ཁུག །གང་འདོད་འཇོ་བ་བཞོན་མའི་ཕྱུ། །འོ་བཅུད་མང་འཛིན་ཕྱྭ་འདིར་ཁུག །རོ་བཅུད་སྨིན་པ་
འབྲུ་ཚོགས་ཕྱྭ། །ལོ་ལེགས་འབྲུ་འཕེལ་ཕྱྭ་འདིར་ཁུག །ངོ་ཚ་གཅེར་སྐྱོབ་བགོ་བའི་ཕྱྭ། །དྲོ་འཇམ་བདེ་སྟེར་ཕྱྭ་འདིར་ཁུག །ལུས་སྲོག་འཚོ་བྱེད་ཟས་ཀྱི་ཕྱྭ། །རོ་

བཅུད་རྨེ་བའི་ཕྲུ་འདིར་ཁུག །མི་ཕྱེད་རང་སྲུང་གོ་མཚོན་ཕྱུ། །དགྲ་ལས་རྒྱལ་བྱེད་ཕྱུ་འདིར་ཁུག །ཕྱུ་འདིར་མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་
ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །སྲ་ཞིང་བརྟན་པ་ས་ཡི་ཕྱུ། །ཐེག་པ་ཆེ་བའི་ཕྲུ་འདིར་ཁུག །རླན་ཞིང་གཤེར་བ་ཆུ་ཡི་ཕྱྭ། །རྒྱུན་མི་འཆད་
པའི་ཕྱྭ་འདིར་ཁུག །ཚ་ཞིང་སྲེག་པ་མེ་ཡི་ཕུ། །སྨིན་པར་བྱེད་པའི་ཕྱུ་འདིར་ཁུག །ཡང་ཞིང་གཡོ་བ་རླུང་གི་ཕྱྭ། །སྟོབས་དང་ལྡན་པའི་ཕྱྭ་འདིར་ཁུག །ཕྲུ་འདིར་
མ་ཕམ་གཡང་དུ་བྱོན། །གཡང་འདིར་མ་ཉམས་བསྐྱབ་ཏུ་གསོལ། །སྦྱིན་བདག་དཔལ་ནི་འཕེལ་བར་མཛོད། །འཕོ་འགྱུར་བྲལ་བ་གོ་འཕང་ཕྱྭ། །རི་རྒྱལ་ལྟ་བུའི་ཕྱྭ་
འདིར་ཁུག །ཀུན་ཏུ་གསལ་བ་སྙན་པའི་ཕྱུ། །ཉི་ཟླ་ལྟ་བུའི་ཕྱྭ་འདིར་ཁུག །ཁྱབ་བདག་ཆེན་པོ་དབང་གི་ཕྱྭ། །ནམ་མཁའ་ལྟ་བུའི་ཕྱྭ་འདིར་ཁུག །མི་ཟད་འཕེལ་
བ་དཔལ་འབྱོར་ཕྱུ། །དབྱར་མཚོ་ལྟ་བུའི་ཕྱྭ་འདིར་ཁུག །ཕྱོགས་བཅུའི་འཇིག་རྟེན་ཁམས་ཀུན་ནས། །བདེ་དགའ་དཔལ་འབྱོར་རྒྱས་པའི་ཕྱྭ། །ཉི་མ་བཞིན་དུ་ལྷམ་།

༄༅། །མེར་བྱོན། །ཟླ་བ་བཞིན་དུ་སལ་ལེར་བྱོན། །ན་བུན་བཞིན་དུ་ཐིབས་སེར་བྱོན། །སྦྲང་ཆར་བཞིན་དུ་སིལ་ལེར་བྱོན། །དེ་རིང་སྦྱིན་པའི་བདག་པོ་ཡི། །།
ཚེ་དང་བསོད་ནམས་རིགས་བརྒྱུད་འཁོར། །ནོར་ཕྱུགས་ལོངས་སྤྱོད་ཐམས་ཅད་ནི། །འཕེལ་ཞིང་རྟག་ཏུ་བརླིང་བར་མཛོད། །དེ་ནས་དངོས་གྲུབ་བསྐུལ་བ་ནི། ཕྱེ་མར་མདའ་དར་
གཏོར་མ། སྤྱན་གཟིགས་སོགས་སྦྱིན་བདག་ཕོ་མོ་གང་ཡོད་ལ་ལག་སྟོང་མ་ལུས་པར་འཛིན་དུ་བཅུག་ལ། སློབ་དཔོན་གྱིས་གཏེར་བུམ་ཐོགས་ཏེ། བརྡ་སྤྲོད་མེད་ཀྱང་རུང་མོད་སྤྲོ་ན་འདི་སྐད་བརྗོད། འོ་ཁྱེད་རང་རྣམས་དངོས་
གྲུབ་བླང་བའི་དོན་དུ་དམིགས་པ་འདི་བཞིན་མཛོད། བུམ་པ་འདི་ཉིད་སྲིད་པ་གསུམ་གྱི་ཕྱྭ་གཡང་དགེ་ལེགས་ཕུན་སུམ་ཚོགས་པ་ཐམས་ཅད་འདུས་པའི་ངོ་བོ་མི་ཟད་པའི་
གཏེར་ནམ་མཁའི་མཛོད་ལྟ་བུ་གྱུར་པའི་དབུས་སུ་མགོན་པོ་ཡིད་བཞིན་ནོར་བུ་འཁོར་མཁའ་འགྲོ་ནོར་བདག་གི་ཚོགས་དང་བཅས་པ་ལ། གཞན་ཡང་ཕྱོགས་བཅུའི་སངས་
རྒྱས་དང་བྱང་ཆུབ་སེམས་དཔའ་ཚེ་ལྷ་ནོར་ལྷའི་ཚོགས་ཀྱིས་བསྐོར་བ་དང་བཅས་པར་གསལ་བ་དེ་དག །ཁྱེད་རང་རྣམས་ཀྱི་སྤྱི་བོར་སྤྱན་དྲངས་ནས་དངོས་གྲུབ་བསྐུལ་བའི་།

རྐྱེན་གྱིས་ལྷ་ཚོགས་རྣམས་ཀྱི་སྐུའི་ཆ་དང་ཞབས་འོག་གི་ཚོགས་བདག་གི་ཁ་དང་བཤང་ལམ་དང་། ནེའུ་ལེ་རྣམས་ལས་རིན་པོ་ཆེ་སྣ་ཚོགས་པ་ལྷུག་ལྷུག་བབས། བུམ་
པའི་ནང་གི་ཕྱྭ་རྫས་རྣམས་ལས་འདོད་དགུ་ལོངས་སྤྱོད་ཀྱི་ཆར་ཆེན་པོ་ཕབ་ནས་དངོས་གྲུབ་ཏུ་སྩལ་བས། ཁྱེད་རྣམས་ཀྱི་ཚེ་དང་བསོད་ནམས་སྟོབས་དང་གཟི་བརྗིད་ལ་
སོགས་པ་རྒྱས་པར་བྱས། གནས་ཁང་དང་ལུང་པ་ཐམས་ཅད་ཟས་ནོར་ལོངས་སྤྱོད་ཕུན་སུམ་ཚོགས་པས་ཡོངས་སུ་གང་བར་མོས་པ་མཛོད། དྲིལ་བསིལ་དབྱངས་དང་བཅས་པས།
ཕྲུ་ཁུ་ཡེ། བླ་མ་རྒྱལ་བ་སྲས་དང་བཅས། །ཚེ་སྦྱིན་ནོར་སྦྱིན་ལྷ་ཡི་ཚོགས། །མྱུར་མཛད་མགོན་པོ་ཐུགས་རྗེ་ཅན། །མཁའ་འགྲོ་གནོད་སྦྱིན་འཇིག་རྟེན་སྐྱོང་། །
ཐམས་ཅད་བདག་ལ་བརྩེར་དགོངས་ནས། །དེང་འདིར་སྦྱིན་པའི་བདག་པོ་ལ། །ལུས་ལ་མི་ཤིགས་དངོས་གྲུབ་སྩོལ། །ངག་ལ་འགགས་མེད་དངོས་གྲུབ་སྩོལ། །
སེམས་ལ་འཁྲུལ་མེད་དངོས་གྲུབ་སྩོལ། །ཡོན་ཏན་ཟད་མེད་དངོས་གྲུབ་སྩོལ། །ཕྲིན་ལས་མི་ནུབ་དངོས་གྲུབ་སྩོལ། །འཆི་མེད་ཚེ་ཡི་དངོས་གྲུབ་སྩོལ། །བསོད་།

༄༅། །ནམས་རྒྱས་པའི་དངོས་གྲུབ་སྩོལ། །བདེ་སྐྱིད་ལྡན་པའི་དངོས་གྲུབ་སྩོལ། །མི་ནོར་འཕེལ་བའི་དངོས་གྲུབ་སྩོལ། །འཁོར་འབངས་རྒྱས་པའི་དངོས་གྲུབ་།
སྩོལ༑ །སྙན་གྲགས་རྒྱས་པའི་དངོས་གྲུབ་སྩོལ། །ལོ་ཕྱུགས་ལེགས་པའི་དངོས་གྲུབ་སྩོལ། །རིན་ཆེན་འབྲུ་འཕེལ་དངོས་གྲུབ་སྩོལ། །ལོངས་སྤྱོད་རྒྱ་མཚོའི་དངོས་
གྲུབ་སྩོལ། །མངའ་རིས་ཡངས་པའི་དངོས་གྲུབ་སྩོལ། །དགེ་ཆོས་འཕེལ་བའི་དངོས་གྲུབ་སྩོལ། །ཅི་བསམ་འགྲུབ་པའི་དངོས་གྲུབ་ཀྱིས། །སྦྱིན་བདག་འདི་ལ་
དབང་བསྐུར་རོ། །ད་ལྟ་ཉིད་དུ་བྱིན་གྱིས་རློབས། །ཨོཾ་ཨཱཿཧཱུྃ་ཀཱ་ཡ་ཝཱ་ཀ་ཙིཏྟ་སརྦ་སིདྡྷི་ཨ་བྷི་ཥིཉྩམི། །ཨ་དྷི་ན་ཨ་བྷིཊྛི་ཏེ་སྭཱ་ཧཱ། ཞེས་བརྗོད་ཅིང་གནས་གསུམ་དུ་རེག་ཅིང་ལག་
ཏུ་སྦྱིན་ཏེ་དབང་བསྐུར། གཏོར་མའི་ཟས་སྣ་སོགས་དངོས་གྲུབ་ཀྱི་རྫས་རྣམས་ལས་ཅུང་ཟད་རེ་འགྱེད། དེ་ནས་འབྱོར་པ་རྒྱས་པའི་ཕྱིར་རྒྱལ་སྲིད་སྣ་བདུན་གྱི་གཟུགས་རེ་རེ་ཐོགས་ཏེ། ཕྱྭ་ཁུ་ཡེ། ཀུན་ལ་དབང་བསྒྱུར་འཁོར་
ལོའི་ཕྱྭ། །དབང་གིས་བསྒྱུར་བའི་བཀྲ་ཤིས་སྩོལ། །ཨོཾ་ཙཀྲ་རཏྣ་མང་ལ་བྷ་ཝ་ཏུ་སྭཱ་ཧཱ། མུན་སེལ་འདོད་འབྱུང་ནོར་བུའི་ཕྱུ། །དགོས་འདོད་འབྱུང་བའི་བཀྲ་ཤིས་

སྩོལ༑ །ཨོཾ་མ་ཎི་རཏྣ་མངྒ་ལ་བྷ་ཝ་ཏུ་སྭཱ་ཧཱ། ཐམས་ཅད་ཀུན་བསྐྱེད་བཙུན་མོའི་ཕྱུ། །མཛེས་སྡུག་དཔལ་གྱི་བཀྲ་ཤིས་སྩོལ། ཨོཾ་ཝསྟཱི་རཏྣ་མངྒ་ལ་བྷ་ཝ་ཏུ་སྭཱ་ཧཱ། །
ཕྱི་ནང་དོན་འགྲུབ་བློན་པོའི་ཕྱུ། །ཆེ་སྲིད་བརྟན་པའི་བཀྲ་ཤིས་སྩོལ། །ཨོཾ་མ་ཧཱ་ཏཱ་རཏྣ་མངྒ་ལ་བྷ་ཝ་ཏུ་སྭཱ་ཧཱ། ཐེག་ཆེན་སྟོབས་ཆེན་གླང་པོའི་ཕྱུ། །སྟོབས་ཆེན་ཟིལ་
གནོན་བཀྲ་ཤིས་སྩོལ། །ཨོཾ་ཧསྟི་རཏྣ་མངྒ་ལ་བྷ་ཝ་ཏུ་སྭཱ་ཧཱ། ཅང་ཤེས་ཤུགས་ལྡན་རྟ་མཆོག་ཕུ། །བདེ་ཆེན་བགྲོད་པའི་བཀྲ་ཤིས་སྩོལ། །ཨོཾ་ཨ་ཤྭ་རཏྣ་མངྒ་ལ་བྷ་
ཝ་ཏུ་སྭཱ་ཧཱ། ལོག་རྟོག་དཔུང་འཇོམས་དམག་དཔོན་ཕྱྭ། །བདུད་ལས་རྒྱལ་བའི་བཀྲ་ཤིས་སྩོལ། །ཨོ་ཁང་རཏྣ་མངྒ་ལ་བྷ་ཝ་ཏུ་སྭཱ་ཧཱ། མི་དབང་འཁོར་ལོས་སྒྱུར་
རྒྱལ་གྱི། །རིན་ཆེན་སྣ་བདུན་བཀྲ་ཤིས་མཆོག །དེང་འདིར་བདག་ཅག་འཁོར་བཅས་ལ། །བཀྲ་ཤིས་ཕུན་སུམ་ཚོགས་པར་ཤོག །ཅེས་དང་གཞན་ཡང་བཀྲ་ཤིས་ཅི་རིགས་པ་
བརྗོད་ཅིང་མེ་ཏོག་གི་ཆར་དབབ་བོ། །དེ་ནས་ཡོན་མཆོད་ཐམས་ཅད་གཏང་རག་གི་ཚོགས་ལ་རོལ་བ་ནི། སྔར་བཤམས་པའི་ཚོགས་རྫས་གཏོར་མ་ལྟར་བྱིན་གྱིས་བརླབས་ནས། ཚོགས་ཕུད་དང་པོ་སྣོད་གཅིག་ཏུ་ཆབ་ཀྱིས་བྲན་ཏེ། ཞལ་

༄༅། །ཟས་རོ་བརྒྱ་སོགས་ཚིགས་བཅད་ཀྱིས་བླ་མ་དང་དཀོན་མཆོག་ལ་དབུལ། གཉིས་པ་གཏོར་མ་རྣམས་ཁ་གསོས་ལ་ཆབ་བྲན། གུ་རུ་མ་ཧཱ་ཀཱ་ལ་སོགས་གཏོར་སྔགས་དང་། ཨོ་ཁ་ཁ་ཁཱ་ཧི་སོགས་མཁའ་
འགྲོ་སྤྱི་གཏོར་གྱི་སྔགས་ཀྱིས་མདུན་བསྐྱེད་གཙོ་འཁོར་ལ་དབུལ། དེ་ནས་དཔོན་སློབ་སྦྱིན་བདག་དང་བཅས་པ་ལ་དྲངས་ཏེ་ལོངས་སྤྱད། སློབ་དཔོན་གྱི་ལྷག་མ་ཆང་དང་ཆབ་ཀྱིས་བྲན་ལ། ཨོཾ་ཨཱཿཧཱུྃ་གིས་བྱིན་གྱིས་བརླབ། ཨོཾ་ཨུཙིཏྟ་
བ་ལིནྟ་བྷ་ཀྵ་སི་སྭཱ་ཧཱ། །འབྱུང་པོ་ལྷག་མ་ལ་དབང་བ་རྣམས་ལ་སྦྱིན་ནོ། །ངོམས་ཤིང་ཚིམ་པའི་སྐལ་བ་དང་ལྡན་པར་གྱུར། །ཅེས་བརྗོད་ལ་གཙང་སར་དོར་རོ། །སྦྱིན་བདག་རང་
གནས་སུ་བཏང་ལ། མཆོད་པ་ཁ་གསོས་ཏེ་རྗེས་ཆོག་གོང་བཞིན་བྱ། བུམ་པ་སོགས་སྒྲུབ་རྟེན་རྣམས་མཛོད་ཕུག་ཏུ་སྒྲོམ་བུ་ལ་སོགས་པར་འཇོག་ཅིང་བཀྲ་ཤིས་བརྗོད་དོ། །རྣམ་བཞག་སྤྱི་དང་མི་འགལ་འདོན་བརྗོད་ཚིག །སྟབས་བདེ་ལྷུར་
བྱས་ཆོ་ག་འདི་སྤེལ་བའི། །ལྷག་བསམ་འོད་བརྒྱས་འགྲོ་བའི་དཔལ་འཕེལ་ཞིང་། །དགེ་བ་བྱང་ཆུབ་ཆེན་པོའི་རྒྱུར་ཕྱིན་ཤོག །ཅེས་མགོན་དཀར་ཡིད་བཞིན་ནོར་བུའི་བུམ་རྟེན་ལ་བརྟེན་ནས་ཕྱྭ་གཡང་འགུགས་པའི་ཆོ་ག་རིན་ཆེན་དོན་ཡོད་
ཞགས་པ་ཞེས་བྱ་བ་འདི་ནི་བྲང་ཏི་འཇམ་པའི་དབྱངས་ནམ་མཁའ་རྒྱལ་མཚན་ལེགས་པའི་འབྱུང་གནས་དཔལ་བཟང་པོའི་ཞལ་སྔ་ནས་ཀྱི་བཀའ་ལུང་གྱེན་ཟློག་མ་སྤོབས་པར་འདོན་བརྗོད་སྟབས་བདེ་བ་ལྷུར་བླངས་ཏེ་རྒྱལ་ཁམས་པ་ངག་དབང་བློ་གྲོས་

སྙིང་པོ་གཞན་ཕན་མཐའ་ཡས་པའི་འོད་ཟེར་ཞེས་འབོད་པས་དཔལ་ལྷུན་གྲུབ་སྟེང་གི་ཆོས་གྲྭར་བྲིས་པ་དགེ་ལེགས་མཆོག་ཏུ་གྱུར་ཅིག །རབ་བྱུང་བཅུ་བདུན་པའི་ལྕགས་ལུག་ལོའི་མགོ་ཟླ་བའི་ཡར་ཚེས་༥ཉིན་ཏེ། སྤྱི་ལོ་༡༩༩༡ལོའི་ཟླ་༡༢ཚེས་
༡༡ཉིན་དགེ་སློང་ཀུན་དགའ་ཆོས་འགྲུབ་ཀྱིས་དོན་གྲུབ་གླིང་དུ་སྤར་དུ་བསྒྲུབས། སྡེ་དགེ་རྣ་ཕུ་སྤར་བརྐོ་སངས་རྒྱས་ཕུན་ཚོགས་ནས། འདི་ནི་སྒྲུབ་ཐབས ༼ད༽ བརྒྱ་དང་ང་བདུན་ནང་ནས་བཤུས།། ༄༅། །ཡཀྵས་བསང་། ཨོ་
བཛྲ་ཛྲ་ཡ་སོགས་ནས། ཨོཾ་ཨ་ཀཱ་རོ་ལན་གསུམ། ཨོཾ་བྷུ་མི་པ་ཏི་ས་པ་རི་ཝཱ་ར་ཨ་ཀཪྵ་ཡ་ཛཿ ཨོ་བྷུ་མི་པ་ཏི་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ནས་ཝཱ་ཧཱའི་བར་བརྗོད། དེ་ནས་དེ་བཞིན་གཤེགས་
པ་བཞིའི་མཚན་བརྗོད། མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་དཔལ་རྡོ་རྗེ་གདན་གྱི་གཙོ་བྱས་པའི་འཛམ་བུ་གླིང་གི་གཞིའི་
བདག་པོ་རྣམས་དང་། ཁྱད་པར་དུ་བོད་ཁམས་སྐྱོང་བའི་བརྟན་མ་བཅུ་གཉིས་དང་། སྒོས་དབུས་གཙང་རུ་བཞི། བྱེ་བྲག་ཏུ་ཡུལ་ཕྱོགས་དང་། ས་ཆ་འདི་ཉིད་ལ་
གནས་པའི་ལྷ་དང་། ཀླུ་དང་། བཙན་དང་། བདུད་དང་། ས་བདག་གཉན་མཐུ་བོ་ཆེ། གཞི་བདག་གནས་བདག་རྣམས་ལ་འབུལ་ལོ། །འཇིག་རྟེན་གྱི་ཁམས་

༄༅། །སུ་ཆར་ཆུ་དུས་སུ་ཕེབ་པ་དང་། ལོ་ཕྱུགས་རྟག་ཏུ་ལེགས་པ་དང་། མི་ནད་དང་། ཕྱུགས་ནད་དང་། མུ་གེ་དང་། འཁྲུག་པ་རྣམས་ཞི་ཞིང་མི་འབྱུང་
བའི་ཕྲིན་ལས་མཛད་དུ་གསོལ། ཧཱུྃ་གཞི་བདག་གནས་བདག་དཀོར་བདག་འཁོར་བཅས་རྣམས། མཆོད་སྦྱིན་གཏོར་མ་སོགས། ཨོཾ་བྷུ་མི་པ་ཏི་ས་པ་རི་ཝཱ་ར་གཙྪ།
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་
ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །རྗེ་བཙུན་སྒྲོལ་མ་དཀར་མོ་ལ་བརྟེན་པའི་འཆི་སླུའི་ཆོ་ག་རིང་འཚོའི་དཔལ་སྟེར་ཞེས་བྱ་བ་
བཞུགས་སོ། །

༄༅། །ཨོ་ཨ་མཱ་ར་ཎི་ཛི་བནྟ། ཡིད་འོང་ཟླ་ཞུན་ཐིག་ལེ་ནི། །འཆི་མེད་བདུད་རྩི་འཛག་པ་ཡིས། །དུས་མུན་བསྙིལ་ནས་རྟག་བརྟན་གྱི། །ལང་ཚོ་རྒྱས་མཛད་ལྷ་དེས་
སྐྱོངས༑ །དེའང་ཇི་སྐད་དུ། སློབ་དཔོན་ངག་གི་དབང་ཕྱུག་གྲགས་པས། འཁོར་བར་སྲོག་ལས་གཅེས་པ་ནི། །ཅི་ཡང་ཡོད་པ་མ་ཡིན་ཏེ། །དེ་བས་མྱུར་དུ་ཐབས་མང་པོས། །འཆི་བ་སླུ་བ་
ཀུན་ཏུ་སྤྱད། །ཅེས་གསུངས་པ་ལྟར་མཐོ་རིས་ཡོན་ཏན་བདུན་གྱི་གཙོ་བོ་ཚེ་རིང་བ་ཉིད་ཡིན་ལ། དེ་ལ་བརྟེན་ནས་གནས་སྐབས་དང་མཐར་ཐུག་གི་དོན་ཐམས་ཅད་བདེ་བླག་ཏུ་འགྲུབ་པས་ན། རིང་
འཚོའི་ཐབས་ལ་འབད་པ་གལ་ཆེ། དེ་ལ་ཐོག་མར། ཕྱི་རོལ་མཚན་མ་ལ་བརྟེན་ནས་འཚོ་འཆི་བརྟག་པ་དང་། ནང་རླུང་གི་འགྲོ་འོང་ལ་བརྟེན་ནས་འཚོ་འཆི་བརྟག་པ་གཉིས་ཀྱིས་ངེས་པ་དང་མ་

༄༅། །ངེས་པ་བརྟག་པའི་ཕྱི་མ་ཟློག་པར་ནུས་ཏེ། སློབ་དཔོན་གྱིས། སྣུམ་དང་སྙིང་པོ་ཟད་སོགས་ལས། །མར་མེ་ལ་སོགས་འཇིག་ཕྱོགས་པའང་། །སླར་ཡང་སྣུམ་སོགས་རབ་ཐོབ་
པས༑ །བསྐལ་པའི་བར་དུ་གནས་པ་ཡིན། །ཇི་ལྟར་དེ་བཞིན་ལུས་འདི་ཡང་། །རྒས་སོགས་ཀྱིས་ནི་འཆི་བཞིན་པར། །གྲུབ་པའི་མན་ངག་ལེགས་རྙེད་ན། །བསྐལ་པའི་མཐར་ཡང་ཅིས་མི་
གནས༑ །དཔེར་ན་ཁང་པ་རྙིང་པ་དག །བཅོས་པ་ཡིས་ནི་ཡུན་རིང་གནས། །དེ་བཞིན་རྙིང་པའི་ལུས་དག་ཀྱང་། །བཅོས་པས་གནས་པར་ཅིས་མི་འགྱུར། །ཞེས་གསུངས་པ་ལྟར། ཚེ་སྲིང་
བའི་ཐབས་ལ་མཁས་ཤིང་རྩོལ་བ་དང་ལྡན་ན་རིང་དུ་འཚོ་བ་ལ་དཀའ་བ་ཡོད་པ་མ་ཡིན་ནོ། །ཐབས་དེ་ལའང་སློབ་དཔོན་གྱིས། །ནོར་བུ་སྔགས་སྨན་ཕྱི་ཡིན་ཏེ། །རྣལ་འབྱོར་ནུས་པ་ནང་ཡིན་ནོ། །

འབད་པས་འཆི་བ་བསླུ་བ་ནི། །དད་པ་ཉིད་ཀྱིས་བྱ་བར་ནུས། །ཞེས་པ་ལྟར་ལས་འདིར་སྨན་གྱི་ནུས་པ་སོགས་ལས་ཁྱད་པར་དུ་འཕགས་པའི་ཐབས་ཚེ་ཟད་པ་ལ་ཚེ་ཆོག །འཆི་སླུ། རླུང་གི་སྦྱོར་བ་སོགས་དང་། ལས་ཟད་པ་ལ་སྲོག་བསླུ།
ཉེའུ་འདོན། དཀའ་ཐུབ་ལ་སོགས་པ་དང་། བསོད་ནམས་ཟད་པ་ལ་མཆོད་པ་དང་། སྦྱིན་གཏོང་ལ་སོགས་པས་གསོ་ཞིང་། དད་པ། བརྩོན་འགྲུས། བསྐྱེད་རྫོགས་ཀྱི་ཉམས་ལེན་ནི་ཐམས་ཅད་དུ་གལ་ཆེ་བ་ལས། འདིར་དེ་དག་དང་
ལྡན་པས་འཆི་བ་སླུ་བའི་ཆོ་ག་ལ་སྦྱོར་དངོས་རྗེས་གསུམ་ལས། དང་པོ་དཀྱིལ་འཁོར་ལ་དགོས་པའི་ཡོ་བྱད་པ་རི་ལུགས་སོགས་སྒྲོལ་དཀར་གང་ལ་བརྟེན་པ་བཞིན་དང་། འཆི་སླུའི་ཡོ་བྱད་ནི་དཀྱིལ་འཁོར་གྱི་ཤར་དུ་སློབ་དཔོན་གྱི་མདུན་དུ་རྡོར་
དྲིལ༑ བུམ་པ་གཉིས། ལྷོར་ཚེ་མདོ། ནུབ་ཏུ་དར་དམར་ལ་སྒྲོལ་གཟུངས་སྒྲོལ་དཀར་སྙིང་པོ། གཤིན་རྗེའི་གཤེད་དང་བདུད་རྩི་འཁྱིལ་པའི་སྔགས་རིང་བྲིས་པ། བྱང་དུ་སྒྲོལ་བསྟོད་དང་གཟུངས། ཕྱོགས་དེར་ཀུ་ཤའི་གདན་ལ་བསྒྲུབ་
བྱའི་གླུད་གོས་བལྟབས་པ་ཚོན་སྐུད་ཀྱིས་རྡོ་རྗེ་རྒྱ་གྲམ་དུ་བཅིངས་པ། དཀྱིལ་འཁོར་གྱི་ཕྱོགས་བཞིར་རྒྱལ་ཆེན་བཞིའི་གཏོར་མ་བཞི་ལ་རང་རང་གི་ཁ་དོག་དང་མཐུན་པའི་དར་གྱི་ཅོད་པན་དང་བཅས་པ་དཀྱིལ་འཁོར་གྱི་དབུས་སུ་ཞལ་ཕྱོགས་པར་
བཤམ༑ ཤར་དུ་སྣོད་གས་ཆག་མེད་པར་འབྲང་རྒྱས་ལྷ་བཤོས་སམ་ནོར་བུ་འབར་བའི་དབྱིབས་ཟླུམ་པོ་རྩེ་ཅུང་རྣོ་བ་ཕྱེད་བཀས་སུ་སྦྱར་བ་ཕྱེད་མར་གྱིས་དཀར་པོར་བྱུགས་པ་ལ། མར་གྱི་ལྷ་བཤོས་ལྔ་བཙུགས་པ། ཕྱེད་ནག་པོར་བྱས་པ་ལ་

༄༅། །དཔལ་འབར་ལྔ་བཙུགས་པ་དཀར་པོའི་ངོས་དཀྱིལ་འཁོར་ལ་བསྟེན་ཏེ་བཞག །སློབ་དཔོན་གྱིས་བུམ་པའི་ཆུ་ལ་ལས་སྔགས་ཨ་མྲྀ་ཏ་བརྒྱ་རྩ་བརྒྱད་བཟླས་པའི་ཆུས་བསྒྲུབ་བྱ་ལ་ཁྲུས་བྱས་པའི་ཕྱེད་ནི་ཁམ་ཕོར་གསར་པའི་ནང་དུ་
བླུགས་ནས་འོ་མ་དང་དུག་ཅུང་ཟད་བསྲེས་པ་དཀྱིལ་འཁོར་གྱི་ཤར་ཕྱོགས་སུ་བཞག །ཕྱེད་ཀྱིས་སཱཙྪའམ་མཆོད་རྟེན་རྙིང་པའི་ས་དང་རོ་ཐལ། རྫ་མ་བསྲེགས་ཐལ། དུར་ཁྲོད་ཀྱིས། ཚིག་མའི་ཕྱེ་མ་རྣམས་ས་ནག་དང་བསྲེས་པ་སྦྲུས་ཏེ།
འཆི་བདག་གི་གཟུགས་ཁྲུ་གང་པ་མདོག་ནག་པོ་མ་ཧེའི་མགོ་ཅན་རབ་ཏུ་ཁྲོས་ཤིང་། གཡས་རལ་གྲིའམ་ཐོད་དབྱུག །གཡོན་ཞགས་པ་ནག་པོ་ཐོགས་པའི་གཟུགས་བྱས་པ། སླ་ངའི་ནང་དུ་ཅུང་ཟད་ཁ་སྦུབ་པའི་ཚུལ་དུ་ཡོད་པར་བྱས་ཏེ།
དཀྱིལ་འཁོར་གྱི་ལྷོར་རེ་ནག་གི་གདན་ལ་དར་རས་ནག་པོས་བཀབ་སྟེ་ཁ་ལྷོར་བལྟས་སུ་བཞག །དཀྱིལ་འཁོར་དང་དེའི་བར་དུ་རྙེད་ན་མེ་ཏོག་ནག་པོ། དུག་སྣ། ནས་སྲན་སོགས་འབྲུ་ནག །ཤར་དམར། མར་ཐུད། བུ་རམ། ཚ་ལ་
སོགས་བསྲེས་པའི་ཟས་སྣ། གསེར་དངུལ་སོགས་རིན་པོ་ཆེ། དར་རས་ནོར་སྣ་གང་འཛོམ། དེ་དག་འཇལ་བྱེད་ཀྱི་བྲེ། བསྒྲུབ་བྱའི་ལོ་གྲངས་རི་མོ་བཏབ་པའི་ཞོ་ཆ་སྲང་སོགས་རྫོང་ཆས་རྣམས་བཤམ། གཞན་ཡང་ཉ་ཤ་སྐམ་པོའི་སྦོས།
གྲི་སོ་མ། དུག་སྣ་ཕྱེ་མ་བཅས་ཉེར་བསྡོགས་བྱའོ། །གཉིས་པ་དངོས་གཞི་ལ་གསུམ། དཀྱིལ་འཁོར་གྱི་བྱ་བ། གཤིན་རྗེ་ལ་བྱ་བ། བསྒྲུབ་བྱའི་བྱ་བའོ། །དང་པོ་ནི། རང་ཉིད་སྒྲུབ་གྲོགས་དང་བཅས་པ་གདན་ལ་འཁོད་དེ། སེམས་

ཅན་ཐམས་ཅད་འཆི་བདག་གི་ཆད་པ་ལས་ཐར་བར་བྱས་ཏེ་སངས་རྒྱས་ཀྱི་ས་ལ་བཞག་སྙམ་པའི་སེམས་བསྐྱེད་ཀྱིས་ཟིན་པས། སྒྲོལ་དཀར་ཆོ་གའི་མཆོད་པ་བྱིན་རླབས་ནས་བརྩམས་ཏེ། བདག་མདུན་བུམ་གསུམ་རྒྱལ་ཆེན་བཞིའི་མ་གཏོགས་
པའི་༑ གཏོར་འབུལ་དང་བཅས་པ་གྲུབ་པར་བྱའོ། །གཉིས་པ་ནི། སློབ་དཔོན་གྱིས། བྲེ་ལ། ཨོཾ་ཨཥྨས་ཝས་ཙི་སྭཱ་ཧཱ། འགའ་ཞིག་ཏུ། ཨོཾ་ཨཤྨས་རྦས་ཙི་མུརྟི་ཐིབས་སྭཱ་ཧཱ། ཞེས་པའང་བྱུང་། ཞེས་པ་
དང་༑  སྲང་ལ། ཨོཾ་ཐིབ་ཏ་མཐོང་བའི་རྒྱལ་པོ་ལ་སྭ་ཧཱ། གསེར་ཞོ་དང་སྲང་གཉིས་ཀ་ལ། ཨོཾ་མ་ཏི་པྲ་མོ་དྷ་ན་ཐིབས་སྭཱ་ཧཱ། ཞེས་པ་རྣམས་ལྷ་འདྲེ་མིག་སྒྱུར་གྱི་སྔགས་ཏེ་སྒྲ་གཞན་གྱིས་མ་ཐོས་པར་སློབ་
དཔོན་གྱིས་ཉེར་གཅིག་རེ་ཤུབ་བུས་བཟླས་ཏེ་གདབ། དེའི་ཚེ་གཤིན་རྗེའི་གཟུགས་ཀྱི་ཁེབས་བསལ་ལ་ཞལ་དཀྱིལ་འཁོར་ལ་བསྐོར་ཏེ་བཞག །དེ་ནས་ཡོ་བྱད་ཐམས་ཅད་ལ་ཆུ་གཙང་གིས་སྦྱངས་ལ། ཆོས་ཉིད་རྣམ་དག་གི་ཕྱག་རྒྱ་དང་། ཨོ་
སྭ་བྷ་ཝ་ཤུདྡྷསརྦ་དྷརྨཱཿསྭ་བྷ་ཝ་ཤུདྡྷོཉཧཾ། ཞེས་པས་རྫས་ཀྱི་སྐྱོན་རྣམས་སྦྱང་། ནམ་མཁའ་མཛོད་ཀྱི་ཕྱག་རྒྱ་དང༌། ཨོཾ་ན་མསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུད་ཏེ་སྤ་ར་ཎ་ཨི་མཾ་
ག་ག་ན་ཁཾ་སྭཱ་ཧཱས་རྒྱས་པར་སྤེལ། བདུད་རྩི་འཁྱིལ་པའི་ཕྱག་རྒྱ་དང་། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ་ཀྱིས་བདུད་རྩིར་བསྒྱུར། རྒྱ་ཆེན་ཤུགས་ལྡན་འོད་ཀྱི་ཕྱག་རྒྱ་དང་། ན་མསརྦ་ཏ་ཐཱ་ག་ཏ་ཨ་

༄༅། །ཝ་ལོ་ཀི་ཏེ། ཨོཾ་སམྦྷར་སམྦྷར་ཧཱུཾ་གིས་རང་རང་གང་འདོད་པ་ཐོབ་པར་བྱས། ཡེ་ཤེས་སྐར་མདའི་ཕྱག་རྒྱ་དང༌། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿས་མནྟ་སྤ་ར་ཎ་རསྨི་སམྦྷ་ཝ་ས་མ་ཡ་
མ་ཧཱ་མ་ཎི་དུ་རུ་དུ་རུ་ཧྲི་ད་ཡ་སྭཱ་ཧཱས་རང་དབང་དུ་ཐོབ་པར་བྱས། དབང་སྒྱུར་འཁོར་ལོའི་ཕྱག་རྒྱ་དང་། ན་མས་མནྟ་བུདྡྷཱ་ནཾ་གྲ་ཧེ་ཤྭ་རི་པྲ་བྷཉྫ་ཏི་མ་ཧཱ་ས་མ་ཡ་སྭཱ་ཧཱས་མགྲོན་རྣམས་མཉེས་པའི་མཐུ་དང་
ལྡན་པར་གྱུར་པར་བསམ། སྔགས་དེ་རྣམས་ལན་གསུམ་གསུམ་བརྗོད་དོ། །དེ་ནས་འཆི་བདག་གི་གཟུགས་ལ་དམིགས་ཏེ། ཨོཾ་བཛྲ་ཨ་མྲྀ་ཏ་སོགས་ཀྱིས་བསང་། སྭ་བྷ་ཝས་སྦྱང་། སྟོང་པའི་ངང་ལས་ལས་ཀྱི་
གཤིན་རྗེ་མདོག་ནག་པོ་མ་ཧེའི་གདོང་པ་ཅན། གཡས་ཐོད་དབྱུག་རལ་གྲི་བྱས་ཀྱང་ཆོག །གཡོན་ཞགས་པ་ནག་པོ་ཐོགས་པ། འཁོར་བདུད་རིགས་བཞིའི་ཚོགས་
བསམ་གྱིས་མི་ཁྱབ་པས་བསྐོར་བ་དང་བཅས་པར་གྱུར་ཅེས་དང་། སྤྲོ་ན། འདི་ནས་ལྷོ་ཡི་ཕྱོགས་རོལ་ནས། །དཔག་ཚད་བརྒྱད་ཁྲིའི་ཕ་རོལ་ན། །ཐོད་པ་ལྕགས་ཀྱི་གྲོང་
ཁྱེར་ན། །ཡི་དྭགས་ཀུན་གྱི་དེད་དཔོན་པོ། །མ་མོ་ཀུན་གྱི་ཚོགས་རྗེ་བོ། །གསོན་གཤིན་ཀུན་གྱི་ཟམ་ཁ་བ། །གསོན་པོ་སྐོས་ལ་འདེབས་པ་བོ། །ཤི་བ་རྣམས་ཀྱི་

གཤེད་བུ་ཆེ། །དགེ་བ་ཅན་གྱི་སྟངས་འཛིན་པ། །སྡིག་པ་ཅན་གྱི་ཆད་པ་མཁན། །ལེགས་ཉེས་ཆོས་བཞིན་སྤྱོད་པ་པོ། །ཆོས་རྒྱལ་གཤིན་རྗེ་ཞེས་བྱ་བ། །མངོན་
ཤེས་རྫུ་འཕྲུལ་མཐུ་རླབས་ཅན། །འཁོར་བཅས་འདིར་ནི་གཤེགས་སུ་གསོལ། །ཞེས་སྤྱན་འདྲེན་གདངས་དབྱངས་རོལ་མོ་དང་བཅས་པའམ་མེད་ཀྱང་རུང་སྟེ་སྤྱན་དྲངས་ནས། འཁོར་བདུད་རིགས་བཞིས་
བསྐོར་བ་དང་བཅས་པ་ལ་ཐིམ་པར་བསམ་ཞིང་ཧཱུྃ་མཛད་ཀྱི་ཕྱག་རྒྱ་བཅས་ཏེ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་
ཀྱི༑ ཆོས་ཀྱི། དགེ་འདུན་གྱི། ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས་རྣམས་ཀྱི། དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པ་
དང་། བདེན་པ་ཆེན་པོའི་བྱིན་གྱིས་བརླབས་ཀྱིས་འཆི་བདག་ཆེན་པོ་འཁོར་དང་བཅས་པ་ཆེ་གེ་མོའི་འཆི་བསླུ་སྲོག་གླུད་ལེན་པ་ལ་སྐད་ཅིག་ཐང་ཅིག་ཡུད་ཙམ་ལ་འདིར་
ཀི་ཧཱུྃ་ཛ༔ ཞེས་པས་དགུག་གཞུག་ལན་གསུམ་བྱས་ཏེ་བསྟིམ་མོ། །དེ་ནས་སློབ་དཔོན་གྱིས་དཀྱིལ་འཁོར་གྱི་གཙོ་མོའི་ཕྱག་མཆོག་སྦྱིན་གྱི་ནང་དུ་བསྒྲུབ་བྱ་བསམས་ལ། དེ་ལ་འཆི་མེད་ཚེའི་དངོས་

༄༅། །གྲུབ་སྩོལ་བར་བསམ། ཁྱད་པར་དེ་ཉིད་ཀྱི་ཐུགས་ཀ་ནས་མཁྱེན་བརྩེ་ནུས་གསུམ་གྱི་ཡོན་ཏན་ཐམས་ཅད་འོད་ཟེར་གྱི་རྣམ་པ་ཅན་དུ་གྱུར་པས། བསྒྲུབ་བྱའི་བླ་ཚེ་དང་བསོད་ནམས་བདུད་དང་གཤིན་རྗེ་མཐུ་ཆེན་གྱིས་བཅིངས་
ཤིང་དབང་དུ་བྱས་པ་ཐམས་ཅད་ཚུར་བསྡུས་ནས་བསྒྲུབ་བྱ་ལ་ཐིམ་པས་ཚེ་སྲོག་ཉམས་པ་ཐམས་ཅད་སོར་ཆུད་ནས་འཆི་མེད་ཚེའི་དངོས་གྲུབ་ཐོབ་པར་བསམ་ཞིང་སྙིང་པོ་ཡི་གེ་བཅུ་པ་ཚེ་ཤམ་ཅན་བཟླ། དེའི་ཚེ་སྒྲུབ་གྲོགས་གཅིག་གིས་ལྷོ་ནས་སྒྲོལ་
མའི་གཟུངས་དང་ཏཱ་རེ་ཚེ་ཤམ་ཅན། ཚེ་མདོ་རྣམས་འདོན། གཅིག་གིས་བྱང་ནས་སྒྲོལ་བསྟོད་དང་། གཟུངས་སྙིང་པོ་རྣམས་འདོན། གླུད་གོས་ལ་ཉ་ཤའི་དུད་པས་བདུག །སྒྲུབ་གྲོགས་གཞན་རྣམས་ཀྱིས་ཀྱང་གཟུངས་དང་སྙིང་པོ་ཚེ་ཤམ་།
ཅན་འདོན་ཞིང་། ཚར་རེ་སོང་བའི་རྗེས་ལ། ནས་གྲོ། ཤ་མར་ཐུད། གསེར་དངུལ་སོགས་བྲེ་གྲངས། ཁལ་གྲངས། ཞོ་གྲངས། སྲང་གྲངས་རྣམས་རེ་རེ་ནས་བགྲངས་པའི་བརྒྱ་སྟོང་སོགས་བགྲང་དགོས་ཀྱང་། དེ་ཙམ་མི་འགྲུབ་པས་
སྔ་མ་བརྒྱ་རྩའམ། ལོ་གྲངས་སོགས་སྒྲ་ཇི་བཞིན་པ་དང་། དེ་ནས་གཅིག །བཅུ། བརྒྱ། སྟོང་། ཁྲི། འབུམ། ས་ཡ། བྱེ་བ། དུང་ཕྱུར་མང་པོ་བྱས་ཏེ་རྫོངས་འདེབས། རང་གི་ཐུགས་ཀའི་ས་བོན་ལས་འོད་ཟེར་འཕྲོས།
དཀྱིལ་འཁོར་གྱི་ལྷ་རྣམས་ཀྱི་ཐུགས་རྒྱུད་བསྐུལ་ཞིང་། བྱང་གི་སྒྲོལ་བསྟོད་སོགས་འདོན་མཁན་གྱིས་ཚར་རེ་ཐོན་པ་དང་། གླུད་གོས་ཚོན་སྐུད་དང་བཅས་པ་ལ་ཉ་ཤའི་དུད་པས་བདུག་ཅིང་། འདི་ནས་ལྷོ་ཡི་ཕྱོགས་རོལ་ན། །

པོ་ཏ་ལ་ཡི་ཞིང་ཁམས་སུ། །ཚེ་སྦྱིན་ཡིད་བཞིན་འཁོར་ལོ་བཞུགས། །སུ་ཞིག་དེ་ཡི་མཚན་འཛིན་པ། །དུས་མིན་འཆི་བ་ལས་གྲོལ་ནས། །རི་པོ་ཏ་ལར་སྐྱེ་བར་
འགྱུར༑ །བདེན་པའི་བདེན་ཚིག་འདི་བརྗོད་པས། །ནད་དང་སྡུག་བསྔལ་ཀུན་བྲལ་ནས། །ཚེ་སྦྱིན་ལྷ་མོའི་སྐུ་ཐོབ་ཤོག །ཅེས་བརྗོད་དེ། སྒྲོལ་བསྟོད་སོགས་ཀྱི་གྲངས་བརྒྱ་རྩ་
གཅིག་གམ་མ་མཐའ་བསྒྲུབ་བྱའི་ལོ་གྲངས་རེ་བྱ་ཞིང་། འདིའི་སྐབས་སུ་སྒྲུབ་གཡོག་རྣམས་ཀྱིས་ཀྱང་གཟུངས་དང་སྙིང་པོ་འདོན་པ་དང་། བྲེ་སྲང་གིས་འཇལ་བ་དང་། གྲངས་བརྗོད་པ་མ་གཏོགས་ཐ་མལ་གྱི་གཏམ་གཞན་སྨྲ་མི་རུང་། བྱ་བ་
ཐམས་ཅད་དོན་མེད་དུ་འགྱུར་བའི་རྒྱུར་གསུངས་པས་རྩེད་མོ་དང་གད་མོ་སོགས་མི་བྱ། སེམས་ཀྱིས་ཆོས་ཐམས་ཅད་སྒྱུ་མ་དང་རྨི་ལམ་ལྟ་བུར་རྟེན་འབྲེལ་གྱི་གཟུགས་བརྙན་ཡིན། ཇི་ལྟར་རྫོངས་བྱེད་པའི་རྫས་དེ་རྣམས་དངོས་པོ་བཟང་ཞིང་རྒྱ་ཆེ་
བ་འཆི་བདག་འཁོར་བཅས་ལ་བྱིན་པས་ཚིམ་ཞིང་བསྒྲུབ་བྱའི་ཚེ་སྲོག་བསླུས་པར་བསམས་ལ། རྫས་རྣམས་བྲེ་སྲང་དང་གསེར་ཞོ་ལ་འཇལ་ཞིང་འཆི་བདག་གི་རྫོངས་ཀྱི་ཕྱིར་དེའི་གཟུགས་ཀྱི་མདུན་དུ་དོར། མཐར་བྲེ་སྲང་སོགས་ཀྱང་བཅགས་ལ་
དོར། གཟུངས་ཀྱི་གྲངས་ཐེམས་པ་དང་། དཔོན་སློབ་ཐམས་ཅད་ཀྱིས། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་

༄༅། །རྣམས་ཀྱིས། །གཤིན་རྗེའི་མགྲོན་ལ་གང་བྱིན་པ། །དོན་རྣམས་གང་དག་བསམ་པ་ཀུན། །འཇིག་རྟེན་ཁམས་འདིར་མ་ལུས་པ། །དེ་དག་ཐམས་ཅད་
ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །ཅེས་བརྗོད་ལ། འཆི་བདག་གི་གཟུགས་ལ་མེ་ཏོག་གཏོར། དེ་ནས་རྒྱལ་ཆེན་བཞིའི་གཏོར་མ་བསང་སྦྱང་བྱིན་བརླབ་འདས་གཏོར་བཞིན་བྱས་ནས། རང་གི་
སྙིང་ག་ནས་འོད་ཟེར་འཕྲོས་པས་རྒྱལ་པོ་ཆེན་པོ་བཞི་འཁོར་དང་བཅས་པ། ཨོཾ་ཨེ་ཧྱེ་ཧི་ཙ་ཏུ་ར་མ་ཧཱ་རཱ་ཛ་ས་པ་རི་ཝཱ་ར་བཛྲ་ས་མཱ་ཛ༔ ཞེས་པས་སྤྱན་དྲངས་ནས་དཀྱིལ་འཁོར་གྱི་
ཕྱོགས་བཞིར་བཞུགས་པར་བསམས་ལ། ཨོ་དྷིཏ་རཥྚ་སོགས་མཚན་སྔགས་བཞི་ལ་ས་པ་རི་ཝཱ་ར་ན་མཿསརྦ་ཏ་ཐཱ་ག་ཏ་སོགས་བཏགས་པ་ལན་གསུམ་གྱིས་ཕུལ། མཆོད་པས་མཆོད། རྒྱལ་པོ་ཆེན་པོ་དཔལ་ལྡན་
པ་སོགས་ཀྱིས་བསྟོད། རྒྱལ་པོ་ཆེན་པོ་འཁོར་བཅས་ལ་སོགས་ནས་ཀུན་འགྲུབ་ཤོག་གིས་ཕྲིན་ལས་བཅོལ། དེ་ནས་སློབ་དཔོན་གྱིས་འབྲང་རྒྱས་ཕྱེད་མར་གཤགས་ཏེ། ནག་པོ་ངོས་ལ་མར་མེ་ལྔ་སྦར་བ་དང་བསྒྲུབ་བྱ་
བཀྲུས་པའི་ཆུ་ཁམ་ཕོར་དང་བཅས་པ་གཤིན་རྗེའི་གཟུགས་དེའི་མདུན་གྱི་སླ་ངའི་ནང་དུ་བཞག་སྟེ། འབྲང་རྒྱས་སྔར་བྱིན་གྱིས་བརླབས་ཟིན་པ་ཆུ་གཙང་གིས་སྦྱང་། ཨོཾ་སརྦ་བིགྷྨན་ན་མཿསརྦ་ཏ་ཐཱ་ག་ཏེ་བྷོ་སོགས་ཀྱིས་གཤིན་

རྗེ་འཁོར་དང་བཅས་པ་ལ་ལམ་བརྒྱགས་ཀྱི་ཚུལ་དུ་བསྔོས། རང་རྗེ་བཙུན་མའི་ང་རྒྱལ་དང་ལྡན་པས་འདི་སྐད་བརྗོད་དེ། འདི་ནས་ལྷོ་ཡི་ཞེས་པ་ནས་མཐུ་རླབས་ཅན་ཞེས་བྱ་བའི་བར་དང་། འཁོར་བཅས་འདིར་ནི་
བདག་ལ་ཉོན། །ཆོས་ཀྱི་རྒྱལ་པོ་གཤིན་རྗེའི་ཚོགས། །འཆི་བདག་འཁོར་དང་བཅས་རྣམས་ལ། །དེང་འདིར་ཆེ་གེ་མོ་ཞེས་པའི། །ཚེ་དང་སྲོག་གི་གླུད་འབུལ་གྱི། །
འདོད་ཡོན་རིན་ཆེན་སྣ་ལྔ་དང༌། །འབྲུ་དང་མཆོད་ཡོན་སྣ་ཚོགས་དང་། །ཞལ་ཟས་མེ་ཏོག་ལ་སོགས་མཆོད། །གླུད་འདི་ལོངས་ལ་ཚེ་སྲོག་བྱིན། །བཟུང་བ་ཐོང་ལ་
བཅིངས་པ་ཁྲོལ། །བཀའ་དང་དམ་ལས་མ་འདའ་ཞིག །ཁྱེད་ཀྱི་འཁོར་གྱི་ཡི་དྭགས་རྣམས། །བཟའ་བ་བཟང་པོ་འདི་འབུལ་གྱི། །འདི་ཟོ་འཁོར་གྱི་ཡི་དྭགས་
རྣམས༑ །མ་འཚེ་བར་ནི་གཞན་དུ་དེངས། །སྤྲོ་ན། མཆོད་སྦྱིན་གཏོར་མ་འདི་བསྣམས་ལ་ཞེས་པ་ནས། ཀུན་འགྲུབ་མཛོད་ཅེས་པའི་བར་བརྗོད། དེ་ནས་རྒྱན་གྱིས་བརྒྱན་པར་བྱས་
ཀྱང་ནས་གདོན་རྣམས་རང་རང་གནས་སུ་དེངས་ཞེས་བརྗོད། དེ་ནས་དཔོན་སློབ་ཐམས་ཅད་བཞེངས་ཏེ་སློབ་དཔོན་གྱིས་གཤིན་རྗེའི་སླ་ང་ལ་རྡོ་རྗེས་རེག་ཙམ་བྱས་ནས། གཤིན་རྗེ་ཁ་ཕྱིར་བསྟན་ལ་རྫོངས་རྣམས་ཀྱང་དེའི་

༄༅། །མདུན་དུ་འོང་བར་བྱས་ནས་སྔར་བཞིན་བདེན་པར་བདར་ཏེ། བདེན་པ་ཆེན་པོའི་བྱིན་གྱིས་བརླབས་ཀྱིས་སྦྱིན་པའི་བདག་པོའི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་
པའི་འཆི་བདག་གཤིན་རྗེ་འཁོར་དང་བཅས་པ་ཐམས་ཅད་དཔག་ཚད་བྱེ་བའི་ཕ་རོལ་ཏུ་སོང་ཞིག །ན་མས་མན་ཀཱ་ཡ་ཝཱཀྩིཏྟ་སོགས་ཁྲོ་བོའི་སྔགས་མང་དུ་བརྗོད་ཅིང་རོལ་མོ་དང་བཅས་པས་
འཆི་བདག་གི་གཟུགས་དང་ལྷན་ཅིག་ཏུ་རྫོངས་ཆས་དང་གཏོར་མ་ཁྲུས་ཆུ་སོགས་ལྷོ་ཕྱོགས་ཀྱི་གྲོང་ཟད་པར་སྐྱེལ་ལ་ཁ་ལྷོར་བསྟན་ཏེ་རྫོངས་ཆས་རྣམས་ཀྱང་དེའི་མདུན་དུ་བཞག །སྐྱེལ་མཁན་རྣམས་ནང་དུ་ལོག་དུས་ཕྱི་མིག་མི་བལྟ་བ་གནད་དུ་ཆེའོ། །
གསུམ་པ་ནི། བསྒྲུབ་བྱ་མདུན་དུ་ཙོག་པུར་འཁོད་དུ་བཅུག་ལ། གླུད་གོས་ཀྱི་ཚོན་སྐུད་བཀྲོལ་ནས། སློབ་དཔོན་གྱིས་རྡོ་རྗེ་དང་དྲིལ་བུ་ཐོགས་བཞིན་པས་ལག་ལེན་ལྟར་མདུད་ཁུག་བཏབ་སྟེ་བསྒྲུབ་བྱའི་སྐེ་དང་། ལག་པའི་སྲིན་མཛུབ་གཉིས་
དང་རྐང་པའི་མཐེ་བོང་རྣམས་སུ་བཅིང་། ནད་པ་ལྟ་བུའི་ཙོག་འདུག་མི་ཐུབ་པ་རྣམས་ལ་གཡོན་པ་ཁོ་ན་ལ་བཅིངས་པས་བཏུབ་ཅེས་གསུངས། དེ་ནས་སློབ་དཔོན་གྱིས་འདི་སྐད་དོ། །ཁྱེད་རང་དམིགས་པ་འདི་བཞིན་མཛོད།
སློབ་དཔོན་བཅོམ་ལྡན་འདས་མ་ཚེ་སྦྱིན་ཡིད་བཞིན་འཁོར་ལོར་གསལ་བ་ལ་མོས་གུས་བྱས་པས། དེའི་ཐུགས་ཀ་ནས་འོད་ཟེར་རྣོ་ཞིང་ཐོགས་པ་མེད་པ་ལྕགས་ཀྱུའི་རྣམ་པ་

ཅན་གྲངས་མེད་པ་འཕྲོས། ཁྱེད་རང་གི་ལུས་ཀྱི་ཕྱི་ནང་དང་སྣོད་བཅུད་ཐམས་ཅད་ལ་ཁྱབ་པས། ཁྱེད་རང་གི་ལུས་ངག་ཡིད་གསུམ་ལ་བར་དུ་གཅོད་པར་བྱེད་པའི་ནད་།
གདོན་སྡིག་སྒྲིབ་དུས་མ་ཡིན་པར་འཆི་བར་བྱེད་པའི་མི་མཐུན་པའི་ཕྱོགས་ཐམས་ཅད་འོད་ཟེར་སྔོ་དམར་དང་དུད་ཁུ་སོལ་ཁུའམ་རྣག་ཁྲག་གི་རྣམ་པ་ཅན་དང་། གདོན་
བགེགས་ལ་སོགས་པ་སྡིག་སྦལ་དང་སྲོག་ཆགས་མི་སྡུག་པའི་རྣམ་པ་ཅན་དུ་ཚུར་བཀུག་སྟེ་ལུས་ལ་བཅིངས་པའི་ཚོན་སྐུད་འདི་ལ་སིབ་ཀྱིས་ཐིམ་པའི་མོས་པ་མཛོད། ཅེས་པ་
དང་༑ རྗེ་བཙུན་རྩ་བ་སོགས་ཀྱི་བདེན་བདར་གོང་བཞིན་བརྗོད་པའི་བདེན་པ་ཆེན་པོའི་བྱིན་གྱིས་བརླབས་ཀྱིས། སྦྱིན་པའི་བདག་པོ་ཆེ་གེ་མོ་ཞེས་བྱ་བའི་ལུས་ངག་ཡིད་གསུམ་ལ་གནོད་
ཅིང་འཚེ་བར་བྱེད་པའི་རྒྱུ་ཉོན་མོངས་པ་དུག་ལྔ་དང་། དེས་ཀུན་ནས་བསླངས་པའི་ནད་རིམས་གདོན་བགེགས་མི་དང་མི་མ་ཡིན་པས་བྱས་པའི་བྱད་དང་བྱུར་སོགས་བར་དུ་
གཅོད་པ་ཐམས་ཅད་ལུས་ལ་བཅིངས་པའི་ཚོན་སྐུད་སྣ་ལྔ་པོ་འདི་ལ་ཐིམ་པར་གྱུར་ཅིག །ཛཿཧཱུྃ་བྃ་ཧོཿཞེས་པ་ལན་གསུམ། དེ་ནས་ཁྱེད་རང་གི་ལུས་ལ་བཅིངས་པའི་ཚོན་སྐུད་

༄༅། །འདི་ཉིད་ནད་གདོན་སྡིག་སྒྲིབ་བར་ཆད་མི་མཐུན་པའི་ཕྱོགས་ཐམས་ཅད་འདུས་པའི་རང་བཞིན་ཅན་དུ་གྱུར་པར་མོས་པ་མཛོད། རལ་གྲི་མེའི་དབལ་དང་ཆུར་བཅུག་པ་
ཐོགས་ནས། སློབ་དཔོན་རྗེ་བཙུན་སྒྲོལ་མ་དཀར་མོར་གསལ་བས་ཡེ་ཤེས་ཀྱི་རལ་གྲི་མེ་དང་ཆུས་ངར་ལྡན་པར་བྱས་པ་དེ་ཉིད་ཀྱིས་ཚོན་སྐུད་རྣམས་དུམ་བུར་བཅད་པས་བར་དུ་
གཅོད་པ་ཐམས་ཅད་དང་བྲལ་བར་བྱས་པར་མོས་པ་མཛོད་ཅེས་བརྗོད་ལ་འདི་སྐད་དོ། །གང་དག་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་དང་། །ཚངས་
པ་དང་ནི་འཇིག་རྟེན་སྐྱོང་། །གནོད་སྦྱིན་སྡེ་དཔོན་དབང་ཕྱུག་ཆེ། །དེ་བཞིན་གནོད་སྦྱིན་སྟོབས་ཆེན་དང་། །འཕྲོག་མ་བུ་དང་བཅས་པ་རྣམས། །དེ་དག་མཐུ་དང་
གཟི་བརྗིད་ཀྱིས། །ཆེ་གེ་མོ་ལ་གནོད་གྱུར་པའི། །བྱད་སྟེམས་ལས་རྣམས་ཆད་གྱུར་ཅིག །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་དང་། ཨོཾ་སརྦ་བནྡྷཱ་ནཱཾ་ཀ་ཁོརྡ་ཙྪེ་ད་ནཱ་ཡ་
སྭཱ་ཧཱ། ཞེས་བརྗོད་ཅིང་གཡོན་དྲིལ་བུ་དང་བཅས་ཚོན་སྐུད་རྒྱབ་ངོས་ནས་བཟུང་། གཡས་པས་རལ་གྲིའི་སོ་ཕྱིར་བསྟན་ཏེ་མགྲིན་པའི་དང་། དེ་བཞིན་དུ་ལག་པ་གཉིས་དང་རྐང་པ་གཉིས་ཀྱི་ཚོན་སྐུད་རྣམས་བཅད། བཅད་པའི་དུམ་བུས་

བསྒྲུབ་བྱ་ལ་ཕྱིར་བསྐོར་ཞིང་བསགས། སླར་ཡང་ལས་ཀྱི་རྡོ་རྗེས་དུམ་བུ་མང་དུ་བཅད་དོ། །དེ་ནས་སློབ་དཔོན་གྱི་ཕྱག་གཡོན་པས་ཚོན་སྐུད་དུམ་བུ་བཟུང་། གཡས་པས་ཚོན་སྐུད་ཀྱི་དུམ་བུ་རེ་རེ་ནས་སྙིང་པོ་དང་ཨ་མྲྀ་ཏ་བརྗོད་ཅིང་ལས་བུམ་
གྱི་ཆུ་ཐིགས་རེ་རྣམས་སྔར་གྱི་ཁམ་ཕོར་འོ་ཆབ་ཅན་གྱི་ནང་དུ་དོར། བསྒྲུབ་བྱའི་ནད་དང་སྡུག་བསྔལ་ཐམས་ཅད་ཞི་བར་བསམ་ཞིང་ལན་མང་དུ་བྱའོ། །སླར་ཡང་སློབ་དཔོན་གྱི་ཕྱག་གཡོན་པས་དུག་སྣ་བཟུང་། གཡས་པས་བསྒྲུབ་བྱའི་མགོ་ལ་
བསྐོར་ཞིང་ཆུའི་ནང་དུ་འདོར་ཏེ། འདོད་ཆགས་ཞེ་སྡང་གཏི་མུག་རྣམས། །འདི་དག་འཇིག་རྟེན་དུག་གསུམ་སྟེ། །སངས་རྒྱས་བཅོམ་ལྡན་དུག་མི་མངའ། །སངས་རྒྱས་གཟི་
ཡིས་དུག་བཅོམ་མོ། །ཞེས་དང་། ཆོས་དང་དགེ་འདུན་ལའང་དེ་བཞིན་དུ་སྦྱར་བར་བྱའོ། །ས་ནི་དུག་གི་ཕ་ཡིན་ཏེ། །ས་ནི་དུག་གི་མ་ཡང་ཡིན། །བདེན་པའི་བདེན་ཚིག་འདི་དག་གིས། །
ཆེ་གེའི་དུག་ནི་དུག་མེད་ཤོག །དུག་ནི་ས་ཡི་ནང་དུ་སོང་། །གང་བའི་ནང་དུ་དུག་སོང་ཞིག་སྭཱ་སྭཱ། ཡང་སྤྲོ་ན། སངས་རྒྱས་ཀྱི་གཟི་བརྗིད་ཀྱིས་དུག་ངེས་པར་བཅོམ་མོ། །དེ་
བཞིན་ཀུན་ལ་སྦྱར་ཏེ། རང་སངས་རྒྱས་ཀྱི་གཟི་བརྗིད་ཀྱིས། དགྲ་བཅོམ་པའི་གཟི་བརྗིད་ཀྱིས། ཕྱིར་མི་འོང་བའི། ལན་ཅིག་ཕྱིར་འོང་བའི། རྒྱུན་དུ་ཞུགས་པའི། །

༄༅། །བདེན་པར་སྨྲ་བའི་གཟི་བརྗིད་ཀྱིས། ཚངས་པའི་བེ་ཅོན་གྱིས། དབང་པོའི་རྡོ་རྗེས། ཁྱབ་འཇུག་གི་འཁོར་ལོས། མེ་ལྷའི་དབལ་གྱིས། ཆུ་ལྷའི་
ཞགས་པས། ལྷ་མ་ཡིན་གྱི་རྒྱུད་ཀྱིས། ཀླུའི་རིག་སྔགས་ཀྱིས། དྲག་པོའི་མདུང་རྩེས། སྐེམས་བྱེད་ཀྱི་མདུང་ཐུང་གིས་དུག་ངེས་པར་བཅོམ་མོ། །དུག་སའི་ནང་
སོང་ཞིག །དེ་བཞིན་དུ་སའི་གནས་སུ་ཆུ་མེ་རླུང་རྣམས་ལའང་འདོན་པ་བསྒྱུར་ཏེ་བརྗོད་མཐར་ཁྲུས་ཆུ་གླུད་གོས་དང་བཅས་པ་བྱང་ཕྱོགས་ཀྱི་གྲོང་ཟད་པའི་སར་བསྐྱལ་ལོ། །དེ་ནས་སྐབས་འདིར་རྗེས་གནང་བྱེད་ན་དེ་བཞིན་དང་། མི་
བྱེད་ན་སྦྱང་བ་སྤྱི་ལྟར་དང་། བཀྲུ་བྱ་བསྲུང་གསུམ་བྱས་ལ། སློབ་དཔོན་གྱིས་འབྲང་རྒྱས་དཀར་པོ་ཐོགས་ཏེ། ཐམས་ཅད་ཀྱིས་ཕུན་སུམ་ཚོགས་པ་སོགས་ཀྱི་བཀྲ་ཤིས་བརྗོད་ཅིང་མེ་ཏོག་གཏོར་ཏེ་བསྒྲུབ་བྱའི་ལག་ཏུ་གཏད་ལ། བཀྲ་
ཤིས་ཚེ་བརྟན་དཔལ་གྱི་ཟས། །སྙིང་པོ་བསྡུས་པའི་བཅུད་འདི་ནི། །དེ་རིང་བུ་ཡིས་བཟའ་བར་གྱིས། །འདི་ཟོས་སངས་རྒྱས་ཚེ་དཔག་མེད། །ཞལ་ཟས་བསྟེན་པས་
ནད་ཀུན་ལས། །གྲོལ་འགྱུར་ཐེ་ཚོམ་བྱ་མི་དགོས། །ཨོཾ་ཏཱ་རེ་ཏུཏྟ་རེ་ཏུ་རེ་མ་མ་ཨཱ་ཡུར་པུཎྱེ་ཛྙཱ་ན་པུཥྚིཾ་ཀུ་རུ་སྭཱ་ཧཱ། ཞེས་བརྗོད་ཅིང་སློབ་མས་འབྲང་རྒྱས་བཟའོ། །འདི་ནི་བསྒྲུབ་བྱ་ལ་

དངོས་སུ་བྱེད་པའི་དབང་དུ་བྱས་ལ། གལ་ཏེ་དངོས་སུ་སྟབས་མ་བདེ་ན་རྗེས་གནང་དོར་བ་མ་གཏོགས་ཆོ་ག་གཞན་འདྲའོ། །གསུམ་པ་ནི། དཀྱིལ་འཁོར་གྱི་རྗེས་ཀྱི་བྱ་བ་རྣམས་དཀྱུས་ལྟར་བྱའོ། །དལ་འབྱོར་ཁང་བཟང་ཉམས་དགའ་བར། །རིག་
པའི་སྐྱེས་བུ་བསླུས་པའི་དགེས། །འགྲོ་ཀུན་དུས་མིན་འཆི་བདག་ལས། །རྒྱལ་ནས་བདེ་བས་འཚོ་བར་ཤོག །ཅེས་པ་འདིའང་རྫོགས་པའི་སངས་རྒྱས་རྗེ་བླ་མ་དེ་ཉིད་ཀྱི་བཞེད་སྐོང་དུ་བློ་གཏེར་དབང་པོས་ཞུ་ཆེན་མ་ཧཱ་པཎྜི་ཏ་ཚུལ་ཁྲིམས་རིན་
ཆེན་གྱི་ཚེ་དཔག་མེད་ལྷ་དགུའི་འཆི་བསླུར་ཁ་བསྒྱུར་ནས་བྲིས་པ་དགེ་ལེགས་འཕེལ།།
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་

༄༅། །ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །རྗེ་བཙུན་སྒྲོལ་མ་དཀར་མོ་ལ་བརྟེན་པའི་བླ་སླུའི་ཆོ་ག་རིང་འཚོའི་བཅུད་ལེན་ཞེས་བྱ་བ་
བཞུགས་སོ།། །།

༄༅། །སྣང་བརྙན་བློ་ངོར་ཤར་བ་དང་། །བཟླས་པས་རིང་འཚོའི་བཅུད་ལེན་མཆོག །གྲུབ་མཛད་ཚེ་སྦྱིན་ལྷ་མོ་ལ། །བཏུད་ནས་བླ་སླུའི་ཆོ་ག་བྲི། །འདི་ལ་སྦྱོར་དངོས་རྗེས་གསུམ་
ལས༑ དང་པོ་ནི། སྟེགས་ཀྱི་ཁར་སྒྲོལ་དཀར་གྱི་སྐུ་བརྙན་མདུན་མཆོད་གཏོར་སྔོན་འགྲོ་གཏོར་མ་བཅས་དང་། འོག་ཏུ་རིན་ཆེན་ཕྱེ་མ་དང་གུར་གུམ་བསྲེས་པས་བསྒྲུབ་བྱ་ཕོ་མོ་གང་ཡིན་དང་མཐུན་
པའི་བླ་ལུག་སྐྱེ་མཆེད་དོད་པའི་མཐའ་སྐོར་དུ་བླ་ཤིང་ཤུག་པ་དང་མཁན་དཀར། བླ་རྡོ། དུང་། ཤེལ། བྱི་རུ། མཆོང་སྨུག །དུང་ཤོ །ཁྱད་པར་བླ་གཡུ་དྲུག་དཀར། དར་ཚོན། ཚོན་
སྐུད་ལ་ཚེ་གཟུངས་སྔགས་རྡོར་མདུད་བཏབ་པ། དེ་རྣམས་བླ་ཕོར་གྱིས་ཁ་བཀབ་ནས་སྣོད་སྐྱོན་མེད་དུ་བཞག །གཡས་སུ་བླ་རྐང་ལུག་ཤ་རྐང་གཡས་གཞག་ཤུལ་དུ་ནས་དཀར་བསྒྲུབ་བྱའི་ལོ་གྲངས་

༄༅། །རས་དཀར་ཐུམ་ཅན་བཅུག་སྟེ་ཐེལ་བཏབ་པ་རས་དཀར་གྱིས་དྲིལ་བ། གཡོན་དུ་བླ་མཚོ་མངར་གསུམ་རྒུན་འབྲུམ་བཏབ་པའི་ཆང་གར་མ་མར་ཁུས་ཁ་བཅད་པའི་བུམ་པ། མདུན་
དུ་བསྒྲུབ་བྱའི་གོས་དྲི་མ་ཅན། དེའི་མདུན་དུ་དྲི་ཟན་གྱིས་བསྒྲུབ་བྱའི་དབྱིབས་དོད་པའི་གླུད་གཟུགས་ཏིང་ལོ་ཆང་བུ་འབྲུ་དཀར་ནག་ཤ་དུམ་སྤུངས་པ་གོས་བཅས། ཕོ་ལ་སྟག་པ། མོ་ལ་གླང་མའི་
བྱང་བུ་ལོ་གྲངས་ཁྲམ་བཏབ་ཕོའི་ཕྲག་གཡས་མོའི་གཡོན་དུ་བཙུགས། རྒྱབ་ཏུ་ཚོན་སྐུད་དབུས་ནས་རིམ་བཞིན་སྔོ་དཀར་སེར་དམར་ལྗང་བའི་མཐར་མེ་རི་མཚོན་བྱེད་དམར་པོ་ཅན་གྱི་ནམ་མཁའ།
དེའི་གཡས་གཡོན་དུ་ལྷ་འདྲེའི་གླུད་མདོག་དང་གོས་དཀར་ནག་ཅན་སོ་སོའི་མདུན་ཤོ་མིག་དྲུག་དང་གཅིག་པ་ཡོད་པས་ལྷ་རྒྱལ་འདྲེ་ཕམ་གྱི་རྣམ་འགྱུར་ཅན་ལྷ་གླུད་ལ་འབྲུ་སྣ་དཀར་གསུམ། འདྲེ་གླུད་ལ་

འབྲུ་ནག་ཆངས་བུ་བསྟབས་པ། དེ་རྣམས་ཀྱི་གཡས་སུ་ཕྱེ་མར། གཡོན་དུ་ཆུ་སྣ་གཙང་མར་དམ་རྫས་བྱིན་ཅན་བཏབ་པས་བཀང་བའི་ཀ་ཊོ་རར་ཕོར་བུའི་ནང་བླ་ལུག་ཕོ་མོ་གང་ཡིན་གྱི་རྟགས་དང་ལྡན་པ་ཚོན་གྱིས་བརྒྱན་པ་བཅོས་ཏེ་བཤམ།
གཞན་ཡང་མདའ་དར། བླ་ལུག་བལ་ཅན་དངོས་དར་སྣས་བརྒྱན་པ། འབྲུ་སྣ་སྐྱེམས་ཕུད། ཞལ་ཟས་གཏོར་གསོས་ཤ་དུམ་འབྲུ་དཀར་ནག་ཆངས་བུ་སོགས་དང་། རང་གི་མདུན་དུ་རྡོར་དྲིལ། རོལ་མོའི་བྱེ་བྲག་སོགས་སྟ་གོན་བྱའོ། །
གཉིས་པ་ནི། སྡེ་བརྒྱད་ལ་དཀར་གཏོར་གསེར་སྐྱེམས་བསྔོས་ནས། སྒྲོལ་དཀར་བདག་བསྐྱེད་གཏོར་མ་བཅས་གྲུབ་མཚམས་མདུན་གྱི་བསྒྲུབ་རྫས་རྣམས་ལ་ཆབ་བྲན་ནས། ལག་གཉིས་ཐལ་མོ་ཁོང་སྟོང་དུ་སྦྱར་ལ། ཨོཾ་སྭ་བྷ་ཝ་སོགས་
གསུམ༑ གཏོར་མ་དང་མཆོད་རྫས་རྣམས་ཀྱི་འབགས་པ་དང་མི་གཙང་བ་སོགས་མ་དག་པའི་སྣང་བ་ཐམས་ཅད་སྟོང་པར་གྱུར། ཅེས་བརྗོད། དེ་བཞིན་དུ། ཐལ་མོ་སྦྱར་བའི་སོར་མོ་
གསུམ་གྱི་ཚིགས་དབུས་མ་བཅག་ལ། ན་མཿསརྦ་ཏ་ཐཱ་ག་ཏེ་བྷོ་སོགས། གཏོར་མ་དང་མཆོད་རྫས་རྣམས་རིན་པོ་ཆེའི་སྣོད་ཡངས་ཤིང་རྒྱ་ཆེ་བར་ཟག་པ་མེད་པའི་ཡེ་ཤེས་ཀྱི་བདུད་རྩིའི་
རྒྱ་མཚོ་ཆེན་པོར་གྱུར། ཐལ་མོ་སྦྱར་བའི་མཛུབ་མོ་གུང་མོའི་རྒྱབ་ནས་དཀྲིས། མཐེ་བོང་བསྣོལ་ལ། ཨོཾ་བཛྲ་ཨ་མྲྀ་ཏ་སོགས། གཏོར་མ་དང་མཆོད་རྫས་རྣམས་འདོད་ཡོན་ལྔའི་རང་བཞིན་དུ་།

༄༅། །གྱུར་པ་ཐམས་ཅད་མགྲོན་སོ་སོའི་ཡིད་བཞིན་དུ་ཐོབ་པ་ལ་བགེགས་དང་ཉེར་འཚེ་མེད་པར་གྱུར། གཡས་པས་སྟེང་མཆོག་སྦྱིན། གཡོན་མཉམ་བཞག་བྱས་ལ། ཨོཾ་ཨ་ཀཱ་རོ་།
སོགས༑ གཏོར་མགྲོན་རྣམས་སོ་སོས་གང་འདོད་པའི་དངོས་པོ་རྣམས་ཡིད་བཞིན་དུ་འབྱུང་བར་གྱུར་ཅིག །ལག་གཡོན་ཁུ་ཚུར་བཅངས་པ་པང་དུ་བཞག །གཡས་སྡིགས་མཛུབ་བསྟན་ལ། ཨོཾ་ཛྙཱ་
ན་ཨ་ཝ་ལོ་ཀི་ཏེ་ན་མཿ ས་མནྟ་སྤ་ར་ཎ་རསྨི་སཾ་བྷ་ཝ་ས་མ་ཡ་མ་ཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལ་ནི་སྭཱ་ཧཱ། གཏོར་མགྲོན་རྣམས་དྲག་ཞན་ཆེ་ཆུང་མེད་པར་སོ་སོའི་ཡིད་
བཞིན་དུ་ཚིམ་ཞིང་རང་དབང་དུ་ལོངས་སྤྱོད་པར་གྱུར་ཅིག །ལག་གཉིས་རྡོ་རྗེ་ནང་བསྡམས་སྤྱི་བོར་བསྐོར་ཏེ། ན་མཿ ས་མནྟ་བུདྡྷཱ་ནཾ་གྲ་ཧེ་ཤྭ་རི་པྲ་བྷཉྫ་ཏི་མཧཱ་ས་མ་ཡ་ཧ་ན་ཧཱུྃ་ཕཊ།
མཆོད་པ་རྣམས་བསྐལ་པ་ཇི་སྲིད་གནས་ཀྱི་བར་དུ་ཟད་པ་མེད་ཅིང་མགྲོན་རྣམས་མཉེས་པའི་མཐུ་དང་ལྡན་པར་གྱུར་ཅིག །ཅེས་སྔགས་རྣམས་ལན་གསུམ་རེ་བརྗོད་པ་དང་བཅས་སྔགས་དྲུག་
ཕྱག་དྲུག་གིས་བྱིན་གྱིས་བརླབ། དེ་ནས་ཐོག་མར་ཁུངས་སྨོས་ཏེ་བཀའ་ཉན་པར་བསྒོ་བ་ནི། ཧཱུཾ། ན་མོ་སངས་རྒྱས་རྐང་གཉིས་གཙོ་སྟེ་བདེན་པའི་མཆོག །ཆོས་ཉིད་ཆགས་དང་བྲལ་ཏེ་བདེན་

པའི་མཆོག །དགེ་འདུན་འདུས་པའི་གཙོ་སྟེ་བདེན་པའི་མཆོག །བདེན་པའི་གཙོ་ནི་དཀོན་མཆོག་གསུམ་གྱི་བཀའ། །དཀོན་མཆོག་བཀའ་ལ་མི་ཉན་གང་ཡང་མེད། །
རི་རབ་ཟོམ་ལ་མི་གནས་གང་ཡང་མེད། །རྒྱ་མཚོའི་ཆུ་ལ་མི་འཐུང་གང་ཡང་མེད། །འབྱུང་བ་ལྔ་ལ་མི་བརྟེན་གང་ཡང་མེད། །ཉི་ཟླ་འོད་ཀྱིས་མི་ཁྱབ་གང་ཡང་མེད། །
མཐོ་སྲིད་པའི་རྩེ་མོ་མན་ཆད་ནས། །དམའ་དེ་ན་གྲང་དམྱལ་ཡན་ཆད་དུ། །འཕགས་པའི་སྤྱན་གྱིས་གཟིགས་པའི་ས། །སྣང་ཞིང་སྲིད་པའི་ལྷ་འདྲེ་ཀུན། །སྔགས་
འཆང་བདག་གི་ངག་ལ་ཉོན། །དང་པོ་བླ་བསླུ་གང་དུ་སྲིད། །སློབ་དཔོན་པདྨའི་ཐུགས་རྗེ་ཡིས། །མུ་ཁྱུད་འཛིན་པ་བདུད་ལས་བསླུས། །བར་དུ་བླ་བསླུ་གང་དུ་དར།།
ཡི་དམ་ལྷ་ཡི་ཐུགས་རྗེ་ཡིས། །སྲོག་ཆགས་ཐམས་ཅད་ཚེ་བསྲིང་ཞིང་། །ཐ་མ་བླ་བསླུ་གང་དུ་བྱེད། །སྔགས་འཆང་བདག་གི་ཏིང་འཛིན་གྱིས། །ཡོན་བདག་འདི་ཡི་
བླ་འདི་བསླུ། །བླ་འདི་བསླུས་ནས་གླུད་དུ་འབུལ། །དུས་དང་བསྐལ་པ་དེ་ཙམ་ན། །སྐྱོབ་པར་བྱེད་པའི་ལྷ་གཅིག་སྲིད། །གནོད་པར་བྱེད་པའི་འདྲེ་གཅིག་སྲིད།།

༄༅། །ལྷ་འདྲེ་གཉིས་ཀྱི་ཤན་འབྱེད་ལ། །ལྷ་ལ་ལྷ་ཤོ་དཀར་པོ་ཕུལ། །ལྷ་ཤོ་དཀར་པོ་ལྷ་ཡིས་ཐོབ། །ལྷ་ཤོ་དེ་ནི་ཆེ་བ་བྱུང་། །འདྲེ་ལ་འདྲེ་ཤོ་ནག་པོ་
གཏད༑ །འདྲེ་ཤོ་ནག་པོ་འདྲེ་ཡིས་ཐོབ། །འདྲེ་ཤོ་དེ་ནི་ཆུང་བ་བྱུང་། །དེ་ལྟར་ཤོ་དེ་ཆེ་བ་ལྷ་ཡིས་ཐོབ། །འདྲེ་ཤོ་ཆུང་བ་འདྲེ་ཡིས་ཐོབ། །ལྷ་ཡང་རྒྱལ་ལ་འདྲེ་
ཡང་ཕམ། །དེ་ནས་བླ་རྟེན་ལ་དགུག་གཞུག་བྱ་བ་ནི། སློབ་དཔོན་གྱིས་རྡོར་དྲིལ་མདའ་དར་བཅས་ཧཱུྃ་མཛད་ཀྱི་ཕྱག་རྒྱ་དང་། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་
རྣམས་ཀྱི་བཀའ་བདེན་པ་དང་། ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས་རྣམས་ཀྱི༔ དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱི༴ བདེན་པ་ཆེན་
པོའི་བྱིན་གྱིས་བརླབས་ཀྱིས་སྦྱིན་པའི་བདག་པོ་ཆེ་གེ་མོ་ཞེས་བྱ་བའི་བླ་ཚེ་ཡར་བ་འཐོར་བ་ཁྱེར་པ་ཉམས་པ་བརྐུས་པ་ཕྲོགས་པ་ཐམས་ཅད་རང་དབང་མེད་པར་བཀུག་ནས། 
མདུན་གྱི་བླ་རྟེན་འདི་ལ་གཉིས་སུ་མེད་པར་ཐིམ་པར་གྱུར། ཛཿཧཱུྃ་བྃ་ཧོ༔ ཞེས་དང་། ཡི་དམ་གྱི་སྔགས་དང་ཚེ་གཟུངས་འདོན་བཞིན་པས་མདའ་དར་གཡོབ་པ་ལན་གསུམ་གྱིས་འབྱུང་བཞིའི་བཅད་སྡུད་པའི་

དམིགས་པས་མདུན་གྱི་བླ་རྟེན་རྣམས་ལ་བསྟིམ། དེ་ནས་བླ་ལུག་མདུན་དུ་བཏགས་ལ། ཀྱེ། བླ་ཡི་ལུག་གུ་དཀར་པོ་ལ། །ཡ་མཚན་ཅན་གྱི་དར་སྣས་བརྒྱན། །བླ་ཡི་རྟེན་དུ་ཁྱེད་ལ་འབུལ། ། 
བླ་རྐང་གཡས་པ་བླ་ཡི་རྟེན། །བླ་རྐང་འདི་ལ་བླ་ཁུག་ཅིག །དུང་ཤོ་དཀར་པོ་བླ་ཡི་ཤོ །དུང་ཤོ་འདི་ལ་བླ་ཁུག་ཅིག །བླ་གཡུ་དྲུག་དཀར་བླ་ཡི་བཀྲག །བླ་གཡུ་
འདི་ལ༴ མཆོང་ལོང་སྨུག་པོ་བླ་ཡི་རྟེན། །མཆོང་ལོང་འདི་ལ བྱི་རུ་དམར་པོ་བླ་ཡི་ཁྲག །བྱི་རུ་འདི་ལ༔ ལྷ་རྡོ་དཀར་པོ་བླ་ཡི་རྡོ། །ལྷ་རྡོ་འདི་ལ༴ ལྷ་
ཤིང་ཤུག་པ་བླ་ཡི་ཤིང་། །བླ་ཤིང་འདི་ལ༴ མཁན་བུ་རྩྭ་བཟང་བླ་ཡི་ཟས། །མཁན་བུ་འདི་ལ༴ བླ་མཚོ་སྔོན་མོ་བླ་ཡི་མཚོ། །བླ་མཚོ་འདི་ལ༴ ནས་དཀར་
བྲེ་གང་ལྷ་ལ་འབུལ། །ནས་དཀར་འདི་ལ༴ དར་ཚོན་སྣ་ལྔ་བླ་ཡི་བཀྲག །དར་ཚོན་འདི་ལ༴ ཚོན་སྐུད་སྣ་ལྔ་བླ་ཡི་ལྡིང་། །བླ་ལྡིང་འདི་ལཟ གཤིན་གྱི་བླ་
གླུད་མ་ཡིན་གྱི། །གསོན་གྱི་བླ་གླུད་འདི་ལོང་ལ། །བླ་བཟུང་ཐོངས་ལ་བཅིངས་པ་ཁྲོལ། །བསྡམས་པ་ལྷོད་ལ་མནན་པ་ཐེག །བླ་འདི་ཐོང་ལ་གླུད་འདི་ལོང་། །

༄༅། །བསླུ་ཡོད་གཅིག་ལ་བསླུ་ཡོད་གཉིས། །གསུམ་གྱི་བར་དུ་བསླུ་བར་བྱ། །བླ་མ་ཡོལ་ཅིག །བླ་མ་འགྱེལ་ཅིག །བླ་མ་ནུབ་ཅིག །བླ་མ་བཀག་ཅིག །
བླ་མ་ཆིབས་ཤིག །བླ་མ་འཁྱམས་ཤིག །འབའ་ཚག་གེ་འདིར་ཁུག་ཅིག །བླའི་ལུ་གུ་གསོལ་ལོ། །ཞེས་ལན་གསུམ་གྱིས་བླ་འགུགས་བྱས་ནས། ཀྱེ། ཁྱོད་འགོ་བའི་ལྷ་ལ་
ཞལ་ཡར་སྟོན། །སྐྱོབ་པའི་ལྷ་ལ་ཞལ་ཡར་སྟོན། །སྲུང་མདའི་ལྷ་ལ་ཞལ་ཡར་ལྟོས། །ལེའུའི་ལྷ་ལ་ཞལ་ཡར་ལྟོས། །ཞེས་བརྗོད། དེ་ནས་བླ་བསླུ་བ་ནི། ཀྱེ། དང་པོ་
སུ་དང་སུ་ཡི་བླ། །འཕགས་པ་འཇམ་དཔལ་ཐུགས་རྗེ་ཡིས། །རྒྱལ་བུ་མུ་ཁྱུད་འཛིན་པ་དང་། །ལག་ན་རྡོ་རྗེའི་མཐུ་སྟོབས་ཀྱིས། །དགེ་སློང་ཀུན་དགའ་བོ་ཡི་བླ། །
ད་ལྟར་སུ་དང་སུ་ཡི་བླ། །ད་ལྟ་རྡོ་རྗེ་འཛིན་པ་ཡིས། །སྦྱིན་བདག་འདི་ཡི་བླ་ཡང་བསླུ། །ཡ་བདུད་རྒྱལ་པོ་འཁོར་དང་བཅས། །བདུད་ཀྱི་སྡེ་ཚོགས་བསམ་མི་ཁྱབ། །
ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས་ལག་ཏུ་བླ་ཡོད་ན། །གཤིན་གྱི་བླ་གླུད་མ་ཡིན་གྱི། །གསོན་གྱི་བླ་གླུད་འདི་ལོང་ལ། །བླ་བཟུང་ཐོང་ལ་བཅིང་པ་ཁྲོལ།

བསྡམས་པ་ལྷོད་ལ་མནན་པ་ཐེག །ལན་ཆགས་བུ་ལོན་བྲལ་བར་གྱིས། །ཁྱེད་རྣམས་ལག་ན་བླ་ཡོད་ན། །མན་ཆད་འགྲེས་ཤེས་པར་བྱས་ཏེ། ལྷ་རབ་ཤམ་པོ་ལ་
སོགས་ཏེ། །ལྷ་ཡི་སྡེ་ཚོགས་བསམ་མི་ཁྱབ། །ལྷ་ཡི་ལག་ན་བླ་ཡོད་སྲིད། །ཁྱེད་རྣམསགང་བ་བཟང་པོ་ལ་སོགས་ཏེ། །གནོད་སྦྱིན་སྡེ་ཚོགས་བསམ་མི་ཁྱབ། །
གནོད་སྦྱིན་ལག་ན་བླ་ཡོད་སྲིད། །ཁྱེད་རྣམས༴ གཙུག་ན་རིན་ཆེན་ལ་སོགས་ཏེ། །ཀླུ་ཡི་སྡེ་ཚོགས་བསམ་མི་ཁྱབ། །ཀླུ་ཡི་ལག་ན་བླ་ཡོད་སྲིད། །ཁྱེད་རྣམསརེ་
ལྡེ་འགོང་ཡག་ལ་སོགས་ཏེ། །བདུད་ཀྱི་སྡེ་ཚོགས་བསམ་མི་ཁྱབ། །བདུད་ཀྱི་ལག་ན་བླ་ཡོད་སྲིད། །ཁྱེད་རྣམས༴ པེ་ཧར་རྒྱལ་པོ་ལ་སོགས་ཏེ། །རྒྱལ་པོའི་
སྡེ་ཚོགས་བསམ་མི་ཁྱབ། །རྒྱལ་པོའི་ལག་ན་བླ་ཡོད་སྲིད། །ཁྱེད་རྣམས༔ རྨུ་རྗེ་བཙུན་པོ་ལ་སོགས་ཏེ། །རྨུ་ཡི་སྡེ་ཚོགས་བསམ་མི་ཁྱབ། །རྨུ་ཡི་ལག་ན་བླ་ཡོད་
སྲིད༑ །ཁྱེད་རྣམས༔ སྐྱེས་བུ་ཀླུ་བཙན་ལ་སོགས་ཏེ། །བཙན་གྱི་སྡེ་ཚོགས་བསམ་མི་ཁྱབ། །བཙན་གྱི་ལག་ན་བླ་ཡོད་སྲིད། །ཁྱེད་རྣམས༴ གཉན་ཆེན་ཐང་།

༄༅། །ལྷ་ལ་སོགས་ཏེ། །གཉན་གྱི་སྡེ་ཚོགས་བསམ་མི་ཁྱབ། །གཉན་གྱི་ལག་ན་བླ་ཡོད་སྲིད། །ཁྱེད་རྣམས༴ གཡའ་སྨན་གངས་སྨན་ལ་སོགས་ཏེ། །
སྨན་གྱི་སྡེ་ཚོགས་བསམ་མི་ཁྱབ། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས༔ རྡོ་རྗེ་ལེགས་པ་ལ་སོགས་ཏེ། །ཐེའུ་རང་སྡེ་ཚོགས་བསམ་མི་ཁྱབ། །ཁྱེད་
རྣམས་ལག་ན་བླ་ཡོད་སྲིད། །ཁྱེད་རྣམས༔ བདུད་དང་བཙན་དང་རྒྱལ་པོ་དང་། །ཡི་དྭགས་སྨྱོ་བྱེད་གྲུལ་བུམ་སོགས། །ཁྱེད་རྣམས་ལག་ན་བླ་ཡོད་སྲིད། །ཁྱེད་
རྣམས༔ རྒྱལ་ཆེན་བཞི་དང་ཕྱོགས་སྐྱོང་བཅུ། །གཙང་རིས་དཔལ་མགོན་བདུན་ཅུ་སོགས། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས༔ ཡུལ་འདིའི་གཞི་
བདག་འཁོར་དང་བཅས། །ཁྱེད་རྣམས་ལག་ན་བླ་ཡོད་སྲིད། །ཁྱེད་རྣམས༔ གསོན་བདུད་གཤིན་གཅགས་བྱེད་པ་རྣམས། །ཁྱེད་རྣམས་ལག་ན་བླ་ཡོད་སྲིད། །
ཁྱེད་རྣམས་ལག་ན་བླ་ཡོད་ན། །གཤིན་གྱི་བླ་གླུད་མ་ཡིན་གྱི། །གསོན་གྱི་བླ་གླུད་འདི་ལོངས་ལ། །བླ་བཟུང་ཐོང་ལ་བཅིངས་པ་ཁྲོལ། །བསྡམས་པ་ལྷོད་ལ་མནན་

པ་ཐེག །ལན་ཆགས་བུ་ལོན་བྲལ་བར་གྱིས། །དེ་ནས་བླ་འགུགས་ཀྱི་སྔགས་བཟླ་བ་ནི། རང་ཉིད་ཡི་དམ་དུ་གསལ་བའི་ཐུགས་ཀའི་ཧཱུྃ་ལས་འོད་ཟེར་ལྕགས་ཀྱུའི་རྣམ་པ་ཅན་
དཔག་ཏུ་མེད་པ་འཕྲོས། བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་དང་བཅས་པའི་ཐུགས་དམ་གྱི་རྒྱུད་བསྐུལ། སླར་ཡང་འོད་ཟེར་སྣ་
ཚོགས་སྟེང་འོག་ཀུན་ཏུ་བ་ཐག་འཛིངས་པ་ལྟར་འཕྲོས་པས་ས་འོག་ས་སྟེང་ས་བླའི་ཁམས་ཐམས་ཅད་ཁྱབ། བླ་ཚེ་ལ་བར་དུ་གཅོད་པའི་སྟེང་གདོན་གཟའ་དང་རྒྱུ་སྐར།
འོག་གདོན་ས་བདག་ཀླུ་གཉན། བར་གདོན་བཙན་དང་རྒྱལ་པོ་སོགས་མདོར་ན་གདོན་བགེགས་ཀྱི་རིགས་སུ་གྱུར་པས་བླ་ཚེ་བརྐུས་པ་དང་། ཕྲོགས་པ་དང་། གཞོམ་
པ་དང་། ཡར་བ་དང་། འཁྱམས་པ་དང་། སྟོར་བ་སོགས་བཀུག་ནས་ཡོན་གྱི་བདག་པོར་བསྟིམས་པས་ཉམས་པ་གསོས། ཆད་པ་མཐུད། ཡོ་བ་བསྲངས།
སྔར་བས་ཀྱང་གཟི་བྱིན་དང་ལྡན་པས་བླ་ཚེ་སྲོག་གསུམ་མི་ནོར་ཟས་གསུམ་ལ་སོགས་པ་རྒྱས་ཤིང་བརྟན་པར་གྱུར་པར་མོས་ཤིང་སྤྲོ་བ་དང་བསྡུ་བའི་དམིགས་པ་ཡང་ཡང་བྱ་ཞིང་སྔགས་

༄༅། །སྒྲ་ཟུར་གསལ་བར། ཨ་ཧ་རི་ནི་ས་རྫབ་རྫབ་རྫུབ་རྫུབ་བྷ་ཏྲ་སློང་སློང་ནྲྀ་ཁུག་ཛཿཛ ཞེས་པ་བརྒྱ་སྟོང་ཁྲི་འབུམ་རྟགས་དང་སྦྱར་ཏེ་བཟླའོ། །ཐུན་མཐར། མི་འགྱུར་ལྷུན་པོ་སོགས་
བཀྲ་ཤིས་དང་། གཏོར་མགྲོན་གཤེགས་གསོལ་བྱའོ། །དེ་ལྟར་ཐུན་གསུམ་བྱེད་ན་རྗེས་མ་ལ་ཡི་དམ་གཏོར་མ། ལྷ་འདྲེ། ཡོན་བདག་གི་གླུད་བཅས་ཁ་གསོ། ངག་འདོན་གོང་བཞིན་བྱ། དེ་ལྟ་བུས་ཞག་མ་གསུམ་ལྔ་བདུན་སོགས་
རྟགས་བྱུང་བྱུང་གི་བར་མཚམས་དམ་པར་བྱས་ལ་བསྒྲུབ། རྟགས་ནི། བླ་རྐང་རུས་བསྣམ་འཇམ་ལྕི་བ། སྟོད་ན་ཆུ་སེར་དམར་པོའི་བུ་གུ། སྣུམ་ཚིལ་སྨན་དྲི་བྲོ་བ། འཇུག་སྣོད་ཀྱི་ནས་སྔར་བས་མང་ལ་མདོག་དཀར་སེར་དུ་བྱུང་བ་རྣམས་
བཟང་ཞིང་། དེ་དག་ལས་ལྡོག་པ་ངན། ཆུ་བསྐོར་བས་བླ་ལུག་བླ་རྟེན་ཡོན་བདག་ལ་ཁ་གཏད་ཅིང་བསྡད་ན་ཁུག་རྟགས་བཟང་། ཕྱིར་ལོག་ཏུ་གཏད་ན་ངན། བླ་མཚོའང་མ་རུལ་མ་ཉམས་མ་ལུད་པ་བཟང་། ཕྱུར་ཞིང་ལུད་པ་ངན། རང་
ངམ་ཡོན་བདག་གིས་གཡུ་བཏགས་པ། གོས་སེར་གྱོན་པ། རྡོ་རྗེ་གཡུང་དྲུང་དུང་སོགས་རྨིས་ན་མཆོག་ཏུ་བཟང་ལ། ནོར་རྫས་ཤོར་བ། སྡུག་བསྔལ་བྱུང་བ། སྦྲ་ནག་གོས་ནག །མི་མང་ཁྲོ་ཚུལ་ལྟ་བ་སོགས་རྨིས་ན་ངན། དེ་ལྟ་བུའི་
རྟགས་ཐམས་ཅད་བཟང་བའམ་བཟང་བ་ཤས་ཆེ་ན་སྒྲུབ་པ་གྲོལ། ངན་པ་ཤས་ཆེ་ན་ལན་གསུམ་སོགས་བསྐྱར་ཞིང་རྟགས་མ་རྫོགས་བར་དུ་ཕན་སེམས་སྙིང་རྗེས་བསྒྲུབས་ན་མཆོད་ཡོན་བདེ་ཞིང་ལྷ་འདྲེ་ཚིམ་ནས་འདི་ཕྱིའི་ལན་ཆགས་བྱང་ཞིང་ལྷ་མི་

འབྱུང་པོ་ཐམས་ཅད་བྱང་ཆུབ་ཀྱི་རྒྱུར་འགྱུར་བས་ནན་ཏན་དུ་འབད་པར་རིགས་སོ། །གསུམ་པ་རྗེས་ནི། གང་ལྟར་ཡང་སྒྲུབ་པ་གྲོལ་ཉིན་བཀྲ་ཤིས་ཀྱི་རྗེས་སུ། རྒྱན་གྱིས་བརྒྱན་པར་བྱས་ཀྱང་སོགས་ནས། གདོན་རྣམས་
རང་གི་གནས་སུ་དེངས། །ཞེས་དང་དྲག་སྔགས་བརྗོད་ལ་འདྲེ་གླུད་དང་ཡོན་བདག་གི་གླུད་གཉིས་བསྒྲུབ་བྱའི་ལོ་བདུད་ཕྱོགས་སུ་འདྲེ་ཕམ་འདྲེ་ཕམ་ཞེས་བརྗོད་ཅིང་བསྐྱལ་ནས་ཕྱི་མིག་མི་བལྟ་བར་ལོག །ལྷ་ཀླུད་མདའ་དར་
དང་བཅས་སྟེང་ཁར་ཁྱེར་ཏེ་ཡུལ་ལྷར་ཁ་བསྟན་ལ་བཞག །ཕྱོགས་བཞིར་ཕྱག་རེ་དང་བཅས་ལྷ་རྒྱལ་བརྗོད་ཅིང་མདའ་དར་གཡུགས། བདག་བསྐྱེད་བསྡུ་ལྡང་བསྔོ་སྨོན་བཀྲ་ཤིས་པར་བྱས་ལ། བླ་རྟེན་རྣམས་ལས་ཤ་ཆང་ཕྱེ་མར་རྣམས་ཞག་
བདུན་བར་བསྒྲུབ་བྱས་ལོངས་སྤྱད། མཁན་ཤུག་བདུག རུས་པ་དང་མར་ལུག་ཁྱིམ་ཕུག་ཏུ་སྦ། བླ་ལུག་ཚེ་ཐར་བྱས་ནས་ཉིན་དང་པོ་ནས་ཅི་བདེར་བཏང་། གཞན་བླ་གཡུ་སོགས་རྟེན་རྫས་རྣམས་ལུས་ལ་འབྲལ་མེད་དུ་འཆང་བས་དོན་འགྲུབ་
པ་ཡིན་ནོ། །ཞེས་པའང་སྒྲོལ་དཀར་སོགས་ཡི་དམ་གང་ལའང་སྦྱར་ཆོག་པའི་བླ་བསླུའི་ཆོ་ག་མདོར་བསྡུས་སྙིང་པོར་དྲིལ་བ་འདི་ཉིད་དཔལ་ས་སྐྱ་པ་འཇམ་མགོན་ཀུན་དགའ་བློ་གྲོས་ཀྱི་ཕྱག་བཞེས་རྟགས་ཐོན་མྱང་གྲུབ་ཅན་ལུགས་འདིར་ཕྱག་ལེན་
མཐོང་བརྒྱུད་མ་ཉམས་པའི་རྒྱུན་རྡོ་རྗེ་འཛིན་པ་ཝཱ་གིནྡྲས་བསྒྲིགས་པ་ཉིད་ལ་བརྟེན་བློ་གཏེར་དབང་པོས་བཀོད་པ་འགྲོ་ཀུན་དུས་མིན་འཆི་བ་ལས་གྲོལ་ཏེ་འཆི་མེད་རྡོ་རྗེའི་ཚེ་ལ་དབང་འབྱོར་བའི་རྒྱུར་གྱུར་ཅིག །དགེ་ལེགས་འཕེལ།། །།རབ་

༄༅། །བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་
རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །འཕགས་མ་སྒྲོལ་མ་དཀར་མོ་ཡིད་བཞིན་འཁོར་ལོ་ལ་བསྟོད་པ་ཚེ་དང་ཡེ་ཤེས་མཆོག་སྦྱིན་
ཅེས་བྱ་བ་བཞུགས་སོ། །

༄༅། །རྒྱ་གར་སྐད་དུ། ཨཱཪྻཱ་ཏཱ་རཱ་ཙིནྟཱ་མ་ཎི་ཙཀྲེ་སྟུ་ཏི་རཱ་ཡུཛྙཱ་ན་བ་རཾ་དཱ་ན་ནཱ་མ། བོད་སྐད་དུ། འཕགས་མ་སྒྲོལ་མ་ཡིད་
བཞིན་འཁོར་ལོ་ལ་བསྟོད་པ་ཚེ་དང་ཡེ་ཤེས་མཆོག་སྦྱིན་ཅེས་བྱ་བ། བཅོམ་ལྡན་འདས་གསུང་གི་རྡོ་རྗེ་ལ་ཕྱག་འཚལ་ལོ། །གང་གི་
མཚན་གྱི་བདུད་རྩིས་རེག་པས་ཚེ་དང་ཡེ་ཤེས་ཨུཏྤ་ལ། །འཛུམ་བཅས་རོལ་པའི་ངལ་འཚོ་ལ་སྦྱར་ཡིད་བཞིན་འཁོར་ལོའི་ཞབས་སེན་ནི། །
བླ་མ་མཆོག་དང་རྣམ་དབྱེར་མེད་པར་སྐྱབས་ཀུན་འདུས་པར་ཤེས་པའི་བློས། །ཐོག་མ་ཉིད་དུ་ཉེ་བར་བསྙེན་ནས་བསྟོད་པའི་ཚིག་འདིས་

༄༅། །བསྙེན་བཀུར་བགྱི། །ནམ་མཁའི་མཐའ་དང་མཉམ་པར་སོང་བའི་འགྲོ་བ་ཀུན་ལ་ཕན་དང་བདེའི། །གོ་འཕང་ཅི་དགར་
སྩོལ་བར་འདོད་པའི་བྱང་ཆུབ་སེམས་གཉིས་ཟླ་ཤེལ་ནི། །ལྷར་བཅས་ཀུན་དགའི་ངལ་འཚོ་གཅིག་གྱུར་སིམ་འོད་འབུམ་གྱི་དོ་ཤལ་ཅན། །
བཅོམ་ལྡན་འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །དམ་པའི་ཞིང་སར་ས་བོན་བཏབ་དང་གཞན་ཕྱིར་ཚད་
མེད་བཞིས་བརླན་པའི། །བསོད་ནམས་དཔག་བསམ་ཆེས་ཆེར་རྒྱས་པར་སྤྲོས་པའི་ཕ་རོལ་ལས་བརྒལ་བའི། །ཤེས་རབ་ནོར་བུའི་སྙེ་མ་

གཡུར་ཟ་སྐུ་གཉིས་འདོད་པ་འཇོ་བའི་དཔྱིད། །བཅོམ་ལྡན་འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །གང་ཚེ་དམ་ཚིག་སེམས་དཔའི་གསང་
གསུམ་ཡེ་ཤེས་མཆོག་གིས་སྨིན་པའི་མོད། །རིགས་ཀྱི་བདག་པོའི་ཅོད་པན་འཛིན་བཅས་ལན་གཅིག་ཡིད་མཁར་ཤར་བས་ཀྱང་། །དུས་མིན་ཉི་བུའི་དཔུང་པ་ཀུན་
བཅིལ་དགེ་ལེགས་ཤིས་པའི་རྩེ་དགའ་ཅན། །བཅོམ་ལྡན་འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །ཐུགས་ཀར་བསིལ་ཟེར་བྱེད་པའི་དབུས་
སུ་ཏཱྃ་བཅས་སྔགས་ཀྱིས་མཚན་པ་ཡི། །ཕྱི་རོལ་ཐབས་ཤེས་རྟེན་འབྱུང་སྙིང་པོའི་ཡི་གེའི་ཕྲེང་བ་རབ་མཛེས་ཤིང་། །དབང་སྔོན་རྡོ་རྗེ་འབར་བའི་འོད་བཅས་དྲན་པས་
གྲུབ་གཉིས་མཆོག་སྟེར་བ། །བཅོམ་ལྡན་འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །རྒྱལ་ཀུན་སོ་སོར་རྟོག་པའི་ཞལ་སྐྱིན་འཆི་མེད་མགོན་
པོར་གྲགས་འབར་བའི། །ཞབས་སེན་དམར་བའི་འོད་རིས་སྟུག་པོ་བུང་བ་གཞོན་ནུའི་འཕུར་ལྡིང་ཅན། །གནག་སྣུམ་རལ་པའི་ནག་ཀླུང་ཉམས་དགར་འདུ་འབྲལ་སྤངས་

༄༅། །པའི་ངོ་མཚར་དཔྱིད། །བཅོམ་ལྡན་འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །ཟླ་མདོག་འཁོར་ལོའི་ཟ་མ་ཏོག་གིས་ཡིད་
སྲུབས་དཔུང་བཅས་སྐྲག་བགྱིད་ཅིང་། །དཀར་སེར་དམར་མཐིང་ལྗང་དང་མཆིན་ཁའི་གུར་ཁྱིམ་དྲུག་པོའི་གཟི་བྱིན་གྱིས། །མཆོག་ཐུན་ཕྲིན་ལས་ལྷུག་པར་སྩོལ་ལ་ཙིནྟཱ་
མ་ཎིས་མཚོན་མིན་པའི། །བཅོམ་ལྡན་འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །གཙུག་ཏོར་གདེངས་ཀར་ལྷག་པར་མཛེས་པའི་ཐུགས་རྗེའི་
འཛུམ་ཟེར་གསར་པ་ཡིས། །གང་ལ་རེག་པའི་དེ་མ་ཐག་ནས་སྲིད་ཞིའི་ཚེ་བཅུད་ཀུན་བསྡུས་ཏེ། །ཕུང་ཁམས་སྐྱེ་མཆེད་གསོས་སུ་འབེབས་ལས་འཆི་མེད་གྲུབ་པའི་
མཆོག་སྟེར་བ། །བཅོམ་ལྡན་འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །ཡིད་འོང་མཚན་དཔེའི་ཉམས་བརྒྱ་འབར་བའི་ཆ་ཤས་རེ་རེ་མིག་ལམ་
དུ༑ །ལྷུང་བའི་མོད་ནས་དོན་གཉིས་མཆོག་གི་སིམ་པ་སྟེར་བས་མ་ཚིམས་པར། །རྒྱལ་བ་ཀུན་གྱི་ཡེ་ཤེས་སྐུ་ལ་འཁྱུད་པའི་ཕུན་ཚོགས་སྟེར་མཁས་མ། །བཅོམ་ལྡན་

འདས་མ་ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །སྲས་བཅས་རྣམ་འདྲེན་ཡོངས་ཀྱི་མཁྱེན་རབ་རྨད་དུ་བྱུང་བའི་མཛུབ་མོ་ཡིས། །ཡན་ལག་དྲུག་ཅུའི་
རྒྱུད་མངས་བསྐུལ་ལས་ཞི་བསིལ་བདུད་རྩིའི་སྙན་འགྱུར་གྱིས། །མགྲིན་པའི་རྩེ་དགའ་གཅིག་པུར་གྱུར་པས་སྐལ་བཟང་རྣ་བའི་དཔལ་སྟེར་བ། །བཅོམ་ལྡན་འདས་མ་
ཡིད་བཞིན་འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །གཅིག་པུ་ཉིད་མིན་དུ་མ་ལས་གྲོལ་ཤིན་ཏུ་ཞི་བ་དམ་པའི་དབྱིངས། །སྤྲོས་པའི་ཕ་མཐས་མཚོན་ནུས་མིན་
ཀྱང་མཁྱེན་དང་བརྩེ་བའི་འཇོ་སྒེག་གིས། །ཚུར་མཐོང་ཐར་པའི་དབུགས་འབྱིན་བགྱིད་ལ་སྣ་ཚོགས་གཟུགས་ཅན་ལ་ཆགས་པས། །བཅོམ་ལྡན་འདས་མ་ཡིད་བཞིན་
འཁོར་ལོས་ཚེ་དང་ཡེ་ཤེས་མཆོག་སྦྱིན་མཛོད། །མདོར་ན་རྡུལ་བྲལ་གཟིགས་པ་མཆོག་མངའ་སྟོབས་བཅུ་མངའ་བའི་ཡུལ་ཉིད་ལས། །འཕགས་དང་སོ་སྐྱེ་གཞན་གྱིས་
མཚོན་མིན་རྣམ་ཐར་ལི་ཁྲིའི་ཐིག་ལེ་ཡིས། །ཕྱོགས་ཀྱི་བུ་མོའི་མཁུར་ཚོས་མཛེས་བྱས་ཨེ་མ་བདག་གི་སྐྱབས་གཅིག་པུ། །བཅོམ་ལྡན་འདས་མ་ཡིད་བཞིན་འཁོར་ལོས་

༄༅། །ཚེ་དང་ཡེ་ཤེས་མཆོག་སྦྱིན་མཛོད། །དེ་ལྟར་བསྔགས་འོས་ཡོན་ཏན་དྲན་པས་ཕྱག་འཚལ་མཆོད་སྤྲིན་རྒྱ་མཚོས་མཆོད། །སྟོབས་བཞིས་སྒྲིབ་པའི་ཚོགས་།
ཀུན་ཡོངས་སྦྱང་རྗེས་སུ་ཡི་རངས་མཛའ་གཅུགས་ཀྱིས། །འཕགས་དང་སོ་སྐྱེའི་དགེ་བར་དམ་འཁྱུད་རྣམ་འདྲེན་སློབ་མང་བཅས་ཀུན་ལ། །རྟག་པར་ཞབས་བརྟན་ཆོས་
འཁོར་བསྐུལ་བའི་དགེ་ཚོགས་བྱང་ཆུབ་ཆེན་པོར་བསྔོ། །དེ་མཐུས་སྐྱེ་བར་དལ་འབྱོར་མཆོག་ཐོབ་མི་རྟག་རྗེས་དྲན་ཆུ་གཙང་གིས། །ལས་འབྲས་སྤང་བླང་འཆོལ་པར་
སྤྱོད་པའི་ཚ་གདུང་མ་ལུས་ཉེར་ཞི་ནས། །ངེས་པར་འབྱུང་བའི་པུཎྜ་རཱི་ཀ་སྙིང་ནས་རྒྱས་པའི་དོ་ཀེར་རྩེར། །མཚན་ལྡན་བླ་མའི་ཞབས་སེན་ཟེའུ་འབྲུ་མཉེས་པ་གསུམ་
གྱིས་བསྙེན་ནུས་ཤོག །བསླུ་མེད་བླ་མ་མཆོག་གསུམ་ཐུགས་རྗེའི་གདུགས་དཀར་གྲིབ་མར་ངལ་འཚོ་ཞིང་། །གཞན་ཕྱིར་སངས་རྒྱས་ཐོབ་པར་འདོད་པའི་ག་བུར་ཁྱོར་
ཆུས་ཡིད་རབ་སིམ། །བསོད་ནམས་ཡེ་ཤེས་ཚོགས་གཉིས་རབ་རྫོགས་དཔྱིད་ཀྱི་བུ་མོའི་ཏམྦུ་རས། །འགྲོ་ཀུན་མ་རིག་གཉིད་ལས་བསླངས་ནས་སྐུ་གཉིས་དགའ་བ་

བསྟེན་གྱུར་ཅིག །ཤིན་ཏུ་ཞི་བ་དམ་པའི་དབྱིངས་ལས་འགག་མེད་སྙིང་རྗེའི་སྤྲིན་བཀོད་པའི། །རྒྱལ་ཀུན་ཤེས་རབ་རྣམ་པ་ཀུན་ལྡན་བཞིན་ལག་མཚན་དཔེའི་ལང་ཚོ་
ཅན༑ །བཅོམ་ལྡན་འདས་མའི་སྣང་བརྙན་ཡིད་འོང་མངོན་སུམ་ལྟ་བུར་བསྒོམས་པའི་མཐུས། །ཐ་མལ་རྣམ་རྟོག་འཇུག་ལྡང་མ་ལུས་ཟབ་གསལ་ཆེན་པོར་རོ་གཅིག་ཤོག །
སྙིང་དབུས་བཅུ་དྲུག་ཆ་ལྡན་འཁོར་ལོར་སྔགས་ཀྱི་ཕྲེང་བ་བཀོད་བྱས་ནས། །རིགས་བདག་འཆི་མེད་མགོན་པོར་ཤར་བས་རིང་འཚོའི་དགེ་མཚན་ལྷུན་གྱིས་གྲུབ། །ཕྱི་
རོལ་སྲུང་བའི་གུར་ཁྱིམ་དཔལ་གྱིས་མེ་ཏོག་མདའ་ཅན་དཔུང་ཚོགས་ཀུན། །ཕྲ་མོར་བགྱིད་པའི་བརྟུལ་ཞུགས་གོ་ཆས་འགལ་རྐྱེན་ཐམས་ཅད་བསལ་བར་ཤོག །ཁྱད་
པར་ཏཱ་ཡིག་ཆུ་གཏེར་ལས་ཐོན་ཟླ་ཤེལ་ཞུན་མའི་འོད་ཟེར་གྱིས། །བརྒྱད་གཉིས་འཇིགས་པའི་མུན་པ་མ་ལུས་ལྷག་མ་མེད་པར་བཅིལ་བྱས་ཏེ། །ཕན་དང་བདེ་བའི་
ཀུནྡའི་ནགས་ཀླུང་ཆེས་ཆེར་དར་བའི་མཚར་སྡུག་གིས། །བདག་དང་གཞན་བཅས་སྐལ་བ་ངན་པའི་རྒུད་པ་མ་ལུས་བསྲུང་གྱུར་ཅིག །ཉིན་མོར་བྱེད་པ་འཆར་ཁའི་དམར་

༄༅། །བར་གུར་གུམ་གཞོན་ནུས་འཁྱུད་པ་ཡི། །འོད་ཀྱི་རྩེ་དགས་མགྲོན་དུ་བཀུག་བྱས་ཚེ་དཔལ་འབྱོར་པའི་མནྡཱ་ར། །ཤེས་རབ་གསུམ་གྱི་འབྲས་བུས་དུད་ལས་
གནས་སྐབས་མཐར་ཐུག་ཡོན་ཏན་གྱི། །འདོད་རྒུའི་གྲུ་ཆར་ཅི་ཡང་འབེབས་ལ་གདེངས་ཅན་བདག་པོའི་དཔལ་ཐོབ་ཤོག །རབ་དམར་སྣང་བའི་མཆིལ་པ་རྣོན་པོས་གང་
དུ་རེག་པའི་དེ་མ་ཐག །ཡིད་འོང་རི་དྭགས་མིང་ཅན་གཞོན་ནུའི་མཁུར་ཚས་མཛེས་པས་བསླུས་མིན་པར། །སྲིད་དང་ཞི་བའི་ཕུན་སུམ་ཚོགས་རྒུའི་མཛའ་བོ་ཀུན་གྱི་ཡི་
ག་ལ། །བརྟན་པ་གཅིག་ཅར་འཕྲོག་པའི་ཆོ་གས་དབང་གི་ཕྲིན་ལས་འགྲུབ་གྱུར་ཅིག །ཉི་མའི་འོད་ཀྱིས་གནམ་སྔོན་བཞུས་འདྲའི་འབར་བའི་ཕྲེང་བ་འཁྲུགས་པ་ཡིས། །
ཡིད་སྲུབས་འཁྲི་ཤིང་སྙིང་ལ་ཉལ་བའི་དཔུང་པས་བཏེག་བྱས་ཉེར་འཚེའི་གཡུལ། །མིང་གི་ལྷག་མར་བགྱིད་ལ་མངོན་ཕྱོགས་དྲག་པོའི་ཕྲིན་ལས་གྲུབ་པའི་གཟིས། །
ཚངས་དབང་འཇིག་རྟེན་སྐྱོང་བ་ཀུན་ཀྱང་འདར་བཅས་ཐོར་ཚུགས་དུང་བར་ཤོག །མ་རྒད་ཞུན་མའི་སྣང་བ་རྨད་བྱུང་སྐད་ཅིག་ཡིད་མཁར་ཤར་བའི་མོད། །ཕྲིན་ལས་།

བཞི་དང་གྲུབ་ཆེན་རྣམ་བརྒྱད་སྐུ་གསུམ་དབྱེར་མི་ཕྱེད་པ་ཡི། །གོ་འཕང་མཆོག་ཀྱང་བདག་གིར་གྱུར་ནས་ལྷ་དང་བཅས་པའི་འགྲོ་ཀུན་ལ། །ཕན་བདེའི་སྤྲིང་ཡིག་གསར་
པ་སྦྱིན་པའི་རྣམ་ཐར་ཕ་མཐའ་ཡས་གྱུར་ཅིག །སླར་ལ་རྒྱ་སྐྱེགས་མེ་ཏོག་གཞོན་ནུ་མིག་སྨན་སར་པས་མདངས་པའི་འོད། །སྤྲོ་དང་སྡུད་བའི་བརྟུལ་ཞུགས་གྲུབ་པས་ཕྲིན་
ལས་འཇུག་པ་ཇི་སྙེད་ཀུན། །བརྟན་ཅིང་ནུས་པ་མཆོག་ཏུ་བྱས་ནས་མི་མཐུན་ཕྱོགས་ལས་རྣམ་རྒྱལ་བའི། །སྐལ་བཟང་ཨུཏྤལ་སྔོན་པོའི་དཔལ་
པར་གཏམས་པར་ཤོག །རིགས་བདག་ཚེ་དཔག་མེད་མགོན་ཐུགས་སྲོག་ཧཱུྃཡིག་ལས་བྱུང་འཛུམ་འོད་ཀྱིས། །འཇིག་རྟེན་འཇིག་རྟེན་འདས་པའི་ཁམས་གནས་རིང་
འཚོའི་དཔལ་ཀུན་ཡོངས་བསྡུས་ཏེ། །ལེགས་བྲིས་ཟིལ་དངར་གསར་པས་མཚོན་མིན་གངྒཱའི་ཀླུང་ལྟར་འབབ་པའི་དཔྱིད། །ཁ་སྦྱོར་རླུང་གི་ཆོ་གས་བཅིངས་ལས་འཆི་
མེད་བཅུད་ལེན་འགྲུབ་གྱུར་ཅིག །ཁྱད་པར་བཀའ་དྲིན་ཆེན་པོས་རྗེས་བཟུང་ཁྱབ་བདག་བླ་མ་མཆོག་རྣམས་ཀྱང་། །ཡིད་བཞིན་འཁོར་ལོའི་གཟུགས་སྐུར་བཞེངས་ནས་

༄༅། །བསྐལ་པ་རྒྱ་མཚོར་ཞབས་བརྟན་ཅིང་། །ཆོས་ཀྱི་འཁོར་ལོ་རྟག་ཏུ་བསྐོར་བས་བསྟན་དང་འགྲོ་ལ་ཕན་བདེའི་དཔལ། །རྫོགས་ལྡན་གསར་པའི་དགའ་སྟོན་
ཇི་བཞིན་ནུབ་མེད་ཡོངས་སུ་འཕེལ་བར་ཤོག །དེ་ལྟར་བསྟོད་ཅིང་སྨོན་ལམ་བཏབ་པའི་དགེ་ཚོགས་དྲི་མེད་གང་ཐོབ་དེས། །ཡང་སྲིད་དུ་མར་དྲིན་གྱིས་བསྐྱངས་བྱས་
ཡིད་ཅན་རྒྱ་མཚོའི་རྡུལ་སྙེད་ཀུན། །འཁོར་ལོའི་མགོན་དང་རྣམ་དབྱེར་མེད་པའི་འཕགས་མ་མཆོག་གིས་རྗེས་བཟུང་ནས། །ཚེ་དང་ཡེ་ཤེས་སྣང་བ་དམ་པས་ཕྱོགས་དུས་
ཀུན་ཏུ་མཛེས་གྱུར་ཅིག །ངག་གི་པདྨོ་འཛུམ་པ་ལས། །བྱུང་བའི་བསྟོད་ཚིག་སྦྲང་རྩི་འདི། །མཐོང་ཐོས་ཡིད་ལ་བྱེད་ཀུན་ཀྱང་། །དོན་གཉིས་ལང་ཚོ་རྒྱས་པར་ཤོག །
དེ་ལྟར་འཕགས་མ་ཡིད་བཞིན་གྱི་འཁོར་ལོ་ལ་ཟབ་ཁྲིད་ཀྱི་དམིགས་རིམ་དང་མཐུན་པར་བསྟོད་པ་སྨོན་ལམ་དང་བཅས་པ་ཚེ་དང་ཡེ་ཤེས་མཆོག་སྦྱིན་ཅེས་བྱ་བ་འདི་ནི་ཕྱག་
ན་པདྨོ་དགེ་འདུན་གྲུབ་པས་བྱིན་གྱིས་བརླབས་པའི་གནས། གཡས་རུ་གཙང་གི་ནོར་འཛིན་གྱི་ཐིག་ལེ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་

རྒྱལ་བའི་གླིང་དུ་རིགས་པར་སྨྲ་བའི་བཤེས་གཉེན་འགའ་ཞིག་ལ་སྒྲོལ་དཀར་འོད་ཟེར་དྲུག་སྦྲགས་ཀྱི་འཁྲིད་རིམ་ཟབ་མོས་སྨིན་པར་བགྱིས་པའི་སྐབས། རང་ལོ་ཉེར་།
བཞིའི་གུང་དུ་སོན་པ་རབ་བྱུང་བཅུ་བཞི་པའི་མཛེས་བྱེད་ཅེས་པ་ཆུ་མོ་ཡོས་ཀྱི་གནམ་ལོ་གསར་དུ་འཆར་བ། ཆོ་འཕྲུལ་ཟླ་བའི་དཀར་ཕྱོགས་ཀྱི་དགའ་བ་དང་པོའི་དུས་ཀྱི་
དགེ་མཚན་ཕུན་སུམ་ཚོགས་པའི་ཉིན་རྒྱལ་ཁམས་ཉུལ་བའི་ད་རི་དྭ་བསིལ་ལྡན་ལྗོངས་ཀྱི་སྙན་ངག་སྨྲ་བ་ཚངས་སྲས་དགྱེས་པའི་བློ་ལྡན་གྱིས་སྣང་གསལ་ཞིག་གི་ངོགས་སུ་
ཤར་མར་བྲིས་ཏེ་གསོལ་བ་བཏབ་པ་སིདྡྷི་རསྟུ།། །།སརྦ་དཱ་ཀ་ལྱཱ་ཎཾ་བྷ་བ་ཏུ།། །། །
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་

༄༅། །ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག།དགེའོ།། །།

༄༅། །རྗེ་བཙུན་སྒྲོལ་མ་དཀར་མོ་ཡིད་བཞིན་འཁོར་ལོའི་ཆོ་ག་ལ་བརྟེན་ནས་བརྟན་བཞུགས་
འབུལ་ཚུལ་དབང་བཅུ་གྲུབ་པའི་དགའ་སྟོན་ཞེས་བྱ་བ་བཞུགས་སོ།། །།

༄༅། །ཨོཾ་སྭ་སྟི་སིདྡྷཾ། བླ་མ་ཡིད་བཞིན་འཁོར་ལོའི་ཞབས་པདྨོར། །གུས་པས་བཏུད་ནས་དམ་པའི་སྐྱེས་བུ་ལ། །བརྟན་བཞུགས་འབུལ་ཚུལ་དབང་བཅུའི་ཡེ་ཤེས་མཆོག །
གྲུབ་པའི་དགའ་སྟོན་བདུད་རྩིའི་མཆོད་ཡོན་སྤྲོ། །འདིལ་བཞི། སྦྱོར་བ། དངོས་གཞི། རྗེས་ཀྱི་ཆོ་ག །འཕྲོས་དོན་གཞན་བཤད་པའོ། དང་པོ་ལ། མདུན་བསྐྱེད་ཞབས་བརྟན་ཡོ་བྱད་
གཉིས༑ །ཞེས་པ་ལྟར་ལས་དང་པོ་ནི། དུས་ཚེས་གཟའ་སྐར་སྦྱོར་བྱེད་བཟང་པོ་འཛོམས་པའི་སྔ་ཆར་བླ་མའི་བཞུགས་ཁྲིའི་གཡས་ཕྱོགས་སུ་སྟེགས་བུ་ཁེབས་ལྡན་གྱི་ཁར་ཁོ་བོས་བྱས་པའི་ཆོ་ག་འཆི་
མེད་བདུད་རྩིའི་རོལ་མཚོ་ལས་འབྱུང་བ་ལྟར་མཎྜལ་དང་མཆོད་གཏོར་སོགས་ལེགས་པར་བཤམ། དེའང་ཚོམ་བུའི་མལ་དུ་སྒྲོལ་མ་དཀར་མོའི་སྐུ་བརྙན་མངོན་རྟོགས་དང་མཐུན་པ་བཞུགས་སུ་གསོལ་ན་

༄༅། །ཤིན་ཏུ་ལེགས། གཞན་ཡང་སློབ་དཔོན་གྱི་མདུན་རྡོར་དྲིལ་འཐོར་ནས། སྒྲུབ་གྲོགས་རྣམས་ཀྱི་མདུན་དུ་རོལ་མོའི་བྱེ་བྲག་སོགས་དགོས་པའི་ཡོ་བྱད་ཐམས་ཅད་འདུ་བྱ། གཉིས་
པ་ནི། བླ་མའི་མདུན་ཕྱོགས་ལྟ་བུ་གོ་སྐབས་ཡངས་པར་སྟེགས་བུ་རས་བཟང་པོས་བཀབ་པར་མེ་ཏོག་སིལ་མ་དགྲམ། དེའི་སྟེང་དུ་ཞབས་བརྟན་གྱི་མཆོད་པ་ཉེར་སྤྱོད་སྤྱི་དང་། སྤོས། མར་མེ།
ཞལ་ཟས་སོགས་ཀྱི་ཕྲེང་བ་གཙང་ཞིང་བཀོད་པས་མཛེས་པ། མཎྜལ་ཚོམ་བུ་དང་བཅས་པ། སྒྲོལ་དཀར་གྱི་སྐུ་བྲིས་འབུར་གང་རུང་ལྟ་བུའི་སྐུ་རྟེན་ན་བཟའ་དང་བཅས་པ། ཚེ་དཔག་ཏུ་མེད་པའི་མདོ་
སོགས་གསུང་རྟེན་གླེགས་བམ་སྒྲིལ་ཚས་དང་བཅས་པ། ཐུགས་རྟེན་རྣམ་རྒྱལ་མཆོད་རྟེན་ལྟ་བུ་ཅོད་པན་དང་བཅས་པ། རིགས་ལྔའི་ཕྱག་མཚན། རྒྱལ་སྲིད་སྣ་བདུན། བཀྲ་ཤིས་རྫས་བརྒྱད་

སོགས་བཀོད་ལེགས་སུ་བསྟར། གཉིས་པ་དངོས་གཞི་ལ་གཉིས། རང་གི་བྱ་བ་དང་། མཆོག་གི་ཡུལ་ལ་བྱ་བའོ། །དང་པོ་ནི། རང་ཉིད་སྒྲུབ་པའི་གྲོགས་དང་བཅས་པ་སྟན་བདེ་བ་ལ་འཁོད་དེ། བརྒྱུད་པའི་གསོལ་འདེབས་སྔོན་དུ་འགྲོ་
བས་མཆོད་པ་བྱིན་རླབས་ནས་བཟུང་གཏོར་མ་ཆ་གསུམ་གྱི་བར་འཇམ་མགོན་ཀུན་དགའ་བློ་གྲོས་ཀྱིས་མཛད་པའི་སྒྲུབ་ཐབས་དང་། ཁོ་བོས་བྱས་པའི་སྒྲུབ་མཆོད་ཀྱི་ཆོ་ག་འཆི་མེད་རོལ་མཚོ་ལྟར་ཉམས་སུ་བླང་ངོ་། །གཉིས་པ་ལ། བླ་མ་ལྷར་
༡བསྐྱེད་སྔགས་༢བཟླས་མཆོད་༣། །གསོལ་༤གདབ་བྱིན་རླབས་(བརྡ་མཚོན་དབུལ་པ། །བརྟན་བཞུགས་གསོལ་བཞེས་རགཏང་རག་དབུལ༩། །རྒྱལ་ཚབ་མངའ་༡་གསོལ་ཤིས་པ་༡༡བརྗོད། །ཅེས་པ་ལྟར་བཅུ་གཅིག་ལས། དང་པོ་ནི།
ཞབས་བརྟན་འབུལ་ཡུལ་གྱི་བཞུགས་ཁྲིའི་སྟེང་དུ། སྟན་དཀར་རྡོ་རྗེ་རྒྱ་གྲམ་གྱིས་མཚན་པ་བཏིང་བའི་ཁར། བླ་མ་དེ་ཉིད་སྤྲོས་རོལ་གྱིས་མཚོན་པའི་བཀུར་སྟི་དང་བཅས་སྤྱན་དྲངས་ཏེ་བཞུགས་སུ་གསོལ། དེ་ནས་རང་དང་སྒྲུབ་པའི་གྲོགས་
རྣམས་གྲལ་ལ་འཁོད་དེ། ཨོཾ་བཛྲ་ཡཀྵ་ཧཱུྃ་ཞེས་རྡོ་རྗེ་གནོད་སྦྱིན་གྱིས་སྔགས་དང་། རྡོ་རྗེ་བསྡམས་པ་ལས་མཛུབ་མོ་གཉིས་བསྒྲེང་པའི་རྒྱས་བགེགས་བསང་། སྭ་བྷ་ཝས་སྦྱངས། སྟོང་པའི་ངང་ལས་སེང་གེ་ཆེན་པོ་བརྒྱད་
ཀྱིས་བཏེག་པའི་རིན་པོ་ཆེའི་ཁྲི་གཞོམ་གཞིག་དང་བྲལ་བ་སྣ་ཚོགས་རྡོ་རྗེས་མཚན་པའི་དབུས་སུ། པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཐུགས་རྣམ་

༄༅། །པར་མི་རྟོག་པའི་ཡེ་ཤེས་ཀྱི་ངོ་བོ་ཏཱྃ་ཡིག་དཀར་པོ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་
ལས་རྡོ་རྗེ་སློབ་དཔོན་ཆེན་པོའམ། དཔལ་ལྡན་བླ་མ་དམ་པ་རྗེ་བཙུན་ཡིད་བཞིན་གྱི་འཁོར་ལོ་སྐུ་མདོག་སྟོན་ཀའི་ཟླ་བ་ལྟར་དཀར་ཞིང་ནོར་བུ་ཆུ་ཤེལ་དྲི་མ་མེད་པ་ལྟར་
དྭངས་ཤིང་འོད་འཕྲོ་བ། ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ལང་ཚོ་བཅུ་དྲུག་ལོན་པའི་ན་ཚོད་ཅན། ཕྱག་གཡས་མཆོག་སྦྱིན་གྱི་ཕྱག་རྒྱ་མཛད་པ།
གཡོན་པས་ཨུཏྤལ་དཀར་པོའི་ཡུ་བ་མཐེབ་སྲིན་གྱིས་ཐུགས་ཀར་བཟུང་བའི་འདབ་མ་སྙན་གྱི་ཐད་ཀར་དུས་གསུམ་གྱི་སངས་རྒྱས་མཚོན་པའི་བརྡར་རྩ་བ་གཅིག་ལ་རྩེ་མོ་
གསུམ་དུ་གྱེས་པའི་དབུས་ཀྱི་མེ་ཏོག་ཁ་བྱེ་བ། གཡས་འབྲས་བུ། གཡོན་གོང་བུའི་རྣམ་པར་ཡོད་པ། དབུ་སྐྲ་མཐོན་མཐིང་རལ་པའི་ཟུར་ཕུད་ལྟག་པར་བཅིངས་ཤིང་
ལན་བུ་རིང་དུ་འཕྱང་བ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་སྣ་ཚོགས་ཀྱི་སྟོད་གཡོགས་དང་། དར་དམར་པོའི་ཤམ་ཐབས་ཅན། ཞབས་རྡོ་རྗེའི་སྐྱིལ་

ཀྲུང་གིས་བཞུགས་པ། ཕྱག་ཞབས་ཀྱི་མཐིལ་རྣམས་ལ་སྤྱན་རེ་རེ་སྟེ་ཡེ་ཤེས་ཀྱི་སྤྱན་བདུན་མངའ་བ། ཟླ་བའི་རྒྱབ་ཡོལ་དང་འོད་ཀོར་ཅན། དེའི་སྤྱི་བོར་ཨོཾ་དཀར་པོ།
མགྲིན་པར་ཨཱཿ དམར་པོ། ཐུགས་ཀར་ཧཱུྃ་སྔོན་པོ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྗེ་བཙུན་སྒྲོལ་མ་དཀར་མོ་ལ་སངས་རྒྱས་དང་བྱང་ཆུབ་སེམས་
དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ཛཿ ཧཱུྃ་བྃ་ཧོཿ  གཉིས་སུ་མེད་པར་ཐིམ། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་དེ་
བཞིན་གཤེགས་པ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་
གསོལ༑ ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་
མ་དག །ཆུ་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པར་བསམ། ཨོཾ་གུ་རུ་ཨཱཪྻཱ་ཏཱ་རཱ་ས་པ་རི་ཝཱ་ར་ཨབྷཾ་པྲ་ཏཱིཙྪ་སྭཱ་ཧཱ་ནས། ཤབྡའི་བར་སྦྱར་བས་མཆོད།

༄༅། །འཁོར་བ་ལས་སྒྲོལ་ཏཱ་རེ་མ། །ཏུཏྟཱ་རེ་ཡིས་འཇིགས་བརྒྱད་སྒྲོལ། །ཏུ་རེས་ན་བ་རྣམས་ལས་སྒྲོལ། །སྒྲོལ་མ་ཡུམ་ལ་ཕྱག་འཚལ་ལོ། །ཞེས་པས་བསྟོད།
གཉིས་པ་ནི། བླ་མ་རྗེ་བཙུན་མར་གསལ་བའི་ཐུགས་ཀར་ཟླ་བའི་རང་བཞིན་གྱི་འཁོར་ལོ་དཀར་པོ་རྩིབས་བརྒྱད་པ་མུ་ཁྱུད་ལྔ་དང་ལྡན་པའི་ལྟེ་བར་ཏཱྃ་ཡིག་དཀར་པོ། དེའི་
མཐའ་སྐོར་དུ། ཨཱ་ཡུཔུཎྱེ་ཛྙཱ་ན་པུཥྚིཾ་ཀུ་རུ་ཞེས་པས་བསྐོར་བ། དེའི་མདུན་དུ་ཨོ། རྒྱབ་ཏུ་ཧཱ། རྩིབས་བརྒྱད་ལ་མདུན་ནས་བརྩམས་ཏེ་གཡས་སྐོར་དུ་ཏཱ་རེ་ཏུཏྟཱ་རེ་ཏུ་རེ་སྭཱ།
ཞེས་པའི་ཡིག་འབྲུ་རེ་ཡོད་པ། དེའི་ཕྱི་རོལ་གྱི་མུ་ཁྱུད་ནང་མ་ལ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ ཞེས་པ་གཡོན་སྐོར་དུ་
ཡོད་པ། དེའི་ཕྱི་རོལ་གྱི་མུ་ཁྱུད་ལ། ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵཿ ཞེས་
པས་གཡས་སྐོར་དུ་ཡོད་པ། དེའི་ཕྱི་རོལ་གྱི་མུ་ཁྱུད་ལ། ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་ཝ་དཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་མ་ཎཿ ཞེས་པ་

གཡས་སྐོར་དུ་ཡོད་པ། དེའི་ཕྱི་རོལ་གྱི་མུ་ཁྱུད་ལ་རྡོ་རྗེ་སྔོན་པོའི་ཕྲེང་བས་བསྐོར་བ། དེའི་ཕྱི་རོལ་ཏུ་འོད་ཟེར་སྣ་ལྔའི་ཕྲེང་བ་གཡས་སྐོར་དུ་ཡོད་པ། དེ་ལས་འོད་
ཟེར་འཕྲོས། སྐུ་ལུས་ཀྱི་ནང་ཐམས་ཅད་གང༌། བར་ཆད་དང་དུས་མ་ཡིན་པའི་འཆི་བ་ཐམས་ཅད་སྦྱངས། སངས་རྒྱས་དང་བྱང་སེམས་དང་བཅོམ་ལྡན་འདས་མའི་
ཐུགས་རྒྱུད་བསྐུལ། དེ་རྣམས་ཀྱི་བྱིན་རླབས་དང་འཆི་མེད་ཚེའི་དངོས་གྲུབ་ཐམས་ཅད་འོད་ཟེར་དཀར་པོའི་རྣམ་པར་སྤྱན་དྲངས་ཏེ་ཐུགས་ཀའི་འཁོར་ལོ་དང་ཡིག་འབྲུ་
རྣམས་ལ་ཐིམ་པས། སྐུ་ཚེ་དང་བསོད་ནམས་དང་ཡེ་ཤེས་ལ་སོགས་པ་རྒྱས་པར་བྱིན་གྱིས་བརླབས་པར་བསམས་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་ཨཱ་ཡུར་པུཎྱ་ཛྙཱ་ན་པུཥྚིཾ་ཀུ་རུ་སྭཱ་ཧཱ།
ཞེས་བརྒྱ་རྩ་སོགས་ཅི་ནུས་དང་། ཨཱ་ལི་ཀཱ་ལི་ཡེ་དྷརྨ་རྣམས་ལན་གསུམ་རེས་བརྟན་ཅིང་ནུས་ལྡན་དུ་བྱའོ། །གསུམ་པ་ནི། མཆོད་པ་འབུལ་བའི་ཐོག་མར་ལས་ཀྱི་རྡོ་རྗེས་ཚོགས་པ་ཐམས་ཅད་ལ་མེ་ཏོག་བཀྱེ། ཞབས་བརྟན་གྱི་མཆོད་
པ་ལ་དམིགས་ཏེ་ཡཀྵས་བསང་། སྭ་བྷ་ཝས་སྦྱངས། སྟོང་པའི་ངང་ལས་ༀ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་

༄༅། །པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་དྭངས་ཤིང་ཐོགས་པ་མེད་པ་
ནམ་མཁའི་མཐའ་ཀླས་པར་གྱུར། ཨོཾ་བཛྲ་ཨརྒྷཾ་ཨཱཿ ཧཱུྃ་ནས། ཤབྡའི་བར་སྦྱར་བས་བྱིན་གྱིས་བརླབ། དྷརྨཱ་ར་ཎི་ཏ་རོལ་མོ་དང་བཅས་པ་ལན་གསུམ་གྱིས་བྱིན་ཕབ་སྟེ་གཞག །ཚོགས་པའི་གཙོ་བོ་ཞིག་གིས་
ལངས་ཏེ་མཎྜལ་ཚོམ་བུ་སུམ་ཅུ་སོ་བདུན་བཀོད་པ་ལག་གཡོན་དུ་ཐོགས་ནས་གཡས་པས་སྤོས་རེང་ཐོགས་ཏེ་བརྡ་སྤྲོད་པའི་ཚུལ་དང་བཅས་ཏེ། ཐམས་ཅད་ཀྱིས་དཔལ་ལྡན་བླ་མ་དམ་པ་བསྐལ་བརྒྱར་བརྟན་པར་བཞུགས་
པར་གསོལ་བའི་ཆེད་དུ་མཎྜལ་འབུལ་བར་ཞུ་ཞེས་བསྐུལ་ནས། ཐམས་ཅད་ཀྱིས་ཨོཾ་བཛྲ་བྷུ་མི་ཨཱཿ ཧཱུྃ། གཞི་ཡོངས་སུ་དག་པ་ཞེས་སོགས་ནས། མ་ཚང་བ་མེད་པ་འདི་ཉིད་དུས་གསུམ་
སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ་བསྐལ་བརྒྱར་བརྟན་པར་བཞུགས་པར་གསོལ་བའི་ཆེད་དུ་དབུལ་བར་བགྱིའོ་ཞེས་བསྒྱུར་ནས། ཐུགས་རྗེས་འགྲོ་བའི་
དོན་ཕྱིར་ཞེས་པ་མན་ཆད་འདྲ་བར་བྱས་ལ། སྤྲོ་ན་གང་གི་མཆོད་རྫས་སོགས་དང་། དེང་ནས་བྱང་ཆུབ་ནས། བཞེས་ནས་བྱིན་གྱིས་བརླབ་ཏུ་གསོལ་གྱི་བར་བརྗོད། མཆོད་པ་འབུལ་བ་སོ་སོའི་ཕྱག་རྒྱ་

དང་བཅས་ཏེ། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་རྣམས། །བླ་མ་ཡིད་བཞིན་འཁོར་ལོ་དང་། །རྒྱལ་བ་སྲས་དང་བཅས་ལ་འབུལ། །ཅི་
བདེ་བར་ནི་བཞེས་ནས་ཀྱང་། །སྐུ་ཚེ་བརྟན་པར་བཞུགས་སུ་གསོལ། །ༀ་གུ་རུ་ཨཱརྱ་ཏཱ་རཱ་ས་པ་རི་ཝ་ར་ཨརྒྷཾ་པྲ་ཏཱི་ཙྪ་སྭཱ་ཧཱ། དེ་བཞིན་དུ་ཞབས་བསིལ་ནས་ཤརྡའི་བར་འདོན་པ་བསྒྱུར་
ཏེ་དྷརྨཱ་ར་ཎི་རོལ་མོ་དང་བཅས་པས་མཆོད། སྤྲོ་ན་རྒྱལ་སྲིད་བདུན་དང་། འདོད་ཡོན་ལྔ་འབུལ་བའི་ཚིགས་བཅད་སྤྱི་ལྟར་ལ། བཞེས་ཤིག་སྐུ་ཚེ་བརྟན་པར་བཞུགས་སུ་གསོལ། ཞེས་པའི་ཚིག་དང་མཚན་སྔགས་
བསྒྱུར་ཏེ་འབུལ་བས་མཚོན་མཆོད་ཕྲེང་རྒྱས་པར་བསྟར་ཀྱང་ལེགས་མོད། སྐུ་ཡུལ་གཉན་པ་སོགས་ལ་ཡུན་འགོར་དོགས་ན་དཀྱུས་མ་འདི་ཙམ་གྱིས་འཐུས་ཤིང་ལེགས་པའང་ཡིན་ལ། བསྟོད་པའི་མཆོད་པ་ནི་རྡོ་རྗེ་དྲིལ་བུ་འཛིན་པས། གང་
གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སངས་རྒྱས་ཐམས་ཅད་འདུས་པའི་
སྐུ༑ །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་མཆོག་ལ་ཕྱག་འཚལ་ལོ། །འཁོར་བ་ལས་སྒྲོལ་ཏཱ་རེ་མ། །ཏུཏྟཱ་རེ་ཡིས་འཇིགས་

༄༅། །བརྒྱད་སྒྲོལ། །ཏུ་རེས་ན་བ་རྣམས་ལས་སྒྲོལ། །སྒྲོལ་མ་ཡུམ་ལ་ཕྱག་འཚལ་ལོ། །ཞེས་པ་ཙམ་མམ་སྤྲོ་ན་ཚིགས་བཅད་ལྷག་མ་རྣམས་ཀྱིས་ཀྱང་བསྟོད། བཞི་པ་ནི། བླ་མ་རྗེ་
བཙུན་མའི་སྤྱི་བོའི་རིགས་བདག་འོད་དཔག་མེད་ཡོངས་སུ་གྱུར་པ་ལས། མགོན་པོ་ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་དཀར་ལ་དམར་བའི་མདངས་ཆགས་པ་ཞལ་
གཅིག་ཕྱག་གཉིས་ཀྱིས་གསེར་གྱི་བུམ་པ་འཆི་མེད་བདུད་རྩིའི་ཆུ་རྒྱུན་གྱིས་གང་བ་མཉམ་གཞག་གི་སྟེང་ན་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པ། ཞབས་
རྡོ་རྗེའི་སྐྱིལ་ཀྲུང་གིས་བཞུགས་པ། མཐའ་སྐོར་ཀུན་ཏུ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་བསྟན་སྲུང་ནོར་ལྷའི་ཚོགས་རྣམས་མངོན་སུམ་དུ་བྱོན་པ་ལ།
ཐུགས་རྒྱུད་བསྐལ་བའི་གསོལ་བ་བཏབ་པས་དེ་རྣམས་ཀྱིས་བླ་མའི་སྐུ་ཚེ་བསྟན་ཅིང་ཕྲིན་ལས་རྒྱས་པར་བྱིན་གྱིས་བརླབས། བསྟན་སྲུང་ནོར་ལྷ་རྣམས་ཀྱིས་བར་ཆད་ཀྱི་
བགེགས་བསལ་བར་བསམས་ལ། ཐལ་མོ་སྦྱར་ཏེ་གདངས་དང་བཅས་པས། ཐུབ་པའི་དབང་པོ་རྗེ་བཙུན་སྒྲོལ་མ་དང་། །ངག་དབང་གྲགས་པ་རྡོ་རྗེ་གདན་པའི་ཞབས། །བ་རི་ལོ་ཙཱ་

གྲུབ་ཆེན་གླེ་ནག་པ། །བཤེས་གཉེན་སྤྲེ་པ་རྣམས་ནི་གནས་མཆོག་འདིར། །མཆོག་ཏུ་དད་པས་སྤྱན་འདྲེན་གཤེགས་སུ་གསོལ། །དེང་འདིར་དཔལ་ལྡན་བླ་མ་དམ་པ་
ཡི༑ །སྐུ་ཚེ་བསྐལ་པ་བརྒྱ་རུ་བསྲིང་བ་དང་། །ཕྲིན་ལས་དར་ཞིང་རྒྱས་པར་བྱིན་གྱིས་རློབས། །མཉམ་མེད་སྒམ་པོ་པ་དང་སྒམ་ཚུལ་རྗེ། །ཤེས་རབ་བྱང་ཆུབ་
དྭགས་པོ་འདུལ་འཛིན་ཞབས། །འབྲི་གུང་གླིང་པ་དམ་ཆོས་གླིང་པ་རྗེ། །ཆོས་ཀྱི་ཚུལ་ཁྲིམས་རྣམས་ནི་གནས་མཆོག་འདིར། །མཆོག་ཏུ་དད་པས་སྤྱན་འདྲེན་གཤེགས་
སུ་གསོལ། །དེང་འདིར་དཔལ་ལྡན་བླ་མ་དམ་པ་ཡི། །སྐུ་ཚེ་བསྐལ་པ་བརྒྱ་རུ་བསྲིང་བ་དང་། །ཕྲིན་ལས་དར་ཞིང་རྒྱས་པར་བྱིན་གྱིས་རློབས། །ལྷ་ལུང་ཐོག་
གནས་པ་དང་ཆོས་ཀྱི་དབང་། །བྱང་ཆུབ་བཟང་པོ་བཀྲ་ཤིས་རྣམ་པར་རྒྱལ། །བསོད་ནམས་ལྷ་དབང་དཔལ་ལྡན་རྒྱལ་མཚན་དང་། །ཕྱོགས་ལས་རྣམ་རྒྱལ་རྣམས་ནི་
གནས་མཆོག་འདིར། །མཆོག་ཏུ་དད་པས་སྤྱན་འདྲེན་གཤེགས་སུ་གསོལ། །དེང་འདིར་དཔལ་ལྡན་བླ་མ་དམ་པ་ཡི། །སྐུ་ཚེ་བསྐལ་པ་བརྒྱ་རུ་བསྲིང་བ་དང་། །

༄༅། །ཕྲིན་ལས་དར་ཞིང་རྒྱས་པར་བྱིན་གྱིས་རློབས། །ཚར་ཆེན་མཁྱེན་བརྩེ་བསླབ་གསུམ་དབང་རབ་ཞབས། །བསོད་ནམས་མཆོག་ལྡན་བསོད་ནམས་མཆོག་
གྲུབ་དང་། །མཁྱེན་རབ་བྱམས་པ་རྨོར་ཆེན་གནས་གསར་པ། །ཀུན་དགའ་བློ་གྲོས་རྣམས་ནི་གནས་མཆོག་འདིར། །མཆོག་ཏུ་དད་པས་སྤྱན་འདྲེན་གཤེགས་སུ་
གསོལ༑ །དེང་འདིར་དཔལ་ལྡན་བླ་མ་དམ་པ་ཡི། །སྐུ་ཚེ་བསྐལ་པ་བརྒྱ་རུ་བསྲིང་བ་དང་། །ཕྲིན་ལས་དར་ཞིང་རྒྱས་པར་བྱིན་གྱིས་རློབས། །མཁས་གྲུབ་དབང་པོ་
ཀུན་དགའ་བསྟན་འཛིན་སོགས། །འཆི་མེད་མཆོག་སྩོལ་རྩ་བརྒྱད་བླ་མ་དང་། །ཡི་དམ་ལྷ་ཚོགས་རྒྱལ་བ་སྲས་དང་བཅས། །བསྟན་སྲུང་ནོར་ལྷ་རྣམས་ནི་གནས་
མཆོག་འདིར། །མཆོག་ཏུ་དད་པས་སྤྱན་འདྲེན་གཤེགས་སུ་གསོལ། །དེང་འདིར་དཔལ་ལྡན་བླ་མ་དམ་པ་ཡི། །སྐུ་ཚེ་བསྐལ་པ་བརྒྱ་རུ་བསྲིང་བ་དང་། །ཕྲིན་ལས་
དར་ཞིང་རྒྱས་པར་བྱིན་གྱིས་རློབས། །ཞེས་མོས་གུས་གདུང་ཤུགས་དྲག་པོས་གསོལ་བ་བཏབ་པས། བླ་མ་ཡིད་བཞིན་འཁོར་ལོའི་རིགས་བདག་ཚེ་དཔག་ཏུ་མེད་པའི་ཐུགས་ཀའི་ཧྲཱིཿ ཡིག

དང་༑ རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་ཆོས་སྲུང་ནོར་ལྷ་མདུན་བསྐྱེད་དང་བཅས་པའི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས་སྣོད་བཅུད་འཁོར་
འདས་ཀྱིས་བསྡུས་པའི་ཚེ་དང་བསོད་ནམས་ཐམས་ཅད་འོད་ཟེར་གྱི་རྣམ་པར་བསྡུས་ཏེ་བུམ་ནང་དུ་སོང་བས་འཆི་མེད་བདུད་རྩིའི་ཆུ་རྒྱུན་དུ་གྱུར། དེ་ཉིད་གྱེན་དུ་འཕྱུར་
ཞིང་ཁ་ནས་ལུད་པ་དཔལ་ལྡན་བླ་མ་དམ་པའི་དབུ་གཙུག་ནས་ཞུགས། སྐུ་ལུས་ཀྱི་ནང་ཐམས་ཅད་གང་། བར་དུ་གཅོད་པ་དང་མི་མཐུན་པའི་ཕྱོགས་ཐམས་ཅད་སྦྱངས།
འཆི་མེད་སྐུ་ཚེའི་དངོས་གྲུབ་ཐོབ། ཐུགས་ཀའི་འཁོར་ལོ་སྔགས་ཕྲེང་དང་བཅས་པ་ལས་ཀྱང་འཆི་མེད་བདུད་རྩིའི་ཟིལ་དངར་གྱི་རྒྱུན་དང་འོད་ཟེར་དཀར་པོ་སྔགས་ཀྱི་སྒྲ་
སྒྲོགས་པའི་ཚོགས་དཔག་ཏུ་མེད་པ་འཕྲོས། སྐུ་ལུས་ཀྱི་སྤྱི་གཙུག་ནས་ཞབས་མཐིལ་གྱི་བར་ཐམས་ཅད་མེར་གྱིས་ཁེངས་པས་སྐུ་ཚེའི་བར་དུ་གཅོད་པ་ཐམས་ཅད་བྱང་ཞིང་
དག ༑ཚེ་དང་བསོད་ནམས་དང་ཡེ་ཤེས་ལ་སོགས་པ་ཐམས་ཅད་གོང་ནས་གོང་དུ་འཕེལ་ཞིང་རྒྱས་བ་སྤུའི་བུ་ག་ཐམས་ཅད་ཀྱང་བདུད་རྩིའི་ཟིལ་པས་ཕྲོམ་མེར་གཏམས་

༄༅། །ཤིང་མཚན་དཔེའི་གཟི་བྱིན་མཆོག་ཏུ་འབར། ངེས་པ་ལྔ་ལྡན་གྱི་ལོངས་སྤྱོད་རྒྱུད་ཀྱིས་རྟག་པའི་གོ་འཕང་ལ་དབང་བསྒྱུར་བར་གྱུར་ཅེས་བརྗོད་ཅིང་བསམས་ལ་སྔགས་
ཅི་རིགས་པ་བཟླ། སླར་ཡང་ཐུགས་ཀའི་འཁོར་ལོ་སྔགས་ཕྲེང་དང་བཅས་པ་ལས་འོད་ཟེར་དཀར་པོ་དཔག་ཏུ་མེད་པ་འཕྲོས། བླ་མའི་སྐུའི་ཕྱི་རོལ་དུ་ཟླ་བའི་རང་བཞིན་གྱི་
འཁོར་ལོ་དཀར་པོ་རྩིབས་བརྒྱད་སྦུབས་ཅན་ཞུ་ཐེབ་ཁ་སྦྱར་བ་ལྟ་བུ་སྲ་ཞིང་བརྟན་པའི་ཕྱི་རོལ་ནས་ཡེ་ཤེས་ཀྱི་མེ་འབར་བ་དང་བཅས་པའི་སྲུང་བའི་འཁོར་ལོར་གྱུར་པར་བར་
འདིར་འོད་ཟེར་དྲུག་སྦྲགས་ཀྱི་དམིགས་རིམ་ཚད་མ་སྦྱོར་བའི་ཚུལ་ཡང་སྣང་བ་ཚིག་ཅུང་ཟད་བསྒྱུར་ཏེ་གསལ་བཏབ་ཀྱང་འགལ་བ་མེད། དཀྱུས་ལ་འདི་ཙམ་གྱིས་ཆོག་གོ །བསམས་ལ་ཨཱ་ལི་ཀཱ་ལི་ཡེ་དྷུརྨཱ་རྣམས་བཟླས་ཤིང་རོལ་མོ་དང་
བཅས་མེ་ཏོག་འཐོར་ཞིང་བརྟན་པར་བྱ། དྲུག་པ་ནི། བླ་མའི་ཕྱག་ཏུ་སྒྲོལ་དཀར་གྱི་སྣང་བརྙན་ལྟ་བུའི་སྐུ་རྟེན་ཕུལ་ལ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ། བསྟན་པའི་
རྩ་ལག །འགྲོ་བའི་མགོན་སྐྱབས། བདག་སོགས་གདུལ་བྱ་རྣམས་ཀྱི་བསོད་ནམས་ཀྱི་ཞིང་དུ་སྐུ་མི་ཟད་པ་རྒྱན་གྱི་འཁོར་ལོ་འཕོ་འགྱུར་མེད་པར་དུས་འཁོར་བ་ཇི་སྲིད་

མ་སྟོངས་ཀྱི་བར་དུ་བརྟན་པར་བཞུགས་པར་གསོལ་བའི་བརྡར་སྐུའི་རྟེན་དབུལ་བར་བགྱིའོ། །གསུང་རྟེན་ཚེ་མདོའམ་གླེགས་བམ་གང་རུང་འབུལ་ཞིང་། དུས་གསུམ་སངས་རྒྱས་ཐམས་
ཅད་ཀྱི་ངོ་བོ་དཔལ་ལྡན་བླ་མ་དམ་པ། བསྟན་པའི་རྩ་ལག །འགྲོ་བའི་མགོན་སྐྱབས། བདག་སོགས་གདུལ་བྱ་རྣམས་ཀྱི་བསོད་ནམས་ཀྱི་ཞིང་དུ་གསུང་མི་ཟད་པ་
རྒྱན་གྱི་འཁོར་ལོས་དུས་རྟག་ཏུ་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་མི་འཆད་པར་བསྐོར་བར་གསོལ་བའི་བརྡར་གསུང་གི་རྟེན་དབུལ་བར་བགྱིའོ། །ཐུགས་རྟེན་རྣམ་རྒྱལ་
མཆོད་རྟེན་ནམ་པད་སྤུངས་སམ་རྡོར་དྲིལ་ལྟ་བུ་འབུལ་ཞིང་། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ། བསྟན་པའི་རྩ་ལག །འགྲོ་བའི་མགོན་སྐྱབས།
བདག་སོགས་གདུལ་བྱ་རྣམས་ཀྱི་བསོད་ནམས་ཀྱི་ཞིང་དུ་ཐུགས་མི་ཟད་པ་རྒྱན་གྱི་འཁོར་ལོ་བདེན་གཉིས་ཟུང་འཇུག་གི་ཏིང་འཛིན་ཟབ་མོ་ལས་མ་གཡོས་པར་དམིགས་པ་
མེད་པའི་སྙིང་རྗེས་བསྟན་འགྲོ་ཐམས་ཅད་མི་འདོར་བར་གསོལ་བའི་བརྡར་ཐུགས་ཀྱི་རྟེན་དབུལ་བར་བགྱིའོ། །ཡོན་ཏན་གྱི་རྟེན་དུ་རྣམ་རྒྱལ་བུམ་པ་འབུལ་ཞིང་། དུས་གསུམ་སངས་

༄༅། །རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ། བསྟན་པའི་རྩ་ལག །འགྲོ་བའི་མགོན་སྐྱབས། བདག་སོགས་གདུལ་བྱ་རྣམས་ཀྱི་བསོད་ནམས་ཀྱི་
ཞིང་དུ་བསམ་གྱིས་མི་ཁྱབ་པའི་ཡོན་ཏན་ཡིད་བཞིན་གྱི་ནོར་བུས་སེམས་ཅན་གྱི་རེ་བ་མ་ལུས་པ་བསྐང་བར་གསོལ་བའི་བརྡར་ཡོན་ཏན་གྱི་རྟེན་དབུལ་བར་བགྱིའོ། །ཕྲིན་
ལས་ཀྱི་རྟེན་དུ་རིགས་ལྔའི་ཕྱག་མཚན་འབུལ་ཞིང་། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ། བསྟན་པའི་རྩ་ལག །འགྲོ་བའི་མགོན་སྐྱབས། བདག་
སོགས་གདུལ་བྱ་རྣམས་ཀྱི་བསོད་ནམས་ཀྱི་ཞིང་དུ་འཁོར་བ་ཇི་སྲིད་པ་དེ་སྲིད་དུ་མཛད་པ་ཕྲིན་ལས་ཀྱི་འཁོར་ལོ་རྒྱུན་མི་འཆད་པར་གདུལ་བྱ་རྣམས་ཀྱི་ཁམས་དང་དབང་པོ་
དང་བསམ་པ་བཞིན་དུ་འཇུག་པར་གསོལ་བའི་བརྡར་ཕྲིན་ལས་ཀྱི་རྟེན་དབུལ་བར་བགྱིའོ་ཞེས་དང་། མེ་ཏོག་དང་བཅས་པས་ཐལ་མོ་སྦྱར་ཞིང་གུས་པས་བཏུད་དེ། བླ་མ་རང་གི་ཞབས་བརྟན་ནམ། སྤྱི་
འགྲོའི་བརྟན་བཞུགས་ཀྱི་ཚིགས་བཅད་གང་འོས་ཀྱིས་ལན་གསུམ་སོགས་སུ་གསོལ་བ་རྩེ་གཅིག་ཏུ་གདབ་ཅིང་མེ་ཏོག་འཐོར། ཞབས་བརྟན་གྱི་འབུལ་ཚན་སོགས་ཡོད་ན་སྐབས་འདིར་དབུལ། བདུན་པ་ནི། བླ་མའི་སྐུ་ཆེ་བའི་ཡོན་ཏན་དང་།

ཕུན་སུམ་ཚོགས་པ་ལྔ་སོགས་ལས་བརྩམས་པའི་བརྗོད་བྱ་ཟབ་ཅིང་དོན་ཆེ་བ། རྗོད་བྱེད་སྙན་ཞིང་གོ་སླ་བ། བརྗོད་ཚུལ་བཀྲ་ཤིས་པའི་དགེ་མཚན་ཅན་གྱི་སྨྲ་བའི་རྒྱན་དང་ལྡན་པ་གདུལ་བྱ་ཐམས་ཅད་ཡིད་འཁུལ་ནུས་པའི་ཞལ་བཞེས་ཞུ་བའི་སྙན་
འབུལ་མདོ་རྒྱས་འཚམས་པ་ཞིག །ཚོགས་པའི་གཙོ་བོར་གྱུར་པས་གུས་པ་ཆེན་པོའི་ཕྱག་གསུམ་བྱས་ནས་ཐལ་མོ་སྦྱར་བ་དང་བཅས་བློ་གྲོས་ཀྱི་བང་མཛོད་ཁ་ཕྱེ་སྟེ་སྐབས་སུ་བབ་པའི་ལེགས་བཤད་ཀྱི་མཆོད་སྤྲིན་སྤྲོ་བར་བྱ་བ་ཡིན་ལ། སྤྱིར་བཏང་
དུ་སྤྲོས་པ་མདོར་བསྡུས་པའི་ཚུལ་གྱིས་གསོལ་ན། སླར་ཡང་འདྲེན་མཆོག་བསྟན་པའི་སྣང་བྱེད་ཆེན་པོའི་ཞབས་ལ་གུས་པ་ཆེན་པོའི་ཕྱག་འཚལ་ཏེ་རྩེ་གཅིག་ཏུ་གསོལ་བ་འདེབས་པའི་སྙིང་
པོ་ནི། ཇི་སྐད་དུ། མགོན་པོ་ཞི་བ་ལྷས། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང་། །
བཅས་ཏེ་ཡུན་རིང་གནས་གྱུར་ཅིག །ཅེས་གསུངས་པ་ལྟར། འགྲོ་བ་རྣམས་ཀྱི་གནས་སྐབས་དང་མཐར་ཐུག་གི་ཕན་བདེ་མ་ལུས་པ་ནི་ཀུན་མཁྱེན་རྒྱལ་བའི་བསྟན་པ་
རིན་པོ་ཆེ་ཁོ་ན་ལ་རག་ལས་ཤིང་། ལུང་རྟོགས་ཀྱིས་བསྡུས་པའི་རྒྱལ་བའི་བསྟན་པ་རིན་པོ་ཆེའང་བཤད་སྒྲུབ་གཉིས་ཀྱི་སྒོ་ནས་གཅེས་པར་འཛིན་པ་ལ་རག་ལས་པའི་ཚུལ་

༄༅། །མཁས་མཆོག་དབྱིག་གཉེན་གྱི་ཞལ་སྔ་ནས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པའང་སྨྲ་བྱེད་
དང་༑ །སྒྲུབ་པར་བྱེད་པ་ཁོ་ན་ཡིན། །ཞེས་གསུངས་པ་ལྟར་ཡིན་ལ། དེ་དག་ཐམས་ཅད་ཀྱི་གཙོ་བོ་ནི་བསྟན་འཛིན་གྱི་སྐྱེས་བུ་དམ་པ་རྣམས་ཞབས་པད་བརྟན་ཅིང་
ཕྲིན་ལས་རྒྱས་པ་འབའ་ཞིག་ལ་རག་ལས་པ་ཡིན་ཏེ། རྒྱལ་བས་ལུང་བསྟན་བརྙེས་པའི་སྐྱེས་བུ་དམ་པ་ངོར་ཆེན་རྡོ་རྗེ་འཆང་ཀུན་དགའ་བཟང་པོའི་གསུང་ལས། ཚད་
མེད་མཁྱེན་དང་བརྩེ་བའི་དཔལ་མངའ་ཞིང་། །རྒྱལ་བའི་བསྟན་པ་སྲོག་ལྟར་གཅེས་འཛིན་པའི། །མཚུངས་མེད་བླ་མ་དགེ་བའི་བཤེས་གཉེན་རྣམས། །སྐུ་ཚེ་རིང་ཞིང་
རྒྱས་པར་མཛད་དུ་གསོལ། །ཞེས་གསུངས་པས་ན་བསྟན་པ་ཡུན་རིང་དུ་གནས་པར་བྱ་བའི་ཕྱིར་བསྟན་འཛིན་གྱི་སྐྱེས་བུ་དམ་པ་རྣམས་བསྐལ་བརྒྱར་ཞབས་པད་བརྟན་པར་
གསོལ་བ་གདབ་དགོས། དེའི་རྒྱུ་མཚན་ཡང་དོན་དམ་པར་མགོན་པོ་བྱམས་པས། འཕགས་པས་སྐྱེ་དང་འཆི་བ་དང་། །རྒ་བའི་སྡུག་བསྔལ་རྩད་ནས་སྤངས། །

ཞེས་གསུངས་པ་ལྟར་སྐྱེ་འཆི་ལ་མངའ་བརྙེས་པས་གསོལ་བ་གདབ་མིན་ལ་མ་ལྟོས་མོད། འོན་ཀྱང་གདུལ་བྱ་རྟག་འཛིན་ཅན་རྣམས་ཀྱི་སྣང་ངོར་མྱ་ངན་འདའ་བའི་ཚུལ་སྟོན་
པའང་ཡོད་དེ། གསེར་འོད་དམ་པ་ལས། སངས་རྒྱས་མྱ་ངན་ཡོངས་མི་འདའ། །ཆོས་ཀྱང་ནུབ་པར་མི་འགྱུར་ཏེ། །སེམས་ཅན་རྣམས་ནི་སྨིན་བྱའི་ཕྱིར། །མྱ་ངན་
འདས་པའང་སྟོན་པར་མཛད། །ཅེས་གསུངས་པས་ན་གསོལ་བ་གདབ་པར་བྱ་དགོས་ཏེ། ཕལ་པོ་ཆེའི་མདོ་ལས་ཀྱང་། མྱ་ངན་འདའ་སྟོན་གང་བཞེད་དེ་དག་ལ། །
འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཞེས་གསུངས་ཤིང་།
ཇི་ལྟར་གསོལ་བ་འདེབས་པའི་ཚུལ་ཡང་། བདག་ཅག་འདིར་འདུས་ཤིང་ཚོགས་པ་རྣམས་ཀྱིས་འཆི་མེད་སྐུ་ཚེའི་ཆོ་ག་དང་བཅས་པའི་སྒོ་ནས་བླ་མ་དང་ལྷག་པའི་ལྷའི་
ཐུགས་རྒྱུད་བསྐུལ། རྟེན་ཅིང་འབྲེལ་བར་འབྱུང་བ་བཟང་པོའི་མཆོད་སྤྲིན་གྱིས་མདུན་བདར། མོས་གུས་གདུང་ཤུགས་དྲག་པོས་ལྷར་བཅས་བསྟན་འགྲོ་ཡོངས་ཀྱི་སྐྱབས་

༄༅། །དང་༑ མགོན་དང་། དཔུང་གཉེན་གཅིག་པུར་གྱུར་པ་དཔལ་ལྡན་བླ་མ་དམ་པ་གང་ཉིད། སྤྱིར་ཀུན་མཁྱེན་རྒྱལ་བའི་བསྟན་པ་རིན་པོ་ཆེ་ཡུན་རིང་དུ་
རྒྱས་པའི་ཕྱིར་དང་། ལྷག་པར་བདག་སོགས་གདུལ་བྱ་རྣམས་ཀྱི་དཔལ་མགོན་དམ་པ་ཉིད་དུ་སྐུ་གསུང་ཐུགས་ཀྱི་རྡོ་རྗེ་རྣམ་པ་གསུམ་ནམ་ཡང་མི་འགྱུར་བར་ངེས་པ་ལྔ་
ལྡན་གྱི་མགོན་པོ་བཞིན་དུ། འཁོར་བ་ཇི་སྲིད་གནས་པ་དེ་སྲིད་དུ་འཚོ་ཞིང་གཞེས་ལ་ཆོས་ཀྱང་སྟོན་པར་དངོས་པོ་ཀུན་གྱིས་བཏུད་དེ་གསོལ་བ་ལན་བརྒྱ་སྟོང་དུ་མར་རྩེ་
གཅིག་ཏུ་འདེབས་པ་ལ་གསན་དམིགས་པ་མེད་པའི་བརྩེ་བ་དང་། ཡེ་ཤེས་གཟིགས་པ་དམ་པས་རྗེས་སུ་དགོངས་ཏེ་དེ་དེ་བཞིན་དུ་ཞལ་གྱིས་བཞེས་པར་ཅི་གནང་། །
ཞེས་ཞུའོ། །སྤྱིར་ཞལ་བཞེས་ཞུ་བའི་བཤད་པ་འདི་ཙམ་དུ་མ་ཟད། ཁྲི་སྟོན་ལྟ་བུའི་གལ་ཆེ་བའི་ཚེ་སྤྲོ་ཞིང་ནུས་ན་གོང་གི་མཎྜལ་འབུལ་བའི་ཐོག་མར་ཡང་མཎྜལ་གྱི་རྣམ་བཤད་རྒྱས་པར་སྤྲོས་ཏེ་བརྡ་སྤྲད་པ་དང་། འགའ་ཞིག་གིས་མཇུག་བཀྲ་
ཤིས་ཀྱི་སྐབས་ཀྱང་བཤད་པ་ཅི་རིགས་པ་མཛད་པའི་སྲོལ་ལྟར་བྱུང་ན་ཤིན་ཏུ་ལེགས་སོ། །བརྒྱད་པ་ནི། བླ་མ་དེ་ཉིད་ནས་ཀྱང་། གལ་ཏེ་བསྟན་པ་རྒྱས་པ་དང་། །སེམས་ཅན་ཕན་པའི་རྒྱུར་འགྱུར་ན། །

མི་ལོ་བརྒྱ་རྩ་བརྒྱད་ལྷག་སོགས། །གང་འདོད་འཚོ་བར་བླ་མ་དང་། །རྒྱལ་བ་སྲས་དང་བཅས་པས་བདག །དབང་བཅུ་ལྡན་པར་བྱིན་གྱིས་རློབས། །ཞེས་པ་ལྟ་བུའི་ཞལ་
བཞེས་གནང་བྱུང་བ་དང་། དགུ་པ་ནི། མཎྜལ་རྒྱ་ཆེ་བ་ཐོགས་ཏེ། ཐམས་ཅད་ཀྱིས་གཏང་རག་གི་མཎྜལ་འབུལ་བར་ཞུ། ཞེས་དང་། ཨོཾ་བཛྲ་བྷུ་མི་ནས་ཚོམ་བུ་སོ་བདུན་མ་འབུལ་བའི་གཤམ་དུ། འདི་ཉིད་དཔལ་ལྡན་བླ་
མ་དམ་པ་བསྐལ་བརྒྱར་ཞབས་ཀྱི་པདྨ་བརྟན་པར་བཞུགས་པར་ཞལ་གྱིས་བཞེས་པའི་བཀའ་དྲིན་གཏང་རག་གི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་
ཕྱིར་ཞེས་སོགས་བརྗོད་དོ། །བཅུ་པ་ནི། དེ་དག་བརྟན་པར་བྱ་བའི་ཕྱིར་མདུན་བསྐྱེད་རྗེ་བཙུན་མ་ཡིད་བཞིན་འཁོར་ལོ་དང་། ནམ་མཁར་བཞུགས་པའི་བླ་མ་རྒྱལ་བ་སྲས་དང་
བཅས་པའི་ཚོགས་རྣམས་ལྷན་ཅིག་པས་སྐུ་ཚེ་ལ་སོགས་པ་ལ་དབང་འབྱོར་བ་ཐོབ་པའི་ཕྱིར་རྒྱལ་སྲིད་སྣ་བདུན་འབུལ་བ་དང་། བཀྲ་ཤིས་རྫས་བརྒྱད་འབུལ་བའི་བཀྲ་
ཤིས་ཀྱི་ཆོ་གས་ཕྱོགས་ཐམས་ཅད་ལས་རྣམ་པར་རྒྱལ་བར་དབང་བསྐུར་བའི་དགོངས་པ་གཏད་པར་གྱུར། རྒྱལ་སྲིད་སྣ་བདུན་གྱི་གཟུགས་ལ། ཨོཾ་ཏཱ་རེ་ཏུཏྟ་རེ་ཏུ་རེ་སྭཱ་ཧཱ། ཞེས་རྩ་

༄༅། །བའི་རིག་པས་བྱིན་གྱིས་བརླབས་ནས། རེ་རེ་བཞིན་དུ་ཐོགས་ནས་འབུལ་བའི་ཚུལ་དང་བཅས་ཏེ། ལྷ་རྫས་ལས་གྲུབ་ལྟེ་བ་ཤིན་ཏུ་ཟླུམ། །རྩིབས་སྟོང་ལྡན་ཞིང་མུ་ཁྱུད་རབ་མཉམ་
བཟང་༑ །སྡང་བའི་དགྲ་ལས་རྣམ་པར་རྒྱལ་གྱུར་བའི། །འཁོར་ལོ་རིན་ཆེན་དམ་པའི་དབང་བསྐུར་རོ། །ཨོཾ་ཙཀྲ་རཏྟ་ཨ་བྷི་ཥིཉྩམི། རིན་ཆེན་ངོ་བོ་ལྷ་རྫས་བཻཌཱུཪྻ། །
ཀུན་ཏུ་དཔག་ཚད་ཙམ་དུ་སྣང་བྱེད་ཅིང་། །དྲི་མེད་ཉིན་མོ་ཇི་བཞིན་མཚན་དེ་བཞིན། །ནོར་བུ་རིན་ཆེན་དམ་པའི་དབང་བསྐུར་རོ། །ཨོཾ་མ་ཎི་རཏྣ་ཨ་བྷི་ཥིཉྩ་མི།
གཟུགས་མཛེས་བལྟ་ན་སྡུག་ཅིང་ཚུལ་བཟང་མ། །པགས་པའི་མདོག་ལེགས་འཇམ་ཞིང་དྲི་མཆོག་ལྡན། །ཡིད་འོང་འདོད་རྒུའི་རེག་བྱ་དང་ལྡན་པའི། །བཙུན་མོ་རིན་
ཆེན་དམ་པའི་དབང་བསྐུར་རོ། །ཨོ་ཝསྟི་རཏྣ་ཨ་བྷི་ཥིཉྩམི། གང་ཡང་རྒྱལ་ལ་མུ་ཏིག་མདངས་ལྡན་པའི། །གསེར་སོགས་མང་པོ་ཐུགས་ལ་ཕུལ་བ་ལྟར། །བཟོད་
ལྡན་མཚུངས་པའི་ཁྱིམ་བདག་ནོར་ལྡན་པའི། །བློན་པོ་རིན་ཆེན་དམ་པའི་དབང་བསྐུར་རོ། །ཨོཾ་མ་ཧ་ཏཱ་རཏྣ་ཨ་བྷི་ཥིཉྩམི། ཡན་ལག་ཐམས་ཅད་ལེགས་སྐྱེས་ས་ལ་

ནི༑ །རབ་གནས་གངས་ཅན་རི་འདྲ་གླང་པོ་ཆེ། །རྒྱལ་པོ་ལ་འོས་མཁའ་ལ་རབ་འགྲོ་བའི། །གླང་པོ་རིན་ཆེན་དམ་པའི་དབང་བསྐུར་རོ། །ཨོཾ་ཧ་སྟི་རཏྣ་ཨ་བྷི་ཥི་ཉྩཱ
མི༑ ཐོ་རངས་དུས་སུ་ཕྱོགས་རྣམས་མ་ལུས་པའི། །ས་རྣམས་བསྐོར་ཏེ་སླར་ཡང་ལྡོག་ནུས་པའི། །རྨ་བྱའི་མགྲིན་པའི་སྤུ་ལྟར་ཡིད་འོང་པའི། །རྟ་མཆོག་རིན་ཆེན་
དམ་པའི་དབང་བསྐུར་རོ། །ཨོཾ་ཨ་ཤྭ་རཏྣ་ཨ་བྷི་ཥིཉྩམི། འགྲོ་དང་ལྡོག་དང་ཀུན་ནས་འོང་འགྱུར་པའི། །མ་ལུས་བདུད་དཔུང་འཇིགས་པར་བྱེད་པ་སྟེ། །དཔའ་
བརྟན་འབྱོར་པའི་དཔུང་དང་བཅས་པ་ཡི། །དམག་མི་རིན་ཆེན་དམ་པའི་དབང་བསྐུར་རོ། །ༀ་ཁཌྒ་རཏྣ་ཨ་བྷི་ཥིཉྩམི། ཞེས་དབུལ། བཅུ་གཅིག་བ་ནི། བཀྲ་ཤིས་རྫས་བརྒྱད་ཀྱི་
གཟུགས་བསང་སྦྱངས། སྟོང་པའི་ངང་ལས་མྃ་ལས་བྱུང་བའི་བཀྲ་ཤིས་ཀྱི་རྫས་བརྒྱད། དཔལ་ལྡན་བླ་མ་དམ་པའི་སྐུ་ཚེ་དང་། ཕྲིན་ལས་དང་། དཔལ་འབྱོར་ཐམས་ཅད་
རྒྱས་པར་བྱེད་པའི་ནུས་པ་དང་ལྡན་པར་གྱུར་པར་བསམས་ལ། ཨོ་མདྨ་ལ་ཨཋ་དྲ་བྱ་ཨཱཧུཾ་ཞེས་པས་བྱིན་གྱིས་བརླབས་ནས། གཟུགས་རེ་རེ་བཞིན་དུ་ཐོགས་ནས་འབུལ་བའི་ཚུལ་དང་བཅས་ཏེ། སྔོན་

༄༅། །བཅོམ་ལྡན་འདས་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་བ་ན་བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ། དེང་འདིར་
དཔལ་ལྡན་བླ་མ་དམ་པའང་མེ་ལོང་གི་རྫས་ལ་བརྟེན་ནས་སྐུ་ཚེ་དང་ཕྲིན་ལས་མཐའ་ཡས་པ་ལ་དབང་འབྱོར་ཞིང་ཤིན་ཏུ་བཀྲ་ཤིས་པར་གྱུར་ཅིག །མེ་ལོང་ཡེ་ཤེས་རྒྱ་མཚོ་
ཆེན་པོ་ཡི། །ཡེ་ཤེས་རྒྱ་མཚོ་མཆོག་ཏུ་དག་གྱུར་ཏེ། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག །དེ་བཞིན་དུ་སྦྱར་ལ།
གླང་པོ་ཆེ་ས་སྲུང་གིས་གི་ཝཾ་ཕྱག་ཏུ། གི་ཝཾ་དུག་གསུམ་འཇོམས་པ་ནད་ཀྱི་སྨན། །སྨན་མཆོག་ཆོས་ཉིད་རབ་ཏུ་རྟོགས་གྱུར་ནས། །ཉོན་མོངས་ཟུག་རྔུ་མེད་པར་གྱུར་
པ་ཡི། །བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག །ཞིང་པའི་བུ་མོ་ལེགས་སྐྱེས་མས་ཞོ་ཕྱག་ཏུ། ཞོ་ནི་ཀུན་གྱི་སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་
རྣམ་རྟོགས་ནས། །ཡོན་ཏན་ཀུན་གྱི་དབྱིངས་སུ་གྱུར་པ་ཡི། །བཀྲ་ཤིས་དེས་ཀྱང་ནད་ཀུན་ཞི་གྱུར་ཅིག །རྩྭ་འཚོང་བཀྲ་ཤིས་ཀྱིས་རྩྭ་དུརྦ་ཕྱག་ཏུ། །དཱུརྦས་ཚེ་ནི་

འཕེལ་བར་བྱེད་པ་སྟེ། །རྡོ་རྗེ་སེམས་དཔའི་ཚེ་ནི་རབ་གྲུབ་ནས། །ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། །བཀྲ་ཤིས་དེས་ཀྱང་ཚེ་ཡང་འཕེལ་གྱུར་ཅིག །ལྷ་ཚངས་
པས་ཤིང་ཏོག་བིཝ་ཕྱག་ཏུ། །བིཝ་རྒྱུ་རྐྱེན་འབྲས་བུར་བཅས་པའི་ཆོས། །འཇིག་རྟེན་འཇིག་རྟེན་འདས་པའི་སྤྱོད་པ་ཀུན། །བྱང་ཆུབ་སྙིང་པོ་མཆོག་ཏུ་གྱུར་པ་ཡི། །
བཀྲ་ཤིས་དེས་ཀྱང་དོན་ཀུན་གྲུབ་གྱུར་ཅིག །ལྷའི་དབང་པོ་བརྒྱ་བྱིན་གྱིས་དུང་དཀར་པོ་གཡས་སུ་འཁྱིལ་པ་ཕྱག་ཏུ། དུང་ནི་ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་
ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་མ་ནོར་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་ལ་དབང་ཐོབ་ཤོག །བྲམ་ཟེ་སྐར་རྒྱལ་གྱི་བུས་ལི་ཁྲི་ཕྱག་ཏུ། །
ལི་ཁྲི་དམར་པོ་དབང་གི་རང་བཞིན་ཏེ། །ཆོས་རྣམས་མ་ནོར་དབང་དུ་བསྡུས་ནས་ཀྱང་། །ཆོས་ཀྱི་རྒྱལ་སྲིད་རབ་ཏུ་བརྟན་གྱུར་པའི། །བཀྲ་ཤིས་དེས་ཀྱང་ཁྱོད་སྲིད་
བརྟན་གྱུར་ཅིག །གསང་བ་པའི་བདག་པོ་ཕྱག་ན་རྡོ་རྗེས་གྲུབ་པའི་རྫས་ཡུང་ཀར་ཕྱག་ཏུ། ཡུངས་ཀར་རྡོ་རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་

༄༅། །འཇོམས་པར་བྱེད་པ་སྟེ། །མཐུ་སྟོབས་ཡོན་ཏན་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་བགེགས་ཀུན་ཞི་བྱེད་ཤོག །ཅེས་དབུལ་ཞིང་། ཕུན་སུམ་
ཚོགས་པ་ལ་སོགས་པའི་མདོ་རྒྱུད་ལས་བྱུང་བའི་བཀྲ་ཤིས་ཀྱི་ཚིགས་སུ་བཅད་པ་རྒྱ་ཆེར་བརྗོད་མཐར་རོལ་མོའི་སྒྲ་སྙན་པར་སྦྱར། མེ་ཏོག་གི་ཆར་སིལ་མར་བསྙིལ་བས་དགེ་ལེགས་སུ་བྱས་ཏེ་བླ་མ་རང་གནས་སུ་སྤྱན་དྲང་། གསུམ་པ་རྗེས་ནི།
མདུན་བསྐྱེད་ཀྱི་མཆོད་པ་ཞལ་བསོས་ལ་བསང་སྦྱང་བྱིན་རླབས་ནས་བཀྲ་ཤིས་ཀྱི་བར་ཆོ་ག་དཀྱུས་ལྟར་ལ་མདུན་བསྐྱེད་སྐུ་རྟེན་ཡོད་ན་བརྟན་བཞུགས་བྱ་བ་ཙམ་ཁྱད་པར་རོ། །བཞི་པ་འཕྲོས་དོན་ཅུང་ཟད་བཤད་ན། དེ་ལྟ་བུའི་ཚུལ་འདི་ནི་ཚར་
ལུགས་སྒྲོལ་དཀར་འོད་ཟེར་དྲུག་སྦྲགས་ཀྱི་ཆོ་ག་དང་སྦྱར་བ་ཡིན་ལ། གཞན་དུ་ངོར་ལུགས་རྗེ་དཀོན་མཆོག་ལྷུན་གྲུབ་ཀྱིས་མཛད་པའི་ཆོ་ག་མཁན་ཆེན་སངས་རྒྱས་ཕུན་ཚོགས་པའི་ཟུར་འདེབས་བཅས་ཀྱི་སྟེང་ནས་གཏོང་བར་མོས་ན། སྦྱོར་བ་
བཤམ་བཀོད་སོགས་དམིགས་བསལ་རྣམས་ཡིག་ཆ་དེ་དག་གི་གཞུང་སོར་བཞག་ལ། སྤྱིར་བཏང་ཞབས་བརྟན་གྱི་ཡོ་བྱད་སོགས་གོང་ལྟར། དངོས་གཞི་མཆོད་པ་བྱིན་རླབས་སྔོན་དུ་འགྲོ་བས་བདག་བསྐྱེད་ནས་བཟུང་བཟླས་པ་གསོལ་གདབ་ཡན་
ཆད་གཞུང་ལྟར་ཉམས་སུ་བླང་། བརྟན་བཞུགས་དངོས་ཀྱི་སྐབས་གཞན་གོང་དང་འདྲ་བ་ལ། བཟླས་པའི་སྐབས། བླ་མ་རྗེ་བཙུན་མར་གསལ་བའི་ཐུགས་ཀའི་འཁོར་ལོའི་ལྟེ་བར། ཨོ་བདག་གི་ཚེ་དང་

བསོད་ནམས་དང་ཡེ་ཤེས་རྒྱས་པར་མཛོད་ཅིག་ཧཱ་ཞེས་དང་། རྩིབས་བརྒྱད་ལ་མདུན་ནས་བརྩམས་ཏེ་གཡས་སྐོར་གྱིས་ཏཱ་རེ་ཏུཏྟ་རེ་ཏུ་རེ་སྭཱ་ཞེས་པས་བསྐོར་བ་ལས་འོད་ཟེར་
འཕྲོས་སོགས་གོང་ལྟར། དབྱངས་གསལ་རྟེན་སྙིང་བཟླ་བ་རྣམས་མི་དགོས། གསོལ་འདེབས་སྐབས། མདུན་བསྐྱེད་ཀྱི་སྟེང་གི་ནམ་མཁའ་དང་བར་མཚམས་མཐའ་སྐོར་ཀུན་ཏུ་རྩ་བརྒྱུད་ཀྱི་བླ་མ་ཡི་
དམ་སངས་རྒྱས་བྱང་སེམས་བསྟན་སྲུང་ནོར་ལྷའི་ཚོགས་རྣམས་མངོན་སུམ་དུ་བྱོན་པ་ལ་ཐུགས་རྒྱུད་བསྐུལ་བའི་གསོལ་བ་བཏབ་པས་དེ་རྣམས་ཀྱིས་བླ་མའི་སྐུ་ཚེ་བརྟན་ཅིང་
ཕྲིན་ལས་རྒྱས་པར་བྱིན་གྱིས་བརླབས། བསྟན་སྲུང་ནོར་ལྷ་རྣམས་ཀྱིས་བར་ཆད་ཀྱི་བགེགས་བསལ་བར་བསམས་ལ། ཐལ་མོ་སྦྱར་ཏེ་གདངས་དང་བཅས་པས། སྟོབས་བཅུའི་དབང་
ཕྱུག་སྟོན་པ་ཤཱཀྱའི་ཏོག །རྗེ་བཙུན་སྒྲོལ་མ་པཎ་ཆེན་ཤཱཀྱ་ཤྲཱི། །མཁན་ཆེན་བྱང་ཆུབ་དཔལ་དང་བདེ་བ་དཔལ། །གྲགས་པ་གཞོན་ནུ་རྣམས་ནི་གནས་མཆོག་འདིར། །
མཆོག་ཏུ་དད་པས་སྤྱན་འདྲེན་གཤེགས་སུ་གསོལ། །དེང་འདིར་དཔལ་ལྡན་བླ་མ་དམ་པ་ཡི། །སྐུ་ཚེ་བསྐལ་པ་བརྒྱ་རུ་བསྲིང་བ་དང་། །ཕྲིན་ལས་དར་ཞིང་རྒྱས་པར་

༄༅། །བྱིན་གྱིས་རློབས། །བསོད་ནམས་གྲགས་པ་བསོད་ནམས་རྒྱལ་མཚན་ཞབས། །དཔལ་ལྡན་ཚུལ་ཁྲིམས་ཤར་ཆེན་ཡེ་ཤེས་མཚན། །ངོར་ཆེན་ཀུན་
དགའ་བཟང་པོ་མུས་ཆེན་རྗེ། །པཎ་ཆེན་ཆོས་དཔལ་རྣམས་ནི་གནས་མཆོག་འདིར། །མཆོག་ཏུ་དད་པས་སྤྱན་འདྲེན་གཤེགས་སུ་གསོལ། །དེང་འདིར་དཔལ་ལྡན་བླ་
མ་དམ་པ་ཡི། །སྐུ་ཚེ་བསྐལ་པ་བརྒྱ་རུ་བསྲིང་བ་དང་། །ཕྲིན་ལས་དར་ཞིང་རྒྱས་པར་བྱིན་གྱིས་རློབས། །བློ་གྲོས་རྒྱ་མཚོ་རིན་ཆེན་བཟང་པོ་དང་། །སྔགས་འཆང་
ཀུན་དགའ་བསོད་ནམས་དཀོན་མཆོག་ལེགས། །དཔལ་ལྡན་དོན་གྲུབ་དཔལ་མཆོག་རྒྱལ་མཚན་དང་། །སངས་རྒྱས་ཕུན་ཚོགས་རྣམས་ནི༔ བསྟན་འཛིན་ལྷུན་གྲུབ་
ནམ་མཁའ་བསམ་གྲུབ་དང་། །ཀུན་དགའ་བློ་གྲོས་ནམ་མཁའ་འཆི་མེད་ཞབས། །ཚེ་དང་ཡེ་ཤེས་དངོས་གྲུབ་མཆོག་བརྙེས་པ། །ཀུན་དགའ་བསྟན་འཛིན་རྣམས་ནི༴
བཀའ་དྲིན་མཉམ་མེད་རྩ་བའི་བླ་མ་སོགས། །བཀའ་སྲོལ་བྱིན་རླབས་དངོས་བརྒྱུད་བླ་མ་དང་། །ཡི་དམ་ལྷ་ཚོགས་རྒྱལ་བ་སྲས་དང་བཅས། །བསྟན་སྲུང་ནོར་ལྷ་

རྣམས་ནི་སོགས་སྦྱར། བྱིན་རླབས་སྐབས། མདུན་བསྐྱེད་ཀྱི་རྗེ་བཙུན་མ་དང་ནམ་མཁར་བཞུགས་པའི་བླ་མ་རྒྱལ་བ་སྲས་དང་བཅས་པ་རྣམས་ཀྱི་ཐུགས་ཀ་ནས་མཁྱེན་བརྩེ་ནུས་པའི་
བྱིན་རླབས་ཐམས་ཅད་འཆི་མེད་ཚེའི་དངོས་གྲུབ་ཟླ་བ་ཞུ་བའི་ཁུ་བ་ལྟ་བུ་དཔག་ཏུ་མེད་པ་བྱོན་ཏེ། བླ་མ་རྗེ་བཙུན་མར་གསལ་བའི་སྤྱི་བོ་ནས་ཞུགས་ཏེ། ཐུགས་ཀའི་
འཁོར་ལོ་ཡིག་འབྲུ་དང་བཅས་པ་ལ་ཐིམ། དེ་རྣམས་ལས་ཀྱང་འཆི་མེད་བདུད་རྩིའི་ཟིལ་དངར་གྱི་རྒྱུན་དང་འོད་ཟེར་དཀར་པོ་སྔགས་ཀྱི་སྒྲ་སྒྲོགས་པའི་སོགས་གོང་ལྟར་སྦྱར་བས་
གྲུབ་བོ། །ཡང་ཚེ་དཔག་མེད་གྲུབ་རྒྱལ་ལུགས་ལ་སྦྱར་བའི་ཚེ། ཚར་ཆེན་རིན་པོ་ཆེའི་བྱིན་རླབས་ཀྱི་ཆོ་ག་ལྟ་བུ་ལ་མཚོན་ན། སྦྱོར་བ་ཡོ་བྱད་ཀྱི་བཤམ་དང་། དངོས་གཞི་སྒྲུབ་མཆོད་རྣམས་དེའི་གཞུང་ལྟར། ཞབས་བརྟན་དངོས་ཀྱི་ཚེ་སློབ་
དཔོན་ཚེ་དཔག་མེད་དུ་བསྐྱེད། བདག་བསྐྱེད་ལ་ཚིག་ཁ་བསྒྱུར་བ་དང་བཅས་ཐུགས་ཀར་སྔགས་ཕྲེང་བཀོད་ནས་སྤྲོ་བསྡུའི་དམིགས་པ་དང་བཅས་བཟླས་པ་བྱ། གསོལ་འདེབས་སྐབས། མདུན་བསྐྱེད་ཀྱི་སྟེང་གི་ནམ་མཁའ་
སོགས་གོང་ལྟར་དང་། བཅོམ་ལྡན་ཚེ་དཔག་མེད་མགོན་ཡང་། །གནས་འདིར་སྤྱན་འདྲེན་གཤེགས་སུ་གསོལ། །གནས་མཆོག་འདི་རུ་བྱོན་ནས་ཀྱང་། །དཔལ་

༄༅། །ལྡན་བླ་མ་དམ་པ་ཡི། །སྐུ་ཚེ་བསྐལ་བརྒྱའི་བར་དུ་སྲིངས། །འཆི་མེད་ཚེ་ཡི་དངོས་གྲུབ་སྩོལ། །ཨོཾ་ཨ་མཱ་ར་ཎི་སོགས་སྦྱར། བྱིན་རླབས་སྐབས། ཞེས་གསོལ་
བ་བཏབ་པས་མདུན་བསྐྱེད་ཀྱི་ཚེ་དཔག་ཏུ་མེད་པའི་ཐུགས་ཀའི་ཧཱིཝཡིག་དང་། བླ་མ་ཡི་དམ་སངས་རྒྱས་བྱང་སེམས་ཆོས་སྲུང་ནོར་ལྷ་དང་བཅས་པའི་ཐུགས་ཀ་ནས་འོད་
ཟེར་འཕྲོས། དཔལ་ལྡན་བླ་མ་དམ་པའི་སྐུ་ཚེ་ཆད་ཉམས་ཡར་པ་ཐམས་ཅད་དང་། འབྱུང་བ་བཞིའི་བཅུད། འཁོར་འདས་ཀྱི་ཚེ་བསོད་དཔལ་འབྱོར་ཡེ་ཤེས་ཡོན་ཏན་
ཐམས་ཅད་འཆི་མེད་བདུད་རྩིའི་རྣམ་པར་སྤྱན་དྲངས། དབུ་གཙུག་ནས་ཞུགས། སྐུ་ལུས་ཀྱི་ནང་ཐམས་ཅད་གང་བས་སྐུ་ཚེའི་བར་དུ་གཅོད་པ་ཐམས་ཅད་བྱང་ཞིང་དག་སོགས་ཆོག་བསྒྲིགས་དཀྱུས་ལྟར་སྦྱར།
སྐུ་རྟེན་ཚེ་དཔག་མེད་ཀྱི་སྐུ་ལྟ་བུ་ཕུལ་ན་ལེགས། ཡོན་ཏན་གྱི་རྟེན་མདུན་བསྐྱེད་ཀྱི་ཚེ་བུམ་དང་། ཚེ་རིལ། ཚེ་ཆང་བཅས་འབུལ། སྣ་བདུན་བྱིན་རླབས་སྐབས་ཨ་མཱ་ར་ཎིའི་སྔགས་ཀྱིས་བྱ་བ་སོགས་ཁྱད་པར་ཁ་བསྒྱུར་ཕྲ་མོ་རྣམས་མ་འཁྲུལ་
པར་སྦྱར། དེས་མཚོན་ཏེ་ཚེ་རྟ་ཟུང་འབྲེལ་ལྟ་བུ་ལ་སྦྱར་ནའང་གོང་གི་རིགས་བསྒྲེ་ཞིང་། གསོལ་འདེབས་སྐབས། ཨོཾ་ཨཱཿ ཧཱུྃ་ཧྲཱིཿ ཧྲཱིཿ  སྣང་བ་མཐའ་ཡས་སོགས་བརྗོད་པ་ཁོ་ནས་འཐུས་པ་སོགས་རྒྱ་ཆེར་སྤྲོས་ཏེ་ཤེས་པར་བྱའོ། །

འགྲོ་ལ་ཕན་བདེ་འབྱུང་བའི་གཞི་གཅིག་པུ། །བསྟན་འཛིན་ཆེ་རྣམས་དབང་བཅུའི་ཡེ་ཤེས་མཆོག །གྲུབ་པའི་ཆོ་ག་འདི་བགྱིས་ལེགས་བྱས་ཀྱིས། །སྲིད་ཞིའི་ཕུན་ཚོགས་དགའ་སྟོན་རྒྱས་གྱུར་ཅིག །ཅེས་པའང་རྒྱལ་དབང་ཐམས་ཅད་མཁྱེན་པ་
དང་༑ རྨོར་ཆེན་རིན་པོ་ཆེ། ཞུ་ཆེན་མ་ཧཱ་པཎྜིཏ་སོགས་ཚད་མར་གྱུར་པའི་གཞུང་ལས་ལེགས་པར་བཏུས་ཏེ་དོན་ལ་རང་བཟོའི་དྲི་མ་མེད་པར་ཉམས་སུ་བླང་བདེ་བའི་ཉུང་ངུ་རྣམ་གསལ་བཀླགས་པས་གྲུབ་པར་བསྟར་བ་འདིའང་། འཇམ་
དབྱངས་བླ་མ་དགྱེས་པའི་འབངས་མཁྱེན་བརྩེའི་དབང་པོས་སྦྱར་བའི་དགེ་བས་བསྟན་འཛིན་མཆོག་རྣམས་ཞབས་པད་བསྐལ་པ་རྒྱ་མཚོར་བརྟན་ཅིང་ཆོས་ཀྱི་འཁོར་ལོ་དུས་རྟག་ཏུ་བསྐོར་བ་དང་། འཇིག་རྟེན་ཀུན་ཏུ་བདེ་སྐྱིད་ཆོས་མཐུན་གྱི་འབྱོར་
པས་ཁྱབ་ཅིང་རྟག་པའི་རྒྱུར་གྱུར་ཅིག སརྦ་དཱ་ཀ་ལྱཱ་ཎཾ་བྷ་བ་ཏུ།།
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་

༄༅། །ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །ལྟུང་བཤགས་ཀྱི་ཆོ་ག་ཤིན་ཏུ་བསྡུས་པའི་སྡིག་ལྟུང་གཞོམ་པའི་ཐོ་བ་བཞུགས་སོ།།

༄༅། །རྒྱལ་བ་སྲས་དང་སློབ་མར་བཅས་པ་ལ་ཕྱག་འཚལ་ལོ། །སྒྲུབ་པོ་གང་ཞིག་སྡིག་ལྟུང་གི་ཚོགས་བཤགས་པར་བྱ་བ་ལ་མདོ་སྡེ་རྣམས་ནས་བཤད་
པའི་བདེ་གཤེགས་སུམ་ཅུ་རྩ་ལྔའི་སྒྲུབ་ཐབས་བྲི་བར་བྱ་སྟེ། གནས་གཙང་མར་སངས་རྒྱས་སོ་ལྔའི་བྲིས་འབུར་གྱི་སྐུ་རིགས་གཙོར་གྱུར་རྟེན་གསུམ་ཇི་ལྟར་རིག་པའི་མདུན། ཆུ་གཉིས་
སྔོན་འགྲོའི་ཉེར་སྤྱོད་དང་། ཁྱད་པར་སྤོས། མར་མེ། ཞལ་ཟས་གང་འབྱོར་བཤམས། སྟན་བདེ་བ་ལ་འདུག་སྟེ། དཀོན་མཆོག་བདེན་དང་སྲས་བཅས་
རྒྱལ་བའི་བྱིན། །ཚོགས་གཉིས་མངའ་ཐང་ཆོས་དབྱིངས་དག་སྟོབས་ཀྱིས། །སྣོད་བཅུད་བདེ་ཆེན་ཞིང་གི་བཀོད་པ་དང་། །མཆོད་

༄༅། །སྤྲིན་རྒྱ་མཚོས་གང་ཞིང་སྤྱོད་གྱུར་ཅིག །ན་མོ་རཏྣ་ཏྲ་ཡཱ་ཡ། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡྷ་ནཱེ། ཏ་ཐཱ་གཱ་ཏ་
ཡ༑ ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་བཛྲེ་བཛྲེ་མ་ཧཱ་བཛྲ། མ་ཧཱ་ཏེ་ཛོ་བཛྲ། མ་ཧཱ་བིདྱ་བཛྲ། མ་ཧཱ་བོ་དྷི་ཙིཏྟ་
བཛྲེ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་བ་ར་ཎ་བི་ཤོ་དྷ་ན་བཛྲ་སྭཱ་ཧཱ། ཞེས་གནས་ཡོལ་བྱིན་གྱིས་རླབས། མདུན་མཁར་
སྐྱབས་ཡུལ་མངོན་སུམ་བཞུགས་པའི་མདུན། །བདག་དང་འགྲོ་ཀུན་གུས་པས་འཁོད་པར་གྱུར། །སངས་རྒྱས་ཆོས་དང་ཚོགས་

ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་
འགྲུབ་པར་ཤོག །སྐྱབས་སེམས་དང་། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་
ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །
ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་
དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་
རྣམས༑ །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །

༄༅། །མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུགས་པ་གདུགས་མཆོག་དང་། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་
དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མ་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་གྱིས། །
རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་
གིས༑ །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་
བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་
དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །

བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་
བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །
ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་
བྱང་ཆུབ་ཕྱིར་བསྔོའོ།། །།ཡན་ལག་བདུན་པ་བྱ། སྐྱབས་ཡུལ་འོད་ཞུ་རང་ལ་གཉིས་མེད་ཐིམ། །སྒྲིབ་དག་དྲི་མ་མེད་པའི་ལུས་སུ་གྱུར། །བྷཱུྃ་ལས་མདུན་གྱི་ནམ་མཁར་
གཞལ་མེད་ཁང་། །རིན་ཆེན་སྣ་ཚོགས་ལས་གྲུབ་གསལ་དངས་པ། །གྲུ་བཞི་སྒོ་བཞི་རྟ་བབ་བཅས་པའི་དབུས། །པད་འདབ་སུམ་ཅུ་རྩ་བོཞིའི་ལྟེ་བ་རུ། །ཉི་ཟླའི་
གདན་བཅས་དབུས་སུ་བཅོམ་ལྡན་འདས། །ཤཱཀྱའི་རྒྱལ་པོ་གསེར་མདོག་ཆོས་འཆད་ཅན། །དབུ་གཙུག་རྣམ་ཀུན་གཟིགས་པའི་རིན་ཆེན་གདུགས། །གཡས་ན་ཕྱག་

༄༅། །རྡོར་མཐིང་མདོག་གཡོན་ཕྱོགས་ན། །འཇམ་དབྱངས་དམར་སེར་གཉིས་ཀ་རྔ་ཡབ་གཡོབ། །འདབ་མ་སུམ་ཅུ་རྩ་བཞིའི་གཡས་ཕྱོགས་ནས། །མདུན་
ནས་རིམ་བཞིན་བདེ་གཤེགས་སུམ་བཅུ་ལྔ། །དཀར་སྔོ་སེར་དམར་ལྗང་གུ་སྤེལ་མ་རུ། །ཆོས་འཆད་བདུད་འདུལ་མཆོག་སྦྱིན་མཉམ་གཞག་དང་། །སྐྱབས་སྦྱིན་དང་
བཅས་གཙོ་ལ་ཞལ་གཟིགས་པ། །ཀུན་ཀྱང་མཚན་རྫོགས་རྡོལ་སྐྱིལ་ངུར་སྨིག་འཆང་། །ཕྱི་ནས་རིམ་བཞིན་བྱང་སེམས་ཉན་རང་དང་། །མཆོད་ལྷ་དང་བཅས་མ་
ཡེངས་ཡིད་ཡུལ་གསལ། །གནས་གསུམ་ཟླ་བ་འབྲུ་གསུམ་ལས་འོད་འཕྲོས། །རྒྱལ་བ་ཉི་ཟེར་རྡུལ་ལྟར་སྤྱན་དྲངས་ཐིམ། །སྤོས་དང་། མ་ལུས་སེམས་ཅན་ཀུན་གྱི་
མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་
གཤེགས་སུ་གསོལ། །ཞེས་པའམ་ཚང་མར་བརྗོད། བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་རྩེ་ཕྱིར་ཐུགས་རྗེས་རྣམས་སྦྱངས་ཤིང་། །སྨོན་ལམ་རྒྱ་ཆེན་དགོངས་

པ་ཡོངས་རྫོགས་པའི། །ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་
ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། །ཡང་དག་འཁོར་དང་བཅས་རྣམས་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །
བཙོ་མ་གསེར་གྱི་མདོག་འདྲ་ཞིང་། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་
ལ་བཞུགས། །ཆོས་དང་ཡེ་ཤེས་ཆགས་བྲལ་བ། །ཀུན་ཏུ་མི་ཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །
ཤིན་ཏུ་ལེགས་བྱས་གཟུགས་བརྙན་ནི། །མཆོད་པས་གནས་འདིར་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །
ནད་མེད་ཚེ་དང་དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཞེས་དང་། ཨོཾ་སརྦ་ཏ་ཐཱ་ག་ཏ་ས་པ་རི་ཝ་ར་ཨེ་ཧྱེ་ཧི། ཞེས་པས་སྤྱན་དྲངས་ནམ་མཁར་བཞུགས་པ་ལ། །

༄༅། །བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་ལ་མཆོད་ཡོན་བཞེས་ནས་ཀྱང་། །ཐུགས་ལ་དགོངས་ཤིང་
གནང་བར་མཛོད། །བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ཀྱང་། །འདི་ཉིད་
དུ་ནི་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏ་ག་ག་ན་ས་མ་ཡེ་ཧཱུྃ་སྭཱ་ཧཱས་མཆོད་ཡོན་དབུལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་
ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། གིས་སྐུ་ཁྲུས་གསོལ། འདི་ནི་ཁྲུས་མཆོག་དཔལ་དང་
ལྡན༑ །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིན་ཏེ། །ཅི་འདོད་དངོས་གྲུབ་སྩོལ་བར་མཛད། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ།
དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་ལེགས་པར་བཀང་བའི་གླུ་དང་ནི། །རོལ་མོ་བཅས་པ་དུ་མས་སྐུ་ཁྲུས་

གསོལ༑ །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུྃ་ཏྲཱྃ་ཧྲཱིཿ ཨཿ ཀཱ་
ཡ་བི་ཤོ་དྷ་ནི་སྭཱ་ཧཱ། བདག་དང་འགྲོ་ལ་ཐུགས་རྗེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་
གསོལ༑ །ཨོཾ་པདྨ་ཀ་མ་ལཱ་ཡ་ཧཱུྃ། ལྷ་ལ་སོགས་པ་དྲི་ཡི་རྫས། །ཕྱོགས་རྣམས་ཀུན་ན་གང་ཡོད་པ། །ཚིམ་བྱེད་ཡིད་འོང་ལྡན་པ་འདི། །ཐུབ་དབང་སྲས་དང་
བཅས་ལ་འབུལ། །ཨོཾ་བཛྲ་གནྡྷེ་ཧཱུྃ། ཞིང་འདིའམ་རྒྱ་ཆེན་ཞིང་གཞན་ན། །ལྷ་རྫས་མེ་ཏོག་ཡིད་འོང་བ། །ཆུ་དང་ཐང་སྐྱེས་ཡིད་བྱུང་འདི། །ཐུབ་དབང་སྲས་དང་
བཅས་ལ་འབུལ། །ཨོཾ་བཛྲ་པུཥྤེ་ཧཱུྃ། ཕྱོགས་བཅུ་ཀུན་ནས་བདུག་སྤོས་འདི། །ལྷ་རྫས་སྤོས་ཀྱི་ཤིང་ལ་སོགས། །དྲི་ཞིམ་ཡིད་འོང་གང་ཡོད་པ། །ཐུབ་དབང་སྲས་
དང་བཅས་ལ་འབུལ། །ཨོཾ་བཛྲ་དྷཱུཔྤེ་ཧཱུྃ། འཇིག་རྟེན་འདིའམ་ཕྱོགས་རྣམས་ན། །ལྷ་དང་མི་ལ་སོགས་པའི་ཟས། །ཡོན་ཏན་ཀུན་ལྡན་གང་ཡིན་དེ། །ཐུབ་དབང་

༄༅། །སྲས་དང་བཅས་ལ་འབུལ། །ཨོཾ་བཛྲ་ནེ་ཝེ་ཏེ་ཧཱུྃ། འཇིག་རྟེན་འདིའམ་ཕྱོགས་བཅུ་ཡི། །རིན་ཆེན་མར་མེ་ལ་སོགས་པ། །སྣང་བའི་ཁྱད་པར་གང་ཡོད་
པ༑ །ཐུབ་དབང་ལ་ནི་དབུལ་བར་བགྱི། །ཨོཾ་བཛྲ་ཨཱ་ལོ་ཀེ་ཧཱུྃ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀྩིཏྟ་པྲ་ཎ་མེ་ན་བཛྲ་བནྡྷ་ན་ཀ་རོ་མི། ཞེས་པས་ཕྱག་བྱས་པར་མོས་ལ། མདུན་རྟེན་
དང་དབྱེར་མེད་དུ་དགྱེས་བཞིན་བཞུགས་པར་བསམ། ཇི་སྙེད་སུ་དག་སོགས་ནས། བདག་གིས་བསྟོད། ཅེས་པའི་བར་གྱིས་ཕྱག་བྱ། མེ་ཏོག་དམ་པ་སོགས་ནས། མཆོད་པར་བགྱི། ཞེས་པའི་བར་དང་།
ཕྱོགས་དུས་རྒྱལ་བ་སྲས་བཅས་མ་ལུས་པར། །མཆོད་ཡོན་མེ་ཏོག་བདུག་སྤོས་མར་མེ་དང་། །དྲི་ཆབ་ཞལ་ཟས་རོལ་མོ་ལ་སོགས་པ། །མཆོད་པར་འོས་པའི་བྱེ་བྲག་
ཇི་སྙེད་པ། །འཕགས་མཆོག་ཀུན་བཟང་སྨོན་ལམ་ལས་གྲུབ་ལྟར། །ནམ་མཁའ་རབ་འབྱམས་ཁམས་ཀུན་བཀང་སྟེ་འབུལ། །ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏིཙྪ་པཱུ་ཛ་མེ་
གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། དེ་བཞིན་དུ། པུཥྤེ དྷ་པེ། ཨཱ་ལོ་ཀེ །གནྡྷེ། ནེ་ཝི་ཏེ། ཤཔྟ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཀྱིས་མཆོད་ལ། ན་མོ་རཏྣ་

ཏྲ་ཡཱ་ཡ། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡྷ་ནེ། ཏ་ཐཱ་ག་ཏཱ་ཡ། ཨདྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་བཛེ་བཛྲེ་མ་ཧཱ་བཛྲ། མ་ཧཱ་ཏེ་ཛོ་བཛྲ། མ་ཧཱ་བིདྱ་བཛྲ། མ་
ཧཱ་བོ་དྷི་ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་བ་ར་ཎ་བི་ཤོ་དྷ་ན་བཛྲ་སྭཱ་ཧཱ། ལན་ཅིག །མཎྜལ་རྒྱས་བསྡུས་ཅི་རིགས་དབུལ། འདོད་ཆགས་ཞེ་སྡང་སོགས་ནས། ཕྱིར་
བསྔོའོ། །ཞེས་པའི་བར་ཡན་ལག་ལྷག་མ་རྣམས་ཚང་བར་བྱ། དེ་ནས་ལྟུང་བཤགས་ཚར་གྲངས་གང་ནུས་ཕྱག་འཚལ་རྣམས་ལ་ཕྱག་འཚལ་བ་དང་སྦྲགས་ནས་སྔར་བྱས་ཀྱི་སྡིག་པ་ལ་དུག་འཐུང་པ་ལྟ་བུའི་འགྱོད་སེམས་ཁ་ཞེ་མེད་པར་བྱས་རྗེས།
ལྷ་ཚོགས་གནས་གསུམ་ཨོཾ་ཨཱཿ ཧཱུྃ་གིས་མཚན། །དེ་ལས་འོད་ཟེར་བདུད་རྩིའི་རྒྱུན་བཅས་བྱུང་། །རང་གཞན་སེམས་ཅན་རྣམས་ཀྱི་ལུས་སེམས་ཁྱབ། །སྡིག་ལྟུང་བག་ཆགས་བཅས་
ཀུན་བྱང་བར་གྱུར། །ཞེས་བརྗོད་ཅིང་བསམས་ལ་ཨོཾ་ཨཱཿ ཧཱུྃ་ཞེས་བརྒྱ་སྟོང་སོགས་ཅི་ནུས་བཟླ། མཇུག་ཏུ་སླར་ཡང་གཏང་རག་གི་ཚུལ་དུ་ཡན་ལག་བདུན་པ་གོང་ལྟར་བྱ་ཞིང་། སྤྲོ་ན། བྱང་ཆུབ་སྙིང་པོ་མཆིས་ཀྱིས་བར། །
སངས་རྒྱས་རྣམས་ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི། །ཚོགས་ལའང་དེ་བཞིན་སྐྱབས་སུ་མཆི། །ཇི་ལྟར་སྔོན་གྱིས་བདེ་གཤེགས་ཀྱིས། །བྱང་ཆུབ་

༄༅། །ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར། །དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་
ནི་བསྐྱེད་བགྱི་ཞིང་། །དེ་བཞིན་དུ་ནི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །ལན་གསུམ་བརྗོད། དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་
པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་བདག་གྱུར་ཏོ། །ད་ནི་བདག་གིས་ཅི་ནས་ཀྱང་། །རིགས་དང་མཐུན་པའི་ལས་བརྩམས་ཏེ། །
སྐྱོན་མེད་བཙུན་པའི་རིག་འདི་ལ། །སྙོགས་པར་མི་འགྱུར་དེ་ལྟར་བྱ། །བདག་གིས་དེ་རིང་སྐྱོབ་པ་ཐམས་ཅད་ཀྱིས། །སྤྱན་སྔར་འགྲོ་བ་བདེ་གཤེགས་ཉིད་དང་ནི། །
བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་གྱིས། །བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག །སྐྱེས་པ་
ཉམས་པ་མེད་པ་དང་། །གོང་ནས་གོང་དུ་འཕེལ་བར་ཤོག །བྱང་ཆུབ་སེམས་དང་མི་འབྲལ་ཞིང་། །བྱང་ཆུབ་སྤྱོད་ལ་གཞོལ་བ་དང་། །སངས་རྒྱས་རྣམས་ཀྱིས་ཡོངས་

བཟུང་ཞིང་། །བདུད་ཀྱི་ལས་རྣམས་སྤང་བར་ཤོག །བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག །མགོན་པོ་ཡི་ནི་གང་དགོངས་
པ༑ །སེམས་ཅན་རྣམས་ལ་བདེ་འབྱོར་ཤོག །དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ཤིང་། །བསོད་ནམས་ཡེ་ཤེས་ལས་བྱུང་བའི། །
དམ་པ་གཉིས་པོ་ཐོབ་པར་ཤོག །བྱང་སྡོམ་བླང་ཞིང་སྨོན་ལམ་བྱ། བཟང་པོ་སྤྱོད་པ་སོགས་སྨོན་ལམ་རྒྱས་པར་གདབས། གང་ལྟར་ཡང་མཐར། ཐལ་མོ་སྦྱར་ཏེ། བདེ་གཤེགས་སུམ་ཅུ་རྩ་ལྔ་ལ་སོགས་པའི། །
རྒྱལ་བ་སྲས་བཅས་བདག་ལ་དགོངས་སུ་གསོལ། །བདག་གིས་རྩེ་གཅིག་གུས་པས་ཕྱག་འཚལ་ཞིང་། །སྡིག་ལྟུང་ཀུན་བཤགས་བསོད་ནམས་ཡོངས་བསྔོས་མཐུས། །
ཕ་མས་ཐོག་དྲངས་བདག་གཞན་འགྲོ་ཀུན་གྱི། །སྡིག་སྒྲིབ་བག་ཆགས་བཅས་པ་བྱང་བ་དང་། །བསོད་ནམས་སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་
པར་མཛད་དུ་གསོལ། །བཛྲ་མུ༔གཤེགས་གསོལ་བྱ། ཆེ་བའི་ཆེ་མཆོག་སྟོན་མཆོག་བླ་ན་མེད། །ཆོས་རྗེ་ཉི་མ་རྒྱལ་བའི་བྱིན་བརླབ་ཀྱིས། །བདུད་དང་བགེགས་རིགས་གནོད་

༄༅། །པའི་དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཆོས་ཉིད་བདེན་པའི་ཆོས་མཆོག་བླ་ན་མེད། །དམ་ཆོས་བདུད་རྩི་བདེན་པའི་བྱིན་རླབས་ཀྱིས། །
ཉོན་མོངས་སྡུག་བསྔལ་གདུང་བའི་དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །དགེ་འདུན་ཡོན་ཏན་རིན་ཆེན་དཔལ་འབར་བ། །རྒྱལ་སྲས་ཕན་མཛད་བདེན་པའི་
བྱིན་རླབས་ཀྱིས། །ཉེས་པའི་སྐྱོན་བྲལ་དགེ་ཚོགས་རྣམ་པར་འཕེལ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཚངས་དང་ལྷ་དབང་སྲུང་མའི་བྱིན་བརླབས་ཀྱིས། །
ཕན་མཛད་ལྷ་ཡི་བཀྲ་ཤིས་གནས་གྱུར་ནས། །དགེ་ལེགས་བསམ་པ་ཡིད་བཞིན་འགྲུབ་པ་དང་། །ཚེ་རིང་ནད་མེད་བདེ་སྐྱིད་ལྡན་པར་ཤོག །ཕྱི་སྣོད་འཇིག་རྟེན་དཔལ་གྱི་འབྱོར་བས་གང་། །
ནང་བཅུད་འགྲོ་ཀུན་བདེ་སྐྱིད་དགེ་བཅུས་འཚོ། །ཀུན་ཀྱང་ཐེག་པ་མཆོག་གི་ལམ་ཞུགས་ཏེ། །མྱུར་དུ་བྱང་ཆུབ་ཐོབ་པའི་བཀྲ་ཤིས་ཤོག །ཅེས་སོགས་བཀྲ་ཤིས་སྨོན་ལམ་བརྗོད་ཅིང་མེ་ཏོག་གི་ཆར་
སིལ་མར་བསྙིལ་བར་བྱའོ། །ཞེས་སྤྲོས་པ་ཚར་མ་ལྕོགས་པ་རྣམས་ཀྱི་དོན་དུ་རིགས་སྔགས་འཆང་བ་རྡོ་རྗེ་འཛིན་པ་མཆོག་གྲུབ་རྒྱལ་པོས་བྲིས་པ་ལ་མཉྫུ་གྷོ་ཥས་ཅུང་ཟད་སྒྲོས་པ་དགེ། །།སྤར་འདི་བདེ་ཆེན་རི་སུལ་བཞུགས། སརྦ་མངྒ་ལཾ།། །།

༄༅། །ཐར་པ་ཆེན་པོ་ཕྱོགས་སུ་རྒྱས་པའི་མདོའི་ཆོ་ག་མན་ངག་ལྟར་བཀོད་པ་ཉེས་པའི་གདུང་སེལ་
ཅེས་བྱ་བ་བཞུགས་སོ། །

༄༅། །ན་མོ་གུ་རུ་ཤཱཀྱ་མུ་ན་ཡེ། སྲིད་པའི་གནས་སུ་བརྩེ་བའི་ཐུགས་རྗེ་ཆེས། །འགྲོ་ཀུན་ཞི་བསིལ་བདུད་རྩིས་ཚིམས་མཛད་པ། །
སྐྱེ་དགུ་སྐྱོབ་པའི་གཉེན་གཅིག་ཤཱཀྱའི་རྒྱལ། །སངས་རྒྱས་ཀུན་ལས་རྨད་བྱུང་དེར་བཏུད་ནས། །ཉེས་པས་ཉམས་གྱུར་སྐྱེ་བོ་ལ། །ཆེད་དུ་
བཀའ་སྩལ་འགྱོད་ཚངས་ཀྱི། །ཆོ་གའི་རྒྱལ་པོ་ལག་ལེན་ཚུལ། །མན་ངག་རྗེས་སུ་འབྲང་སྟེ་འབྲི། །གང་ཞིག་མི་ལུས་ཐོབ་ཅིང་སངས་རྒྱས་ཀྱི་བསྟན་པ་
རིན་པོ་ཆེ་དང་མཇལ་བ་ནི་དབུལ་པོས་ཡིད་བཞིན་གྱི་ནོར་བུ་རིན་པོ་ཆེ་རྙེད་པ་དང་མཚུངས་ཤིང་། དེ་ལས་ཀྱང་བསྟན་པ་དམ་པའི་ཆོས་ལ་ལག་ལེན་ཏུ་བྱེད་པ་ནི་དོན་ཆེ་ལ་ངོ་མཚར་གྱི་ཕུལ་དུ་གྱུར་པ་ཡིན་ཏེ།

༄༅། །སྐབས་འདིར་འཕྲལ་དུ་བྱ་སླ་ཞིང་ཕུག་ཏུ་སངས་རྒྱས་བདེ་བླག་ཏུ་འགྲུབ་པའི་དོན་ཆེན་པོ་དང་ལྡན་པ་ཐར་པ་ཆེན་པོ་ཕྱོགས་སུ་རྒྱས་པའི་མདོ་སྡེ་བཀླགས་ཤིང་ཚེ་རབས་ཀྱི་ནོངས་པ་
འགྱོད་ཚངས་སུ་བྱ་བའི་ཆོ་གའི་ཚུལ་བཤད་པ་ལ་གསུམ། མདོའི་དངོས་བསྟན་སྤྱིར་བཤད་པ་མན་ངག་གི་ཆོ་ག་བྱེ་བྲག་ཏུ་དབྱེ་བ། ལག་ཏུ་བླང་བའི་ཁྲིགས་ཞིབ་ཏུ་སྨོས་པའོ། །དང་པོ་ནི། རྟེན་
གྱི་གང་ཟག་ཁྱིམ་པའམ་རབ་ཏུ་བྱུང་བ་གང་ཡང་རུང་བས། ཁྲུས་དང་གཙང་སྦྲའི་ཀུན་སྤྱོད་ཤིན་ཏུ་དག་ཅིང་དུས་ཁྲིམས་དང་གཏན་ཁྲིམས་ལ་གནས་པས། གནས་ཁང་རྒྱན་ཐམས་ཅད་ཀྱིས་བརྒྱན་ཅིང་
དྲི་བཟང་གིས་བྱུགས་པའི་སྟེགས་ལ་སྐུ་གསུང་ཐུགས་ཀྱི་རྟེན་དང་མཆོད་པའི་ཡོ་བྱད་ཇི་ལྟར་འབྱོར་པ་བཤམ། སྐྱབས་སེམས་ས་གཞི་བྱིན་རླབས་སྤྱན་འདྲེན་བཞུགས་གསོལ་རྣམས་མདོ་ཆོག་སྤྱི་ལྟར་

སྔོན་དུ་འགྲོ་བས། མདོ་སྡེ་ཉིད་ཀྱི་དབུ་ནས་བརྩམ་མཐར་ཆགས་སུ་བཀླག་སྟེ་ཕྱག་དངོས་སུ་འཚལ། གཟུངས་བརྒྱ་རྩ་བཟླ་ཞིང་བསྐོར་བ་ལན་བདུན་བྱ། བཤགས་པ་མན་ཆད་དཀྱུས་ལྟར་ཚང་བར་བཀླག་པ་ཉིན་མཚན་ལན་དྲུག་ཏུ་ཡིད་
གཞན་ཏུ་མི་གཡེང་བས་བྱ་ཞིང་། དེ་ལྟ་བུའི་ཚུལ་གྱིས་ཞག་བདུན་གྲུབ་ནས་མཐར་བཟང་སྤྱོད་ལྟ་བུའི་ཡན་ལག་བདུན་པ་ཚང་བ་བསྔོ་སྨོན་དང་བཅས་པ་རྒྱས་པར་བྱས་ལ། སྤྱན་དྲངས་པའི་ལྷ་གཤེགས་གསོལ་དང་ཤིས་པ་བརྗོད་པས་གྲུབ་བོ།
གཉིས་པ་སྔ་འགྱུར་ཀུན་འདུས་རིག་པའི་མདོའི་དགོངས་དོན་རྒྱུད་ཀྱི་ཆུ་བོའི་ཡན་ལག་གི་དཀྱིལ་འཁོར་དང་པོར་བཤད་པ་ཉིད་ཁུངས་སུ་བྱས་ཏེ་མདོ་འདིའི་ཆོ་ག་ཉམས་སུ་བསྟར་བར་འདོད་པས། རྟེན་གྱི་གང་ཟག་ཁྲིམས་དང་གཙང་སྦྲ།
གནས་ཁང་རྒྱན་བཀོད་སོགས་གོང་དང་མཚུངས་ཤིང་། སྟེགས་གཙང་མ་བ་བྱུང་དང་དྲི་བཟང་པོས་ཆག་ཆག་བཏབ་པ་ལ། དཀྱིལ་འཁོར་རི་རབ་ཕྱོགས་མདོག་གི་སྟེང་དུ་པདྨ་འདབ་བཞི་ལྟེ་བ་དཀར། འདབ་བཞི་ཕྱོགས་མདོག །རི་རབ་ཀྱི་
མཐར་གསེར་རི་བདུན་དང་རོལ་མཚོ་བདུན་སྤེལ་མས་བསྐོར་བ། དེ་རྒྱབ་ཤར་གླིང་གསུམ་ཟླ་གམ་དཀར་པོ། ལྷོ་གླིང་གསུམ་སོག་ཁ་སྔོན་པོ། ནུབ་གླིང་གསུམ་ཟླུམ་པོ་དམར་པོ། བྱང་གླིང་གསུམ་གྲུ་བཞི་སེར་པོ། ཕྱི་ལྕགས་རི་སྔོན་པོས་
བསྐོར་བའི་ཕྱི་རོལ་དུ་ཁྱམས་ཟླུམ་པོ་ལ་གཏོད་པའི་སྒོ་བཞི་རྩིགས་པ་ལྗང་གུས་བསྐོར་ཞིང་རྟ་བབ་སྤངས་པ། སྒོའི་ནང་ཁྱམས་སྔོན་པོ་མིག་མང་རིས་དང་། ཕྱིའི་ཁོར་ཡུག་དཀར་པོ། རྩིགས་པའི་ཕྱི་ནས་འདོད་སྣམ་ཕན་ཆད་སྤྱི་དང་འདྲ་བ།

༄༅། །མདའ་ཡབ་ཀྱི་ཕྱི་རོལ་རིན་པོ་ཆེའི་ས་གཞིའི་འཁོར་ཡུག་ལ་ལྗོན་ཤིང་དང་ཁྲུས་རྫིང་ལ་སོགས་པས་བརྒྱན་པའི་མཐར་རྡོ་རྭ་དང་འོད་ཕྲེང་གིས་བསྐོར་བ་རྡུལ་ཚོན་ནམ་རས་བྲིས་གང་བདེ་བཀྲམ། པདྨ་འདབ་བཞིའི་དབུས་དང་
འདབ་མ་བཞིར་སངས་རྒྱས་ལྔའི་སྐུ་རྟེན། མ་འཛོམ་ན་དབུས་སུ་ཐུབ་སྐུ། གསུང་རྟེན་གསུང་རབ་ཀྱི་གླེགས་བམ། ཐུགས་རྟེན་སཱཙྪ་དཀར་པོ་མི་གྲངས་སམ་སོ་སོའི་ལོ་གྲངས་ཀྱིས་དཀྱིལ་འཁོར་གྱི་མཐའ་བསྐོར་བའི་ཕྱི་རོལ་དུ་མཆོད་ཡོན་
ཞབས་བསིལ་གྱི་སྣོད་དང་། མེ་ཏོག་ལ་སོགས་པ་འབྱོར་ན་བརྒྱ་རྩ་བརྒྱད་རེ་སོགས་ཇི་ཙམ་འཛོམ་པ་གཙང་ཞིང་དག་པས་བསྐོར། མདུན་དུ་གཙང་ཞིང་བསོད་པའི་བཟའ་བཅས་བརྒྱན་པའི་འདས་གཏོར་དང་ཆ་གསུམ་ཀྱང་བཤམ། རང་གི་
མདུན་དུ་རྡོར་དྲིལ་སྤོས་སྣོད་འཐོར་ནས་སོགས་ཡོ་བྱད་ཐམས་ཅད་ཚོགས་པར་བྱའོ། །དེ་ནས་ཆོ་ག་དངོས་ལ། ཐོག་མར་གཟུངས་སྔགས་བཟླས་པའི་ཆུས་ཁྲུས་བྱ། ཁྱིམ་པ་ཡིན་ན་དོན་ཞགས་ལས་འབྱུང་བའི་ཐེག་ཆེན་གསོ་སྦྱོང་བླང་།
རབ་བྱུང་ཡིན་ཀྱང་དེ་ནི་ལེགས་པའི་ཡན་ལག་ཏུ་འགྱུར་རོ། །དེ་ནས་ཕྱོགས་བཅུའི་འཕགས་པ་ཐམས་ཅད་མངོན་སུམ་པ་ལྟ་བུར་དམིགས་ཏེ། སེམས་ཅན་རྣམས་ལ་བརྩེ་བ་ཅན། །ཕྲད་དང་བྲལ་བའི་དགོངས་པ་
དང་༑ །མི་འབྲལ་བདེ་བའི་དགོངས་པ་ཅན། །ཕན་བདེ་དགོངས་ཁྱོད་ལ་ཕྱག་འཚལ། །ཐུབ་པ་སྒྲིབ་ཀུན་ངེས་པར་གྲོལ། །འཇིག་རྟེན་ཐམས་ཅད་ཟིལ་གྱིས་གནོན། །

ཁྱེད་ཀྱི་མཁྱེན་པས་ཤེས་བྱ་ཁྱབ། །ཐུགས་གྲོལ་ཁྱོད་ལ་ཕྱག་འཚལ་ལོ། །སེམས་ཅན་རྣམས་ནི་ཐམས་ཅད་ཀྱི། །ཉོན་མོངས་མ་ལུས་ཐམས་ཅད་འདུལ། །ཉོན་མོངས་
འཇོམས་མཛད་ཉོན་མོངས་ལ། །བརྩེར་བཅས་ཁྱེད་ལ་ཕྱག་འཚལ་ལོ། །ལྷུན་གྱིས་གྲུབ་ཅིང་ཆགས་མི་མངའ། །ཐོགས་པ་མི་མངའ་རྟག་པར་ཡང་། །མཉམ་པར་
བཞག་ཅིང་འདྲི་ཀུན་གྱི། །ལན་ལྡོན་ཁྱོད་ལ་ཕྱག་འཚལ་ལོ། །མདོ་རྒྱན་ལས་འབྱུང་བའམ། ཚིགས་བཅད་གཅིག་བཞི་ལྟ་བུའི་བདེ་གཤེགས་སྤྱི་ཕྱག་ཞིག་སྔོན་ཏུ་བཏང་སྟེ་ཕྱག་བྱས་ནས་སྟན་ལ་འདུག །
བདག་དང་། གང་ཟག་དང་། སེམས་ཅན་དུ་ལྟ་བ་ལ་སོགས་པས་གདོད་ནས་སྟོང་པའི་ཆོས་ཐམས་ཅད་སྤྲོས་བྲལ་ནམ་མཁའ་ལྟ་བུའི་དོན་ལ་མཉམ་པར་བཞག་སྟེ། གང་གིས་རྟེན་ཅིང་འབྲེལ་བར་འབྱུང་། །འགག་པ་
མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་བསྟན་པ། །རྫོགས་པའི་
སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་

༄༅། །རག་ལས་གང་དེ་སྟོང་པ་སྟེ། །གང་གིས་སྟོང་ཉིད་ཤེས་དེ་བག་ཡོད་ཡིན། །ཅེས་བརྗོད། སྐྱབས་སེམས་ནི། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་
ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ། ཚད་མེད་བཞི་
བསྒོམ་པ་ནི། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་བསྔལ་མེད་པའི་བདེ་བ་
དམ་པ་དང་མི་འབྲལ་བར་གྱུར་ཅིག །ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ཚད་མེད་པ་ལ་གནས་པར་གྱུར་ཅིག །ཅེས་ལན་གསུམ། དེ་ནས་དཀྱིལ་འཁོར་བསྐྱེད་པ་ནི།
དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་འཕགས་པ་ཉན་ཐོས་དང་རང་སངས་རྒྱས་ཐམས་ཅད་ཀྱི་བྱིན་གྱིས་རླབས་དང་། ལྷ་དང་མི་བདེན་
ཚིག་གྲུབ་པ་རྣམས་ཀྱི་བདེན་པ་དང་། བདག་ཅག་ལ་སོགས་པ་མི་དང་ལྷ་རྣམས་ཀྱི་སྨོན་ལམ་དང་། མོས་པ་དང་། བསོད་ནམས་ཀྱི་སྟོབས་ཀྱིས། དེང་འདིར་དེ་བཞིན་གཤེགས་

པ་སྲས་དང་བཅས་པ་རྣམས་དང་། ལྷ་ཆེན་པོ་བཞི་དང་། རྒྱལ་པོ་ཆེན་པོ་བཞི་ལ་སོགས་ཏེ་གཙང་རིགས་ཀྱི་མགོན་པོ་ཐུགས་དམ་ཅན་ཐམས་ཅད་ལ་མཆོད་པའི་ཚོགས་སྦྱར་བའི་
ཕོ་བྲང་བཀོད་པ་མཐའ་ཡས་པའི་ཡོན་ཏན་དང་ལྡན་པར་གྱུར་ཏེ། ས་གཞི་རིན་པོ་ཆེ་སྣ་ཚོགས་ཀྱི་རང་བཞིན་ལག་མཐིལ་ལྟར་མཉམ་པ། རེག་ན་འཇམ་ཞིང་ཡངས་ལ་ཐ་གྲུ་ཆེ་
བའི་གཞི་ལ། རིན་པོ་ཆེ་སྣ་ཚོགས་ཀྱི་ཕ་གུས་ཟླུམ་པོར་བརྩིགས་པ། ཕྱོགས་བཞིར་སྒོ་བཞི་དོད་པ། རྩིག་པའི་སྟེང་དུ་ཕ་གུ་དྲྭ་བ་དྲྭ་ཕྱེད་ཤར་བུ་མདའ་ཡབ་དང་། རྩ་བར་
འདོད་པའི་སྣམ་བུ་དམར་པོས་བསྐོར་བ། དེའི་ནང་དུ་བཻ་ཌཱུཪྻའི་རང་བཞིན་གྱི་ཁྱམས་ཀྱིས་ཡོངས་སུ་བསྐོར་བའི་དབུས་སུ། རིན་པོ་ཆེ་སྣ་བཞིའི་རང་བཞིན་ལས་གྲུབ་པའི་ལྷུན་པོ།
རྩ་བར་གསེར་གྱི་རི་བདུན་དང་། རོལ་པའི་མཚོ་བདུན། ཕྱོགས་བཞི་ན་རྒྱ་མཚོ་ཆེན་པོ་བཞི་དང་། གླིང་བཞི་གླིང་ཕྲན་བརྒྱད། ཁོར་ཡུག་དང་བཅས་པས་ཡོངས་སུ་བསྐོར་
བའི་དབུས་ན། རིན་པོ་ཆེ་པདྨའི་རྒྱལ་པོ་འདབ་མ་བཞི་པ་ཡངས་ཤིང་རྒྱ་ཆེ་བ་ཤིན་ཏུ་མཛེས་པར་གྱུར་པ་ལ། འཕགས་པའི་ཚོགས་འཁོར་དང་བཅས་པ་རྣམས་གདན་འཛོམ་

༄༅། །པ་ཆེན་པོ་མཛད་པའི་སྟན་སོ་སོའི་སྨོན་ལམ་དང་བསོད་ནམས་ཁྱད་པར་ཅན་གྱི་མངའ་ཐང་དང་འཚམས་པར་གྲུབ་པ་མཛེས་པ་ཤ་སྟག་འབྱུང་བར་གྱུར་ཅིག །ཅེས་ལན་
གསུམ་བརྗོད། མཆོད་པ་བྱིན་གྱིས་རློབ་པ་ནི། ཕྱི་ནང་ཀུན་ཏུ་ཆ་རིགས་དང་འཚམས་པར་ལྷ་དང་མིའི་ཡོ་བྱད་དམ་པ། ཁ་དོག་དང༌། དྲི་དང་། རོ་དང་། རེག་པ་དང་ལྡན་པ་ཡིད་དུ་
འོང་བ། གྱ་ནོམ་པའི་ཞལ་ཟས་དང་། ན་བཟའ་དང་། རྒྱན་དང་། རོལ་མོ་ལ་སོགས་པ་ཕུལ་དུ་ཕྱིན་པ་སྣ་ཚོགས་པ་མཆོད་པའི་སྤྲིན་རྒྱ་མཚོ་ཐམས་ཅད་ཀྱིས་རྒྱས་པར་
བཀང་ཞིང་རྒྱན་ཀླུབས་པ་དང་ལྡན་པར་གྱུར་ཅིག །འཕགས་པའི་ཚོགས་འཁོར་དང་བཅས་པ་ཐམས་ཅད་གདན་འཛོམ་ནས། དེ་བཞིན་དུ་བྱིན་གྱིས་རླབས་ཤིང་བཞེས་ཏེ་ལོངས་
སྤྱོད་པར་ཅིག །ཅེས་ལན་གསུམ་དང་། མཆོད་སྤྲིན་གྱི་གཟུངས། ན་མོ་རཏྣ་ཏྲ་ཡཱ་ཡ། ཨོཾ་ན་མོ་བྷ་ག་ཝ་ཏེ་བཛྲ་སཱ་ར་པྲ་མརྡྷཱ་ནེ། ཏ་ཐཱ་ག་ཏཱ་ཡ། ཨརྷ་ཏེ་སཾམུཀྶཾ་བུདྡྷཱ་ཡ། ཏདྱ་ཐཱ།
ཨོཾ་བཛྲེ་བཛྲེ། མ་ཧཱ་བཛྲ། མ་ཧཱ་ཏེ་ཛོ་བཛྲ། མ་ཧཱ་བིདྱཱ་བཛྲ། མ་ཧཱ་བོ་དྷི་ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་བཛེ་སྭཱ་ཧཱ།

ཞེས་པའང་བརྗོད། དེ་ནས་སྤྱན་དྲངས་པ་ནི། སྟན་ལས་ལངས་ཏེ། ལག་གཡས་སྤོས་སྣོད་ཐོགས་ཤིང་གཡོན་དྲིལ་བུ་བསིལ་བ་དང་བཅས་འདུན་པ་རྩེ་གཅིག་པས། བཅོམ་ལྡན་འདས་རྣམ་པར་སྣང་མཛད་ལ་སོགས་པ་
ཕྱོགས་བཅུ་ན་དུས་གསུམ་དུ་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་། དེ་དག་གིས་ལེགས་པར་གསུངས་པ།
ལེགས་པར་བསྒྲུབས་པ། ལེགས་པར་ཐུགས་སུ་ཆུད་པ་དམ་པའི་ཆོས་ཐམས་ཅད་དང་། ཐུགས་ཀྱི་སྲས་སུ་གྱུར་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་
དང་༑ གསུང་གི་སྲས་ཉན་རང་འཕགས་པའི་ཚོགས་དང་བཅས་པ་ཐམས་ཅད་དགོངས་སུ་གསོལ། ཐུགས་རྗེ་ཆེན་པོ་དང་། བྱིན་གྱིས་བརླབས་པ་བསམ་གྱིས་མི་ཁྱབ་
པ་མངའ་ཞིང་། འགྲོ་བའི་དོན་དུ་སྨོན་ལམ་ཁྱད་པར་ཅན་མཛད་པ་ལས་གླེངས་ཏེ། བདག་སོགས་སེམས་ཅན་ཐམས་ཅད་ཀྱི་ཉེས་ལྟུང་གི་དྲི་མ་སྦྱང་ཞིང་བསོད་ནམས་
སྤེལ་བའི་སླད་དུ། དེང་སྤྱན་འདྲེན་ཞིང་མཆི་ན། མཆོད་པའི་ཚོགས་སྦྱར་བའི་ཕོ་བྲང་གི་དཀྱིལ་འཁོར་འདིར་གཤེགས་ཤིང་གདན་འཛོམ་པ་ཆེན་པོ་མཛད་དེ། བྱིན་

༄༅། །གྱིས་རློབ་པར་ཅི་གནང་། ན་མོ། ཕྱོགས་བཅུའི་འཇིག་རྟེན་རབ་འབྱམས་ན། །རྒྱལ་བ་ཇི་སྙེད་བཞུགས་པ་ཀུན། །སྐུ་གསུམ་མཆོག་ལ་མངའ་བརྙེས་
ཤིང་༑ །གསུང་མཆོག་ཆོས་ཀྱིས་ཉོན་མོངས་སྐྱོབས། །ཉན་ཐོས་རང་རྒྱལ་བྱང་སེམས་ཏེ། །འདས་དང་མ་བྱོན་ད་ལྟར་བཞུགས། །ངག་རྣམས་ཀུན་ལས་བཅུ་གཉིས་
འཕགས༑ །གཞན་གྱི་དོན་ཕྱིར་ལམ་ལ་ཞུགས། །ཉོན་མོངས་སྐྱོབ་པའི་ཚོགས་རྣམས་ཀུན། །བདག་སོགས་སེམས་ཅན་མོས་ཕྱིར་དང་། །ཡོན་མཆོད་ཀུན་ལ་བརྩེ་
བའི་ཕྱིར། །དད་པའི་ཤུགས་ཀྱིས་སྤྱན་འདྲེན་ན། །ཐུགས་རྗེའི་སྟོབས་ཀྱིས་གཤེགས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨེ་ཧྱེ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀཱ་བཛྲ་དྷ་ཏུ་ས་
རི་ཛཿ ཛཿ  ཛཿ ཧཱུྃ་བཾ་ཧོཿ  ས་མ་ཡ་སྟྭཾ། ཞེས་པས་རྒྱལ་བ་སྲས་དང་བཅས་པ་སྤྱན་དྲངས། དེ་ནས་ལྷ་ཆེན་པོ་འཁོར་བཅས་སྤྱན་དྲང་བ་ནི། ལྷའི་འཇིག་རྟེན་མཐོ་རིས་ན་འཕགས་པ་གང་ཡང་དག་
པའི་ཤེས་རབ་ཀྱིས་ཆོས་ཐམས་ཅད་ཀྱི་དེ་ཁོ་ན་ཉིད་རྟོགས་ཤིང་གཟིགས་པ་དང་ལྡན་པས་ཉོན་མོངས་པའི་སྒྲིབ་པ་བསལ་བ་དང་། བསམ་གཏན་དང་། རྣམ་ཐར་དང་།

སྙོམས་འཇུག་དང་། གཟུངས་དང་། ཏིང་ངེ་འཛིན་ལ་དབང་དུ་གྱུར་པ། ཐབས་མཁས་པའི་སྤྱོད་པ་དང་ལྡན་པས་ལྷའི་རྒྱལ་པོའི་ཆ་ལུགས་ཀྱིས་ལྷ་མང་པོ་དག་ལ་དགེ་
བའི་བཤེས་གཉེན་མཛད་ཅིང་བཞུགས་པ། ལྷ་མང་པོ་གཞན་དག་ཀྱང་དེ་བཞིན་དུ་བདེན་པ་རྟོགས་པ། ཐམས་ཅད་ཀྱང་སྔོན་སྟོན་པ་བཅོམ་ལྡན་འདས་ཀྱི་སྤྱན་སྔར་སོ་
སོ་ནས་ལྷའི་ངག་རྟག་པས་ཞལ་གྱིས་བཞེས་པའི་ཐུགས་དམ་ལས་མ་གཡེལ་བར། དེང་རྒྱལ་བ་སྲས་བཅས་སྤྱན་དྲང་བའི་གནས་འདིར་གཤེགས་སུ་གསོལ། ཧཱུྃ།
ཚངས་དང་ལྷ་དབང་སྲེད་མེད་བུ། །དབང་ཕྱུག་རྒྱལ་ཆེན་སྡེ་བཞི་པོ། །ལྷ་དང་ཀླུ་དང་ལྷ་མ་ཡིན། །མིའམ་ཅི་ཡི་དབང་པོ་དང་། །ཕྱོགས་སྐྱོང་བཅུ་སོགས་འཁོར་དང་།
བཅས༑ །མི་ཕྱེད་རབ་དད་ལྡན་པ་ཀུན། །དེ་རིང་སྙན་གསན་དུས་ཀྱི་ཕྱིར། །མཆོད་གཏོར་བཟང་པོ་བཞེས་པ་དང་། །བསྟན་པ་རྒྱས་སླད་གཤེགས་སུ་གསོལ། །
ཨོཾ་བྲཧྨ། ཨིནྡྲ། བི། ཨཱི་ཤྭ་ར། དྷྲྀཥྚ་རཱཥྚ། བེེརཱུ་ཌྷ་ཀ །བིརཱུ་པཱཀྵ། བེེ་ཤྲ་བ་ཎ་ས་པཱ་རི་ཝཱ་ར་ཛཿ  ཛཿཧཱུྃ་བྃ་ཧོཿ  ས་མ་ཡ་ཧོཿ ས་མ་ཡ་སྟྭཾ། ཞེས་སྤྱན་

༄༅། །དྲངས་པས། དཀོན་མཆོག་གསུམ་དང་། ལྷའི་རྒྱལ་པོ་རྣམས་སོ་སོའི་ཞིང་ཁམས་ནས། རང་རང་གི་འཁོར་དང་བཅས་པ་རྫུ་འཕྲུལ་གྱི་མཐུས་བྱོན་ནས་རང་
རང་གི་གནས་སུ་བཞུགས་པ་ནི། དཀྱིལ་འཁོར་གྱི་དབུས་ཀྱི་གདན་གྱི་སྟེང་དུ་བཅོམ་ལྡན་འདས་ཀུན་རིག་རྣམ་པར་སྣང་མཛད་སྐུ་མདོག་དཀར་པོ། ཞལ་བཞི་པ།
བྱང་ཆུབ་མཆོག་གི་ཕྱག་རྒྱ་མཛད་པ། དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། རྡོ་རྗེའི་དཀྱིལ་ཀྲུང་གིས་བཞུགས་པ། འདབ་མ་བཞིའི་ཤར་དུ་ཞིང་སྦྱོང་
བའི་ལྷ་རྡོ་རྗེ་མི་འཁྲུགས་པ་སྔོན་པོ། གཡས་ས་གནོན་དང་གཡོན་མཉམ་བཞག་སྟེང་ན་རྡོ་རྗེ། ལྷོར་སྟོང་གི་ལྷ་སྟོན་པ་ཤཱཀྱ་ཐུབ་པ་སེར་པོ་གཡས་ས་གནོན་དང་གཡོན་
མཉམ་བཞག་སྟེང་ན་ལྷུང་བཟེད། ནུབ་ཏུ་ཉའི་ལྷ་འོད་དཔག་མེད་དམར་པོ་ཕྱག་གཉིས་མཉམ་བཞག་གི་སྟེང་ན་ཚེ་བུམ། བྱང་དུ་ཚེས་བརྒྱད་ཀྱི་ལྷ་སྨན་གྱི་བླ་བཻཌཱུརྱ་འོད་
ཀྱི་རྒྱལ་པོ་མཐིང་ག །གཡས་མཆོག་སྦྱིན་ཨ་རུ་དང་གཡོན་མཉམ་བཞག་བདུད་རྩིའི་ལྷུང་བཟེད་ཀྱིས་མཚན་པ། དེ་བཞི་ཀ་མཆོག་གི་སྤྲུལ་སྐུ་ཚངས་པར་སྤྱོད་པའི་ཆ་

ལུགས་ཅན་རྡོ་རྗེའི་སྐྱིལ་ཀྲུང་གིས་བཞུགས་པ། དེ་རྣམས་ཀྱི་མཐའ་བསྐོར་དུ་ཕྱོགས་བཅུ་དུས་གསུམ་གྱི་སངས་རྒྱས་དཀོན་མཆོག་ཐམས་ཅད་དང་། ཆོས་དཀོན་མཆོག་
གི་ངོ་བོ་ཡུམ་ཆེན་མོ། དགེ་འདུན་དཀོན་མཆོག་ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་དང་། འཕགས་པ་ཉན་རང་གི་ཚོགས་མ་ལུས་པ་ཐམས་ཅད་སྤྲིན་
གཏིབས་པ་ལྟར་བཞུགས་པ། ཤར་གླིང་དབུས་མར་བརྒྱ་བྱིན་དཀར་པོ་དབང་མོ་དང་བཅས་པ། ལྷོ་གླིང་དབུས་མར་ཚངས་པ་སེར་པོ་ཚངས་མ་དང་བཅས་པ། ནུབ་
གླིང་དབུས་མར་ཁྱབ་འཇུག་སྔོ་ནག་དཔལ་མོ་དང་བཅས་པ། བྱང་གླིང་དབུས་མར་དབང་ཕྱུག་དམར་པོ་ཨུ་མ་དང་བཅས་པ། གཡས་གླིང་བཞི་རུ་སོ་སོའི་ལང་ཀས་
གཞུག་པ་བཞི་དང་། གཡོན་གླིང་བཞི་རུ་ཕོ་ཉ་བ་བཞི། དེ་ཐམས་ཅད་ཀྱང་ལྷའི་ཆ་བྱད་ཅན་དར་དང་རིན་པོ་ཆེས་བརྒྱན་པའོ། །སྒོ་བཞིའི་ཤར་དུ་ཡུལ་འཁོར་སྲུང་
དཀར་པོ་པི་ཝཾ། ལྷོར་འཕགས་སྐྱེས་པོ་སྔོན་པོ་རལ་གྲི། ནུབ་ཏུ་མིག་མི་བཟང་དམར་པོ་སྦྲུལ་ཞགས་དང་མཆོད་རྟེན། བྱང་དུ་རྣམ་ཐོས་སྲས་སེར་པོ་རྒྱལ་མཚན་དང་

༄༅། །ནེའུ་ལེ་འཛིན་པ། སྒོའི་ནང་གི་ཁྱམས་དང་ཕྱིའི་འཁོར་ཡུག་ལ་འཁོར་དུ་གཏོགས་པའི་ཁམས་གསུམ་གྱི་ལྷ་དང་མི་མཐའ་ཡས་པ། ཐམས་ཅད་ཀྱང་རང་
རང་གི་རྒྱན་དང་ཆ་ལུགས་རྣམ་འཕྲུལ་སྣ་ཚོགས་པའི་རོལ་པས་བཞུགས་པར་བསམ་ལ། བཞུགས་སུ་གསོལ་བ་ནི། མྱ་ངན་མི་འདའ་ཐུགས་རྗེའི་ངང་། །ཉོན་མོངས་མི་སྤོང་གོས་པ་
མེད༑ །མ་ཆགས་རང་བཞིན་དག་པས་ན། །པདྨའི་སྟན་ལ་བཞུགས་སུ་གསོལ། །པདྨ་ཀ་མ་ལཱ་ཡ་སྟྭཾ། དེ་ནས་མདོ་བཀླགས་པ་དང་སྦྲེལ་ཏེ་བསགས་སྦྱོང་བྱ་བའི་རིམ་པ་ལ། ཐོག་མར་
གནས་ལྔ་ས་ལ་འདུད་པའི་ཕྱག་དང་བཅས། བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་དང་། སྟོན་པ་བཅོམ་ལྡན་འདས་ཤཱཀྱ་ཐུབ་པ་ལ་སོགས་པ་ཕྱོགས་བཅུ་དུས་
གསུམ་དུ་གཤེགས་ཤིང་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རིག་པ་དང་ཞབས་སུ་ལྡན་པ། བདེ་བར་གཤེགས་པ།
འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས། དཀོན་མཆོག་བླ་ན་མེད་པ་

ཐམས་ཅད་ལ་གུས་པས་ཕྱག་འཚལ་ལོ། །དེ་བཞིན་གཤེགས་པ་དེ་དག་གིས་ལེགས་པར་གསུངས་པ། ལེགས་པར་བསྒྲུབས་པ། ལེགས་པར་ཐུགས་སུ་ཆུད་པ།
དམ་པའི་ཆོས་དཀོན་མཆོག་བླ་ན་མེད་པ་ཐམས་ཅད་ལ་གུས་པས་ཕྱག་འཚལ་ལོ། །སངས་རྒྱས་བཅོམ་ལྡན་འདས་དེ་དག་གི་ཐུགས་ཀྱི་སྲས་ས་ཆེན་པོ་ལ་རབ་ཏུ་བཞུགས་
པའི་བྱང་ཆུབ་སེམས་དཔའ་ཆེན་པོ་ཐམས་ཅད་དང་། སྟོན་པ་བདེ་བར་གཤེགས་པ་དེ་དག་གི་གསུང་གི་སྲས་འཕགས་པ་རང་རྒྱལ་དང༌། འཕགས་པ་ཉན་ཐོས་ཀྱི་དགེ་
འདུན་ཏེ། ཚོགས་ཀྱི་མཆོག་བླ་ན་མེད་པ་ཐམས་ཅད་ལ་གུས་པས་ཕྱག་འཚལ་ལོ། །ཚངས་པ་དང་བརྒྱ་བྱིན་ལ་སོགས་ཏེ་འཕགས་པ་དམ་པའི་ཆོས་སྐྱོང་བ་འཇིག་རྟེན་
དང་འཇིག་རྟེན་ལས་འདས་པའི་ཚུལ་དུ་བཞུགས་པ་ཐམས་ཅད་ལ་གུས་པས་ཕྱག་འཚལ་ལོ། །ཞེས་པ་ཙམ་སྔོན་དུ་བཏང་ནས། ཐར་པ་ཆེན་པོ་ཕྱོགས་སུ་རྒྱས་པའི་མདོའི་དབུ་ནས་བརྩམས་ཏེ།
འདུས་བྱས་ཀྱི་ཆོས་ཐམས་ཅད་མི་རྟག་པར་མཐོང་ངོ་། །ཞེས་པའི་བར་བཀླག །ཕྱག་གི་སྐབས་ཕྱག་དངོས་སུ་ལྕོགས་ན་མཆོག་ཏུ་འགྱུར་ཞིང་མི་ནུས་ན་ཐལ་མོ་སྦྱར་ལ་རྩེ་གཅིག་གུས་པའི་ཡིད་ཀྱིས་ཕྱག་བྱ། གལ་ཏེ་རྟོག་

༄༅། །པ་ཆེན་པོ་ཡོངས་སུ་རྒྱས་པའི་མདོ་ལྟར་ན་དབུ་ནས་བརྩམས། བྱང་ཆུབ་ཀྱི་སྙིང་པོར་མངོན་པར་རྫོགས་པར་འཚང་རྒྱའོ། །ཞེས་པའི་བར་བརྗོད། དེ་ནས་མཆོད་ཅིང་བསྟོད་པ་ནི། སྤྱོད་འཇུག་ལས་འབྱུང་
བའི། རིན་ཆེན་སེམས་དེ་སོགས། སླད་ཆད་མི་བགྱིད་དོ། །ཁྲུས་ཀྱི་ཁང་པ་སོགས། དེ་བཞིན་གཤེགས་དང་དེ་ཡི་སྲས་སོགས་བློ་ཀ་རེ་རེ། དེ་དག་སྐུ་ལ་སོགས། དེ་ནས་དེ་ལ་སོགས།
བརྒྱན་པར་བགྱི། སྟོང་གསུམ་ཀུན་དུ་དྲི་ངད་སོགས་ནས། ངེས་པར་ཀུན་ཏུ་འབྱུང་གྱུར་ཅིག །བར་བརྗོད། དེ་ནས་གཟུངས་སྔགས་བཟླ་ཞིང་བསྐོར་བ་བྱ་བ་ནི། ཐར་མདོ་ལྟར་ན། དེ་ནས་ཚོགས་ཀྱི་ནང་
ནས་སོགས་བརྗོད་ཅིང་གཟུངས་སྔགས་ལན་བརྒྱ་རྩ་བརྒྱད་བཟླས་པའི་མཇུག་ཏུ་དཀོན་མཆོག་གསུམ་པོ་རེ་རེ་ལ་བསྐོར་བ་བདུན་རེ་སྟེ་ཉེར་གཅིག་བྱ། དེའི་ཚེ་རྒྱལ་བ་སྲས་དང་བཅས་པའི་སྐུ་ལས་འོད་ཟེར་དཔག་ཏུ་མེད་པ་བྱུང་།
བདག་སོགས་སེམས་ཅན་ཐམས་ཅད་ལ་ཕོག་པས་སྡིག་སྒྲིབ་ཉེས་ལྟུང་ཐམས་ཅད་བ་མོ་ལ་ཉི་མས་རེག་པ་ལྟར་སོང་གིས་དག་པར་མོས་ལ། སྔགས་འདི་དུས་གཅིག་ལ་སོགས་ནས་མཇུག་
ཡོངས་སུ་རྫོགས་ཀྱི་བར་མཐར་ཆགས་སུ་བཀླག །རྟོག་པ་ཆེན་པོ་ལའང་། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སོགས་བརྗོད་ཅིང་གཟུངས་བཟླ་བ་དང་བསྐོར་བ་སོགས་སྔ་མ་ལྟར་བྱའོ། །སླར་ཡང་མདོའི་དབུ་ནས་

བརྩམས་ཏེ་ཕྱག་འཚལ། མཆོད་པ། གཟུངས་སྔགས། བསྐོར་བ། བཤགས་པ་མཇུག་གྲུབ་ཀྱི་བར་ལན་གཉིས་སུ་བསྐྱར་ཞིང་ཡོངས་བསྡམས་ལན་གསུམ་གྲུབ་པའི་མཐར། ཇི་སྙེད་སུ་དག་སོགས་ཡན་ལག་བདུན་པ་སྔོན་དུ་འགྲོ་བའི་
བཟང་པོ་སྤྱོད་པའི་སྨོན་ལམ་ཚང་བར་གདབ། འདས་གཏོར། ཨོཾ་ཨཱཿ བིགྷྣཱནྟ་ཀྲྀཏ་ཧཱུྃ་ཕཊ་ཀྱིས་བསང་། སྭ་བྷ་ཝས་སྦྱང་། སྟོང་པའི་ངང་ལས་བྷྲཱུྃ་ལས་གཏོར་གཞོང་རིན་པོ་ཆེའི་སྣོད་ཡངས་ཤིང་རྒྱ་ཆེ་
བའི་ནང་དུ་བཅུད་ཨོཾ་ཡིག་ཞུ་བ་ལས་བྱུང་བའི་གཏོར་རྫས་འདོད་ཡོན་གྱི་རྣམ་པ་མཆོད་པའི་སྤྲིན་ཕུང་མཐའ་ཡས་པ་སྤྲོ་བོར་གྱུར། ཨོཾ་ཨཱཿ ཧཱུྃ། གསུམ་གྱིས་བྱིན་བརླབ། ན་མསརྦ་
སོགས་ནམ་མཁའ་མཛོད་ཀྱི་སྔགས་རྒྱ་ལན་གསུམ་གྱིས་ཕུལ་ལ། མི་མཉམ་མཉམ་པའི་ལྷ་ཁྱོད་རྟག་ཏུ་བདག་ལ་ནི། །ཐུགས་རྗེའི་སྤྱན་གྱིས་གཟིགས་ཤིང་རྒྱུན་དུ་འགྲོ་བའི་དཔལ། །བྱང་ཆུབ་
མཆོག་གི་སྤྱོད་པ་བསྒྲུབ་པར་དམ་བཅས་པའི། །བདག་གི་རེ་བའི་འབྲས་བུ་འདི་ཡང་མཆིས་པར་མཛོད། །གཏི་མུག་མུན་པ་འདྲ་བས་སྡོངས་གྱུར་ན། །བྱམས་མགོན་ཅི་
སླད་བདག་ལ་ཐུགས་མི་བརྩེ། །ཁྱོད་ཀྱི་མཁྱེན་རབ་བསྐལ་པའི་མེ་འདྲ་བས། །སེམས་ཀྱི་མུན་སེལ་སྒྲོན་མེ་བདག་ལ་སྩོལ། །མགོན་པོ་ཐུགས་རྗེ་ཆེ་དང་ལྡན་གྱུར་པས། །

༄༅། །སེམས་ཅན་དོན་ལ་བསྐུལ་བ་མི་འཚལ་ཡང་། །སྡུག་བསྔལ་རང་བཞིན་དབང་དུ་བདག་གྱུར་པས། །སྐྱོབ་པའི་སྤྱན་སྔར་གདུང་བས་གསོལ་བ་འདེབས། །
གང་ཞིག་ཕ་དང་མས་ནི་སྐྱོབ་པ་ལ། །ཤིན་ཏུ་སྐྱོང་ལ་མེད་པ་དེ་བཞིན་དུ། །འགྲོ་བའི་དོན་བརྩོན་མཛད་པ་ཁྱེད་ལགས་ཀྱིས། །ཚེ་རབས་ཀུན་ཏུ་བདག་གི་སྐྱབས་མཛོད་
ཅིག ༑མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་སོགས་ཀྱིས་འདོད་དོན་གསོལ། དེ་ནས་ཆ་གསུམ་སྤྱི་ལྟར་བཏང་། ཉིན་གྲངས་མང་པོ་ལྟ་བུར་ཆ་གསུམ་མི་ལྕོགས་ན་འདས་གཏོར་སྔར་
ལྟར་ལ། གཏོར་མ་གཅིག་གོང་བཞིན་བྱིན་རླབས། ཨོཾ་སརྦ་ལོ་ཀ་པཱ་ལ་བྷ་ཏ་བིགྷྣཱན་ན་མཿསརྦ་སོགས་ནས། གྲྀཧྞེ་དཾ་བ་ལྱ་དི་སྭཱ་ཧཱ། ཞེས་ནམ་མཁའ་མཛོད་ཀྱི་སྔགས་རྒྱ་ལན་གསུམ་གྱིས་བསྔོས། འཇིག་
རྟེན་སྐྱོང་བ་གྲགས་ལྡན་པ། །གཙང་རིས་དཔལ་མགོན་བདུན་ཅུ་ལྔ། །འཁོར་དུ་གཏོགས་པའི་སྡེ་བརྒྱད་སོགས། །མི་དང་མི་མིན་འབྱུང་པོའི་ཚོགས། །བདག་གི་
རྣམ་ལྔའི་མཆོད་པ་དང་། །མཆོད་སྦྱིན་གཏོར་མ་བླང་བར་མཛོད། །དེ་དག་རྣམས་ཀྱི་བརྩོན་འགྲུས་དང་། །གཟི་བརྗིད་དབང་ཕྱུག་སྟོབས་ཀྱིས་ཀྱང་། །མི་ཤིས་པ་

ཀུན་འཇོམས་གྱུར་ཅིག །འཇིག་རྟེན་བདེ་ཞིང་ལོ་ལེགས་དང་། །ཞེས་སོགས་ཀྱིས་གཙང་སར་དབུལ་ལོ། །དེ་ནས་མཆོད་པ་ཁ་གསོས་ལ་རྗེས་ཆོག་ནི། མཆོད་པ་དྲི་མེད་ཡོངས་དག་པ། །
རྣམ་མང་རྒྱ་ཆེ་ཐམས་ཅད་དང་། །སོ་སོའི་མངའ་ཐང་རྒྱ་ཆེན་དུ། །འོས་པ་བདེ་བར་སྦྱར་ཏེ་འབུལ། །ཞེས་པས་མཆོད་ནས། མ་འབྱོར་པ་དང་སོགས་ཀྱིས་ནོངས་པ་བཤགས། རས་
བྲིས་དང་རྟེན་ལ་བརྟན་བཞུགས་སྤྱི་ལྟར་བྱས་ཀྱང་ཆོག །རྡུལ་ཚོན་ལ། ཨོ་ཁྱེད་ཀྱིས་སེམས་ཅན་སོགས་ཀྱིས་གཤེགས། ཕྱོགས་བཅུའི་སངས་རྒྱས་སྲས་དང་བཅས་པ་བདག་གིས་མཆོད་པས། །
སེམས་ཅན་མ་ལུས་པ་ཐམས་ཅད་ས་བཅུ་ལ་གནས་པར་བགྱི་ཏེ། ཀུན་གྱིས་དེ་བཞིན་གཤེགས་པའི་ཡང་དག་པ་ཉིད་ཐུགས་སུ་ཆུད་པ་དང་ལྡན་པ་བགྱིས་པར་གྱུར་ཅིག །
ཅེས་དགེ་བ་བསྔོ། དེ་ནས་བཀྲ་ཤིས་བརྗོད་པ་ནི། མེ་ཏོག་འཐོར་ལ། ཕུན་སུམ་ཚོགས་པ་སོགས་ཞལ་ནས་གསུངས་པའི་ཚིགས་སུ་བཅད་པ་གང་ཡང་རུང་བ་ཞིག་བརྗོད་དོ། །སླར་མཆོད་པ་གསོ་ཞིང་གཙང་སྦྲ་དང་བཅས་པས་མཚན་མོའི་ཐུན་
དང་པོ་ལ། བདེ་གཤེགས་སྤྱི་ཕྱག་ནས་བརྩམས་ཏེ་ཤིས་བརྗོད་ཀྱི་བར་ཆོ་གས་ཁོག་དབུབ་པའི་མདོ་ལན་གསུམ་དུ་བཀླག་པར་བྱའོ། །གསུམ་པ་ཆོ་གའི་ཚུལ་དེ་གཉིས་གང་གི་ཚེ་ནའང་། དུས་རྒྱལ་བའི་དུས་ཆེན་བཞི་པོ་ལྟ་བུ་འགྲིགས་ན་འགྱུར་

༄༅། །ཆེ་བས་ལེགས། གནས་ཁང་དབེན་ལ་གཙང་མ་བྱི་དོར་བྱས་ཤིང་གདུགས་དང་རྒྱལ་མཚན་བ་དན་སོགས་ཅི་འབྱོར་པས་བརྒྱན་ཅིང་དཀོན་མཆོག་གསུམ་གྱི་རྟེན་དང་མཆོད་པ་གོང་སྨོས་ལྟར་བཀྲམ་པའི་དཀྱིལ་འཁོར་ཁང་པའི་
དབུས་སུ་བསྐོར་བ་འགྲོ་བདེ་བར་བཀོད། ཙནྡན་ཨ་ག་རུ་སོགས་གཙོ་བོར་གྱུར་པའི་དྲི་བཟང་པོའི་བདུག་སྤོས་མང་དུ་བསྡོགས་ལ་ཆོ་གའི་སྐབས་སུ་བདུག །ཐོག་མར་ཡན་ལག་ལྔ་ཁྲུས་ཤིན་ཏུ་དག་པར་བྱས་ལ། བཟའ་བཏུང་དང་གཤང་གཅིའི་
རྗེས་སུའང་ལྕོགས་ན་ཁྲུས་དང་། མི་ལྕོགས་ན་ཆབ་ལེན་པའམ་ཁྲུས་ཆུས་འཐོར། གོས་གསར་པ་གཙང་མ་བགོ །འདོན་རྒྱུའི་གླེགས་བམ་ཡང་སྟེགས་ཁེབ་བཟང་པོས་བཀབ་པའི་ཁྲིའུ་ལ་བཀོད་དེ། གུས་པ་དང་བཅས་པས་བཀླག་པ་ལས།
གང་བྱུང་དུ་སྒྲེན་མོར་འཇོག་པ་དང་། ལག་པ་ཟས་སོགས་མི་གཙང་བས་འབགས་པས་རེག་པ་ནམ་ཡང་མི་བྱ། མི་གཅིག་གམ་ཉི་ཤུ་མན་ཆད་ལྷན་ཅིག་ཏུ་འཚོགས་རུང་ཞིང་། ཐམས་ཅད་ཀྱང་དད་གུས་ལྷག་པའི་བསམ་པ་རྣམ་པར་དག་པས་
སེམས་གཞན་དུ་མི་གཡེང་བར་སྤྱོད་ལམ་མཐུན་ཅིང་འདུམ་པར་བྱ་བ་ལས། མི་མཐུན་པ་དང་རྩོད་ཅིང་ཁོང་ཁྲོ་བར་བྱེད་ན་འགྱོད་ཚངས་སུ་མི་འགྱུར་བར་གསུངས་པས་རྟག་ཏུ་བག་ཡོད་པར་གནས་པ་དང་། ཁ་ཟས་ཀྱང་ཤ་ཆང་སྒོག་གཙོང་སྤང་པའི་
དཀར་གསུམ་གྱི་བཟའ་བཏུང་གུང་ཚིགས་སོགས་ཚུལ་དང་མཐུན་པར་སྤྱོད། གཙོ་བོར་ཉིན་ཞག་བདུན་ཏུ་གཉིད་སྤངས་སེམས་ཐག་པ་ནས་སངས་རྒྱས་དང་ཆོས་དང་དགེ་འདུན་དང་ཚུལ་ཁྲིམས་གཏོང་བ་དོན་དམ་པའི་ལྷ་རྗེས་སུ་དྲན་ཅིང་སྡིག་པ་དང་

ཉོན་མོངས་པ་ཡིད་ལ་མི་བྱེད་པར། དད་པ་དང་དགའ་བ་ཆེན་པོས་མི་ནོར་མི་གཡེང་མི་འཁྲུགས་པར་ཉིན་རེ་བས་ཉིན་རེ་འགྲུས་པའི་སྙིང་རུས་བསྐྱེད་དེ་མདོ་བཀླག་པ་དང་། ཕྱག་མཆོད་གཟུངས་སྔགས་བསྐོར་བ་མཐོལ་བཤགས་རྣམས་རྒྱུན་མི་
འཆད་པར་གཟབ་ཅིང་བྱས་ལ། ཞག་དྲུག་ལོན་ནས་བདུན་པ་ལ་བབ་པའི་ནངས་མོར་སླར་ཡང་དཀྱིལ་འཁོར་ལ་དྲི་བཟང་གི་ཆུས་ཆགས་ཆགས་བསྐྱར་ནས་བཏབ། འབྱོར་ན་མཆོད་པ་གསར་དུ་བརྗེ། ལུས་ཀྱང་སྤོས་ཆུས་བཀྲུས་ཤིང་བདུག་སྤོས་
རྒྱུན་མི་ཆད་པར་བཏུལ་ཏེ་ཆོ་ག་ལ་འཇུག །དེ་ལྟར་གཉིད་སོགས་ཀྱིས་བར་དུ་མ་ཆོད་པར་ཞག་བདུན་ལེགས་པར་གྲུབ་པ་ན། ཚེ་རབས་ཀྱི་སྡིག་ལྟུང་ཐམས་ཅད་བྱང་བའི་ལྟས་རྨི་ལམ་རྣམ་པ་ལྔ་གཞུང་གསལ་གང་ཡང་རུང་བ་ཞིག་གདོན་མི་ཟ་བར་
འབྱུང་བར་འགྱུར་ཏེ། དེ་ལྟར་ཞག་བདུན་ཙམ་ཞིག་ངལ་བ་བྱས་པས་སྔོན་བསགས་ཀྱི་སྡིག་སྒྲིབ་མ་ལུས་པ་བྱང་ཞིང་ངན་སོང་གསུམ་གྱི་སྐྱེ་སྒོ་བཅད་དེ་གཏན་གྱི་དོན་ཆེན་པོ་བདེ་བླག་ཏུ་འགྲུབ་ངེས་པ་འདི་ལ་སྐལ་བཟང་སྙིང་རུས་དང་ལྡན་པ་རྣམས་
ཀྱིས་གཡར་དམ་དུ་བྱ་བར་རིགས་སོ། །འོན་ཀྱང་བཤགས་པ་བྱས་རློམས་དང་བྱེད་པར་ཆོག་པའི་འདུ་ཤེས་ཀྱིས་ཕྱིན་ཆད་སྡིག་ལྟུང་གི་འཕྲོ་མི་གཅོད་ན་སྔར་བྱས་འགྱོད་ཚངས་ཀྱི་ཆོ་ག་དོན་མེད་པར་འགྱུར་བས་སླད་ནས་ཉེས་པ་བསྡམ་པའི་ཡི་དམ་
བརྟན་པར་བྱ་བའང་གཅེས་སོ། །དེང་སང་བསྟན་པ་རིན་པོ་ཆེ་འཇིག་ལ་ཉེ་བའི་སྔ་ལྟས་གལ་ཆུང་ཆོས་ལ་བྱེད་པའི་དུས་ངན་ཤར་བའི་དབང་གིས་ཞག་བདུན་གྱི་ངལ་བ་ཙམ་ཡང་ཁྱད་དུ་གསོད་མི་ནུས་པ་རྒྱུ་མཚན་དུ་བྱས་ནས། ཆོ་ག་འདི་ཉིད་ལག་

༄༅། །ཏུ་ལེན་པ་ཉིན་མོའི་སྐར་མ་ལྟར་དཀོན་པར་མཐོང་བས། ཅིས་ཀྱང་ཞག་གྲངས་ལ་གཉིད་སྤང་བ་སོགས་མི་ནུས་ན་ཞག་གཅིག་ལ་རྣམ་པར་དག་པའི་དགེ་སློང་བདུན་གྱིས་ཉིན་མཚན་ལན་དྲུག་ཏུ་ཆོ་ག་ཚད་ལྡན་བགྱིད་དུ་བཅུག་
ནའང་ཕན་ཡོན་རྗེས་མཐུན་པ་ཐོབ་ཅིང་། དེར་མ་ཟད་ཞག་གྲངས་བཞི་བཅུ་ཞེ་དགུར་ཉིན་མོ་ལན་གསུམ་གྱི་ཆོ་ག་རང་ངམ་གཤིན་པོའི་དོན་ཏུ་བརྩམ་པའམ། ཞག་བདུན་ནམ། ཐ་ན་ཉིན་གཅིག་ལ་གུས་པའི་སེམས་ཀྱིས་ཆོ་ག་དང་མདོ་བཀླག་པ་
བགྱིས་ཀྱང་དེའི་འབྲས་བུ་ཆུད་མི་ཟ་བར་བརྩོན་པ་དང་ལྷག་བསམ་གྱི་ཚོད་དང་སྦྱར་བའི་ཕན་ཡོན་ཐོབ་སྟེ། མདོ་ཉིད་ལས། ང་མྱ་ངན་ལས་འདས་པའི་འོག་ཏུ་རིགས་ཀྱི་བུའམ། རིགས་ཀྱི་བུ་མོ་གང་ལ་ལས་ཉིན་གཅིག་གམ། དུས་གཅིག་
གམ༑ མཚན་གཅིག་གམ། སྐད་ཅིག་མ་གཅིག་ལ་ཕྱོགས་བཅུ་དུས་གསུམ་དུ་གཤེགས་པའི་སངས་རྒྱས་དང་། མདོ་སྡེ་བཅུ་གཉིས་དང་། བྱང་ཆུབ་སེམས་དཔའི་དགེ་འདུན་ཆེན་པོ་རྣམས་ལ་ཕྱག་འཚལ་ཞིང་ཐེག་པ་ཆེན་པོ་ཚུལ་བཞིན་དུ་ཡིད་
ལ་བྱེད་པ་དང་། དོན་དམ་པའི་བདེན་པ་ལ་བསམས་ན་གང་ཟག་དེ་ནི་སྐད་ཅིག་མ་སེ་གོལ་གཏོགས་པ་ཙམ་གྱིས་མི་དགེ་བ་བཅུ་དང་། མཚམས་མེད་པ་ལྔ་དང་། མཉམ་པ་ཉིད་ལ་སྐུར་པ་དང་། ཀུན་ནས་ཉོན་མོངས་པའི་ལས་ཐམས་ཅད་
ཡོངས་སུ་མ་ལུས་པ་འབྱང་བར་འགྱུར་རོ། །གལ་ཏེ་དགེ་སློང་ངམ། དགེ་སློང་མའམ། བྱང་ཆུབ་སེམས་དཔའ་འམ། དགེ་སྦྱོང་ངམ། དགེ་སྦྱོང་མས་སེམས་ཀྱི་རང་བཞིན་སྟོར་ནས་རྩ་བ་བཞི་དང་། སྡོམ་པ་བརྒྱད་ཉམས་པ་དང་། མི་

དགེ་བ་བཅུ་དང་། མཚམས་མེད་པ་ལྔ་བྱས་པ་དང་། མཉམ་པ་ཉིད་ལ་སྐུར་པ་རྣམས་ཕྱོགས་བཅུ་དུས་གསུམ་དུ་གཤེགས་པའི་སངས་རྒྱས་ཀྱི་མཚན་ལ་དད་པ་བསྐྱེད་དེ་ཕྱག་འཚལ་ན་འདི་ལྟ་བུའི་ལས་ངན་པ་ཀུན་མ་ལུས་པར་འབྱང་བར་འགྱུར་རོ། །
ཞེས་རྫོགས་པའི་སངས་རྒྱས་གཉིས་སུ་མི་གསུང་བ་ཚད་མའི་བཀའ་ལ་རྣམ་ཀུན་ཡིད་ཆེས་པ་དེ་ལ་ནང་པའི་གང་ཟག་ཅེས་བྱ་བ་ཡིན་ནོ། །བསྟན་ཞབས་ཆུ་ལྷའི་ཕངས་པར་ཕྱོགས་པའི་དུས། ནོངས་པ་རྒྱལ་མཚན་བཞིན་དུ་ཕྱར་བ་ཡི། །ཅོ་བྲེག་
སྡིག་ཅན་བདག་འདྲར་འགྱོད་པའི་སེམས། །རྙེད་ནས་འགྱོད་ཚངས་བཀའ་བཞིན་བགྱིད་ནུས་ཤོག །ཚེ་རབས་སྡིག་ལྟུང་ཀུན་བྱང་སྟེ། །ངན་པར་འགྲོ་བའི་ལམ་རྒྱུན་ཆད། །ཞི་བ་ཐར་མཆོག་སྒོ་མོ་རུ། །བདག་སོགས་སྐྱེ་དགུ་འཇུག་གྱུར་ཅིག །
ཅེས་པའི་ཟིན་ཆུང་ཙམ་འབྲི་བར་སྔར་ནས་འདུན་པའི་ཐོག་འཕགས་བོད་ཀྱི་གཞུང་ལུགས་མང་དུ་གསན་པའི་མཁྱེན་དཔྱོད་རྣམ་པར་ཡངས་བསྒྲུབ་བླ་མ་ཀརྨ་བཀྲ་ཤིས་འོད་ཟེར་ནས་ཉམས་བཞེས་ཚུལ་བཞིན་མཛད་པ་ལ་ཉེ་བར་མཁོ་བས་ཡང་ཡང་
བསྐུལ་བ་དང་། མཁན་ཆེན་བླ་མ་ཟླ་བཟང་རིན་པོ་ཆེ་ནས་ཀྱང་གསུང་གི་གནང་བ་སྩལ་བས་མཚམས་སྦྱར་ཏེ། ཤཱཀྱའི་རྗེས་འཇུག་རྟགས་ཙམ་འཛིན་པ་ཀརྨ་ངག་དབང་ཡོན་ཏན་རྒྱ་མཚོ་ཕྲིན་ལས་ཀུན་ཁྱབ་དཔལ་བཟང་པོས་དཔལ་སྤུངས་ཡང་ཁྲོད་
དུ་བགྱིས་པ་དགེ་ལེགས་འཕེལ།། །།ཨོཾ་སྭསྟི། །ཐུགས་རྗེ་རྨད་བྱུང་ཤཱཀྱའི་སྲས་པོ་ཡིས། །ཐར་པའི་ཐབས་ཚུལ་རྒྱ་ཆེ་གྲངས་མང་ཡང་། །བསྟན་ཞབས་འདི་ལ་ཁེ་ཆེ་ཉན་ཆུང་བའི། །བསགས་སྦྱོང་བགྱིད་པའི་མདོ་ཆོག་ཁྱད་ཅན་འདི། །

༄༅། །གསོན་གཤིན་ཀུན་ཕན་ཀུན་ལ་ཁྱབ་ཕྱིར་སྤར། །ཐུགས་བསྐྱེད་ལྡན་པའི་བླ་མ་རྡོ་ཆོས་བསྒྲུབས། །དགེ་དེས་རང་གཞན་ཕ་མ་འབྲེལ་བཅས་ཀུན། །ཐར་བདེའི་གོ་འཕང་མཆོག་ལ་རེག་རྒྱུར་ཅིག། །།སརྦ་དཱ་ཀ་ལྱཱ་ཎཾ་བྷ་ཝ་
ཏུ།། །།རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་
སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །མཁའ་འགྲོ་ལྔ་བསྡུས་ཚོགས་འཁོར་ནི། །ཚིམ་པ་དྲུག་ལྡན་འདི་ན་བཞུགས།།

༄༅། །ན་མོ་གུ་རུ་བྷྱཿ  རྡོ་རྗེ་མཁའ་འགྲོ་བླ་མ་ལ། །ཕྱག་འཚལ་རྡོ་རྗེ་ཐེག་པ་ཡི། །རྡོ་རྗེ་དམ་ཚིག་བསྐང་བའི་ཕྱིར། །རྡོ་རྗེའི་ཚོགས་ཀྱི་ཆོ་ག་བཤད། །དམ་ཚིག་གནད་ཀུན་
མདོར་བསྡུ་ན། །དང་པོ་ས་དང་རྟེན་པ་ཐོབ། །རྟེན་པ་ཆེན་པོའི་དམ་ཚིག་གོ །དང་པོ་ལ་ཡང་དབང་བཞི་ཡི། །དམ་ཚིག་མ་ཐོབ་ཐོབ་པའི་ཐབས། །ཐོབ་པ་མི་ཉམས་སྲུང་བའི་ཚུལ། །ཉམས་ན་
བསྐང་ཚུལ་བསྟན་པའོ། །ཕྱི་མ་ལ་ཡང་རྣམ་པ་ལྔ། །བུམ་དབང་སྲུང་བ་ལས་འདས་ན། །རྡོ་རྗེ་མཁའ་འགྲོ་བླ་མ་ལ། །འདོད་ཡོན་སོགས་ལྔས་མཉེས་པ་བྱ། །མཉམ་བཞག་ཉམས་ན་ལྟ་ཚད་
བསྐྱལ༑ །ཡེ་ཤེས་མཁའ་འགྲོ་ཁམས་མཉེས་བྱ། །རྗེས་སྤྱོད་ཉམས་ན་བསྒོམ་ཚད་བསྐྱལ། །མ་མོ་མཁའ་འགྲོ་རྩ་མཉེས་བྱ། །ལྷག་མ་བཅུ་པོ་ཉམས་གྱུར་ན། །ཤ་ཟ་མཁའ་འགྲོ་ཤ་ཁྲག་གི །

༄༅། །གཏོར་མ་དམ་ཚིག་མཁའ་འགྲོ་རྣམས། །འདོད་ཡོན་ཚོགས་ཀྱིས་མཉེས་པར་བྱ། །དེ་ཡང་བླ་མ་ཚོགས་དབུ་རུ། །བཞུགས་པའི་ཚོགས་འཁོར་གཅིག་ལ་ཚང་། །བླ་མ་དངོས་སུ་
བཞུགས་ན་ནི། །འདོད་ཡོན་ལྔ་དང་མཚན་ལྡན་གྱི། །རིག་མ་ཕུལ་ལ་དབང་བཞི་བླང་། །བཞུགས་སམ་མི་བཞུགས་གང་ལྟར་ཡང་། །བླ་མཆོད་སྤྱི་ལྟར་སྟོན་པ་ནི། །རྡོ་རྗེ་༡མཁའ་འགྲོ་བསྐང་
ཐབས་སོ། །ཡི་དམ་དཀྱིལ་འཁོར་རྒྱས་པའམ། །ཚོམ་བུ་ཚོགས་སྒྲུབ་ལྟ་བ་སྐྱོང་། །ཡེ་ཤེས་མཁའ་༢འགྲོ་བསྐང་ཐབས་སོ། །ཕྱི་ནང་མཁའ་འགྲོ་དམ་རྫས་མཆོད། །བརྟུལ་བཞུགས་འཁྲུལ་འཁོར་
བསྒོམ་ཚད་བསྐྱལ། །མ་མོ་མཁའ་༣འགྲོ་བསྐང་ཐབས་སོ། །ཆོས་སྐྱོང་བསྐང་གསོ་གཏོར་མས་བརྔན། །ཤ་ཟ་མཁའ་འགྲོ་བསྐང་ཐབས་སོ། །རྣལ་འབྱོར་ཚོགས་ཀྱི་༥འཁོར་ལོའི་མཆོད། །དམ་

ཚིག་མཁའ་འགྲོ་བསྐང་ཐབས་སོ།། ༈ དེ་ལ་ཚོགས་འཁོར་མིང་དོན་དང་། །དབྱེ་བ་སྒྲ་དོན་ལག་ལེན་ནོ། །ཕྱི་མ་ལ་ཡང་གནས་དང་དུས། །གང་ཟག་གྲོགས་དང་ཡོ་བྱད་༦གདན། །སྣོད་༧དང་གོས་པ་༨ཆོ་ག་༩དངོས། །དེ་དག་རྒྱས་པ་
ལོགས་སུ་གསལ། །ཆོ་ག་དངོས་ལ་སྦྱོར་དངོས་རྗེས། །གསུམ་གྱི་དང་པོ་སྦྱོར་བ་ལ། །དྲུག་གི་དང་པོ་གཤམ་ཆོག་ནི། །གནས་ཁང་བྱི་དོར་གནམ་སའི་རྒྱན། །བླ་མ་མཉེས་པའི་མཎྜལ་ལ། །ཡི་དམ་མཉེས་པའི་མཆོད་པ་བཞི། །མཁའ་
འགྲོ་མཉེས་པའི་དམ་ཚིག་རྫས། །ཆོས་སྐྱོང་མཉེས་པའི་ཤ་ཁྲག་གཏོར། །མཆེད་གྲོགས་མཉེས་པའི་ཚོགས་ཀྱི་རྫས། །ཁྱད་པར་བ་ལ་མ་དཱ་ན། །རྒྱན་བཀོད་ཕུན་སུམ་ཚོགས་པར་བཤམ། །གཞན་ཡང་རོལ་མོའི་ཆ་བྱད་དང་། །ནང་མཆོད་
མཚན་ལྡན་ཕྱག་རྒྱ་སོགས། །ཐབས་ཤེས་རྫས་ཀུན་ཚོགས་པར་བྱ། །སྒོ་དབྱེ་ནང་འདུག་ནི། དེ་ཉིད་བཅུ་ཤེས་སློབ་དཔོན་དང་། །ལས་སློབ་ནང་ཞུགས་གཞན་རྣམས་ཀྱི། །ལས་སློབ་དབྱུག་སྔོན་ང་རྒྱལ་ཅན། །ནང་དུ་གནས་ལ་འདི་སྐད་
གསོལ༑། ཧཱུྃ། ཁྱེད་ཀྱི་དམ་ཚིག་ལ་ནི་ཁྲོ་བོ་དབྱུག་སྔོན་མཛེས། །དངོས་གྲུབ་ཕྱག་ནི་དབྱུག་ཐོ་དང་ནི་རིན་ཆེན་འཛིན། །དཔལ་ལྡན་དཔའ་བོ་དཔའ་མོ་འདུ་བ་འཁོར་
སྒྲོལ་ཁུམ། །མཁའ་མཛེས་རྣལ་འབྱོར་པ་ཡི་བདག་ཅག་ནང་དུ་ཐོན། །དེ་ལ་སྤྲོ་བ་ལེན་བཏབ་པ། ཧོ་གསང་ཆེན་བླ་མེད་དཀྱིལ་འཁོར་འདིར། །དམ་ཚིག་དབང་གི་འདུ་བ་

༄༅། །ཡི༑ །སྐལ་ལྡན་རིག་འཛིན་ཕོ་མོ་རྣམས། །ཞུགས་ཤིག་སྐལ་མེད་ཕྱི་རུ་དེངས། །ཅེས་བརྗོད་ལུས་ངག་བརྡ་ཤེས་པ། །ནང་ཞུགས་ཡེ་ཤེས་ཕྱིར་དོར་རོ། །གསུམ་པ་གྲལ་ལ་འཁོད་
པ་ནི། །སློབ་དཔོན་དབུས་སུ་གཏན་བཟང་ལ། །རྣལ་འབྱོར་པ་ཡི་འཁོར་ལོ་གཡས། །རྣལ་འབྱོར་མ་ཡི་གཡོན་དུ་བཤད། །དབང་སོགས་རྒན་རིམ་བཞིན་དུ་འཁོད།། ༈ བཞི་པ་སློབ་དཔོན་ཞུ་བ་ནི། །མཎྜལ་ཕྱག་ནི་བཅོ་བརྒྱད་མ། །
ཕུལ་ལ་གསོལ་བཏབ་སྤྱི་ལྟར་རོ། །ལྔ་པ་སྔོན་འགྲོ་གཏོར་མ་དང་། །མཆོད་པ་བྱིན་བརླབས་ཀྱེ་རྡོར་ལྟར། དྲུག་པ་ལྷ་ཡི་གནས་པ་སློབ་དཔོན་གྱིས་བསྐུལ་བ། ཐུགས་དམ་དམིགས་པའི་རིམ་པ་ལ་ཐུགས་གཏད་པ་ཞུ།
ཞེས་བརྗོད་སྔོན་འགྲོའི་རིམ་པའོ། །གཉིས་པ་དངོས་གཞི་ལ་ཡང་དྲུག །ཏིང་འཛིན་དཀྱིལ་འཁོར་མཆོད་པས་ཚིམས། །ཡེ་ཤེས་སེམས་དཔའ་བདུད་རྩིའི་ཚིམས། །ཆོས་སྐྱོང་འབྱུང་པོ་གཏོར་མས་ཚིམས། །སྐྱེ་མཆེད་ལྷ་རྣམས་གླུ་གར་ཚིམས། །
དམ་ལྡན་སྐྱེ་བོ་ཚོགས་སོགས་ཚིམས། །ལུས་དཀྱིལ་ལྷ་ཚོགས་བདེ་བ་ཡི། །ཚིམ་པར་བྱེད་པའི་རིམ་པའོ། །ཚིམས་དྲུག་བདག་བསྐྱེད་ལ་སྦྱར་བ། །རྩ་རྒྱུད་དང་ནི་གུར་ལས་ཏེ། །ཡན་ལག་དྲུག་པའི་མཛེས་རྒྱན་བཞིན། །མངོན་རྟོགས་ཚུལ་
བཞིན་བསྒོམ་པ་དང་། །དཀྱིལ་འཁོར་ལྷ་བཀོད་དང་མཚུངས་པའི། །རྣལ་འབྱོར་ཕོ་མོ་གྲལ་བྱས་ནས། །དཀྱིལ་འཁོར་ལྷར་བསྒོམ་བདུད་རྩི་མྱོང་། །ཁ་ཟས་རྣལ་འབྱོར་རྡོ་རྗེའི་གླུ། །སྤྱོད་ལམ་ཤེར་དབང་སྙོམས་འཇུག་སྟེ། །ཡན་ལག་

དྲུག་པའི་མཛེས་རྒྱན་བཞིན། །ལམ་དུས་དབང་བླང་ལྟ་བ་སྐྱོང་། །བདག་མདུན་གཉིས་ཀ་ལས་སྦྱར་བ། །བཤད་རྒྱུད་སམ་ཊིའི་དགོངས་པ་སྟེ། །མཁའ་འགྲོ་རྣམ་ལྔ་བསྐང་ཚུལ་དང་། །ལྷན་གཅིག་ལག་དུ་ལེན་པ་ལ། །བླ་མཆོད་ཡི་དམ་
དཀྱིལ་འཁོར་དང་། །ཆོས་སྐྱོང་བསྐང་གསོ་རྡོར་གླུའི་བར། །སྟོན་སམ་འདི་ཉིད་སྐོར་ཡང་རུང་། །ལས་རྡོར་ཕྱག་བྱས་འདི་སྐད་ཞུ། ༈ ཚོགས་ཀྱི་ཡོ་བྱད་རྣམས་ལ་བྱིན་བརླབ་གནང་བ་ཞུ། ཞེས་བརྗོད་ནང་
མཆོད་ཆུ་ཆང་བྲན། རཾ་ཡཾ་ཁཾ། ཨོཾ་ཨཱཿ ཧཱུྃ། ཕྱི་སྣོད་ཨུ་རྒྱན་མཁའ་འགྲོའི་གླིང་། །ནང་བཅུད་དཔའ་བོ་མཁའ་འགྲོ་མ། །ཚོགས་ཁང་དུར་ཁྲོད་གཞལ་ཡས་ཁང་། །
ཚོགས་མགྲོན་གདན་གསུམ་དཀྱིལ་འཁོར་ལྷ། །ཚོགས་སྣོད་པདྨ་བྷ་ཛ་རུ། །ཚོགས་རྫས་ཤ་ལྔ་བདུད་རྩི་ལྔ། །ཚོགས་གྲོགས་ཕྱག་རྒྱ་པདྨ་ཅན། །གཟུགས་སྣང་སྐུ་ལ་
སྒྲ་གྲགས་སྔགས། །དྲན་རྟོགས་ཡེ་ཤེས་ལྔའི་རོལ་བ། །མ་དག་གཟུང་འཛིན་སྣང་བའི་དུག །ཏིང་འཛིན་ཉམས་ཀྱི་སྣང་བ་ཡི། །ཀུན་ཁྱབ་དག་པའི་སྣང་བ་རུ། །
ལེགས་བསྒྱུར་ཆོས་དབྱིངས་གར་ཁྱབ་ཀུན། །འདོད་ཡོན་ཡེ་ཤེས་རོལ་པས་ཁྱབ། །ཨོཾ་ཨཱཿ ཧཱུྃ། ཞེས་ལན་མང་བརྗོད། དེ་ནས་ཚོགས་མགྲོན་སྤྱན་འདྲེན། སྤོས་རོལ་གདུང་བའི་དབྱངས་དང་

༄༅། །བཅས། །དད་མོས་རྩེ་གཅིག་འདི་སྐད་དོ།། ཧཱུྃ། ཀུན་ཁྱབ་བདེ་སྟོང་དབྱིངས་ཀྱི་གཞལ་ཡས་ནས། །ཆོས་སྐུ་རྡོ་རྗེ་མཁའ་འགྲོ་གཤེགས་སུ་གསོལ། །ཕོ་བྲང་འདུ་བ་
བཞི་ཡི་གཞལ་ཡས་ནས། །ལོངས་སྐུ་ཡེ་ཤེས་མཁའ་འགྲོ་གཤེགས་སུ་གསོལ། །ཕྱི་ནང་གནས་ཡུལ་རྩ་ཡི་གཞལ་ཡས་ནས། །སྤྲུལ་སྐུ་མ་མོ་མཁའ་འགྲོ་གཤེགས་སུ་
གསོལ༑ །དུར་ཁྲོད་འཇིགས་སུ་རུང་བའི་གཞལ་ཡས་ནས། །ཆོས་སྲུང་ཤ་ཟ་མཁའ་འགྲོ་གཤེགས་སུ་གསོལ། །རང་སྣང་རྣམ་པར་དག་པའི༔ མཆེད་ལྕམ་དམ་ཚིག་
མཁའ་འགྲོ་གཤེགས༴ ཧཱུྃ། མཁའ་འགྲོ་ལྔ་ཡི་དཀྱིལ་འཁོར་ལྷ་ཚོགས་རྣམས། །སྐུ་གསུམ་དག་པའི་ཞིང་ནས་སྤྱན་འདྲེན་ན། །སྣང་སྟོང་སྐུ་ཡི་ཟློས་གར་ཤིག་སེ་ཤིག །
གྲགས་སྟོང་གསུང་གི་སྔགས་སྒྲ་དི་རི་རི། །བདེ་སྟོང་ཐུགས་ཀྱི་མཁྱེན་པ་ས་ལ་ལ། །རང་རྟགས་རིགས་ཀྱི་དབུ་རྒྱན་ལྡེམ་སེ་ལྡེམ། །དུར་ཁྲོད་དཔའ་བོའི་རྒྱན་ཆ་ཁྲོ་ལོ་
ལོ༑ །དྲི་ཞིམ་སྤོས་ཀྱི་ངད་ལྡན་ཐུ་ལུ་ལུ། །རང་བྱུང་འོད་གསལ་ཆེན་པོ་ས་ལ་ལ། །བདེ་ཆེན་དགའ་བ་རྣམ་བཞི་ལྷོང་སེ་ལྷོང་། །འཕར་གཡོ་རྟགས་དང་མཚན་མ་

ལམ་སེ་ལམ། །སྙིང་རྗེའི་རྦ་རླབས་ལོང་སེ་ལོང་། །ཆོས་སྐུའི་རང་མདང་ལྷག་སེ་ལྷག །གཏད་མེད་རིག་པ་ཐ་ལ་ལ། །ཡེ་ཤེས་ཆེན་པོ་ས་ལ་ལ། །བདེ་བ་ཆེན་པོ་
ཧྲི་ལི་ལི། །གཟུང་འཛིན་མདུད་པ་ཁྲོ་ལོ་ལོ། །སྒྱུ་མའི་རང་མདང་རྗེན་ནེ་ནེ། །པདྨའི་མཚོ་ལ་ངང་པ་བཞིན། །དམ་ཚིག་གནས་ལ་མཁའ་འགྲོའི་ཚོགས། །རང་
བཞིན་གནས་ཀྱང་དྲུང་ན་འདུ། །ཁྱད་པར་རྣལ་འབྱོར་བདག་ཅག་གི །ལུས་ལ་བུམ་དབང་བསྐུར་དུ་གསོལ། །སྣང་སྟོང་སྐུ་ཡི་དངོས་གྲུབ་རྩོལ། །ངག་ལ་གསང་
དབང་བསྐུར་དུ་གསོལ། །གྲགས་སྟོང་གསུང་གི་དངོས་གྲུབ་རྩོལ། །ཡིད་ལ་ཤེར་དབང་བསྐུར་དུ་གསོལ། །བདེ་སྟོང་ཐུགས་ཀྱི་དངོས་གྲུབ་རྩོལ། །རླུང་ལ་བཞི་པ་
བསྐུར་དུ་གསོལ། །སྙིང་པོ་ཡེ་ཤེས་དངོས་གྲུབ་རྩོལ། ཧཱུྃ། ཚོགས་ཁང་དུར་ཁྲོད་རོལ་པའི་གཞལ་ཡས་ཁང་། །ཚོགས་སྣོད་པདྨ་བྷ་ཛ་བཅུད་ཀྱི་རྫས། །ཟག་མེད་
ཡེ་ཤེས་བདུད་རྩིར་བྱིན་གྱིས་བརླབས། །འདུས་པའི་རྣལ་འབྱོར་རིག་འཛིན་ཕོ་མོ་ཡི། །ལུས་ངག་ཡིད་ལ་ཡེ་ཤེས་ཆེན་པོ་སྦྱོར། །རྩྭ་རླུང་ཐིག་ལེ་སྣང་བ་བྱིན་གྱིས་

༄༅། །རློབས༑ །ལྷན་སྐྱེས་ཡེ་ཤེས་མཁའ་འགྲོའི་རང་ཞལ་སྟོན། །ཞིང་སྐྱེས་མ་མོ་མཁའ་འགྲོའི་འདུ་བ་ཐོབ། །སྔགས་སྐྱེས་དམ་ཚིག་མཁའ་འགྲོ་དགའ་བཞིན་
འདུ༑ །ལས་སྐྱེས་ཤ་ཟ་མཁའ་འགྲོ་བྲན་བཞིན་འཁོར། །མྱུར་མགྱོགས་ཕོ་ཉའི་བགྲོད་པ་མཐར་ཕྱིན་ཏེ། །བདེ་སྟོང་ཡེ་ཤེས་མཆོག་གི་དཔལ་སྦྱིན་མཛད། །གུ་རུ་
ཤྲིཿ ཧེ་བཛྲ་མཎྜལཔཉྩ་ཌ་ཀི་ཎི་དྷརྨ་པ་ལ་ས་པ་རི་ཝ་ར་བཛྲ་ས་མ་ཡ་ཛ་ཛཿ ཛཿ ཧཱུྃཿབཾ་ཧོཿ  པདྨ་ཀ་མ་ལ་ཡ་སྟཾ། ཞེས་པས་སྤྱན་དྲངས་གདན་བཞུགས་གསོལ། །དེ་ནས་ཚོགས་མཆོད་འབུལ་
བའི་ཕྱིར། །ཚོགས་ཕུད་ཆ་ལྔ་བགོས་བྱས་ལ། །ལས་རྡོར་ཕྱག་བྱས་འདི་སྐད་ཞུ། བླ་མ་དཀོན་མཆོག་གི་དྲུང་དུ་ཚོགས་ཕུད་འབུལ་བ་ཞུ། ཞེས་བརྗོད་ཚོགས་པ་ཐམས་ཅད་ཀྱི། རཾ་ཡཾ་ཁཾ། ཨོཾ་ཨཱཿ ཧཱུྃ།
སྟོང་ཉིད་རྡོ་རྗེའི་ནམ་མཁའ་ཡངས་པ་ལ། །གཉིས་སུ་མེད་པའི་ཡེ་ཤེས་ཆེན་པོ་འགྲོ། །རྡོ་རྗེ་མཁའ་འགྲོ་བླ་མའི་དཀྱིལ་འཁོར་དུ། །གཟུགས་སྒྲ་དྲི་རོ་རེག་བྱ་ལྡན་པ་
ཡི༑ །འདོད་ཡོན་རྣམ་པ་ལྔ་ནི་ཕྱི་ཡི་ཚོགས། །པད་དུང་རི་དྭགས་གླང་རི་སྣ་ཚོགས་ཅན། །མཚན་ལྡན་ཕྱག་རྒྱ་ལྔ་ནི་ནང་གི་ཚོགས། །དགའ་བ་མཆོག་དགའ་

དགའ་བྲལ་ལྷན་སྐྱེས་ཀྱི། །བདེ་ཆེན་དགའ་བ་བཞི་ནི་གསང་བའི་ཚོགས། །ཐུགས་ཡིད་དབྱེར་མེད་འོད་གསལ་རྒྱུན་ཆད་མེད། །གནས་ལུགས་ཕྱག་རྒྱ་ཆེན་པོ་དོན་གྱི་
ཚོགས༑ །འབུལ་ལོ་དམ་ཚིག་སྤྱི་དང་བུམ་དབང་གི །སྲུང་བའི་དམ་ཚིག་ཉམས་པ་མཐོལ་ལོ་བཤགས། །ལུས་ངག་ཡིད་ལ་ཡེ་ཤེས་ཆེན་པོ་སྦྱོར། །རྩ་རླུང་ཐིག་ལེའི་
སྣང་བ་བྱིན་གྱིས་རློབས། །བྱིན་རླབས་རྡོ་རྗེ་མཁའ་འགྲོའི་རང་ཞལ་སྟོན། །ཨོཾ་ཨཱཿ ཧཱུྃ་གུ་རུ་བུདྡྷབོ་དྷི་ས་ཏཱས་པ་རི་ཝ་རག་ཎ་ཙ་ཀྲ་པུ་ཛ་ཁ་ཧི། ཞེས་བརྗོད་ཚོགས་ཕུད་དང་པོ་བླ་
མའི་དྲུང་། །ཕུལ་ལ་དབང་བཞི་བླང་ཞིང་ཐུགས་ཡིད་བསྲེ། །རྡོ་རྗེ་མཁའ་འགྲོ་ཉམས་ཆགས་བསྐང་ཐབས་སོ།། ༈ སླར་ཡང་ལས་སློབ་ཕྱག་བྱས་འདི་སྐད་དོ།། ཡི་དམ་དཀྱིལ་འཁོར་ཀྱི་ལྷ་ཚོགས་ལ་ཚོགས་ཕུད་
འབུལ་བ་ཞུ། ཞེས་བརྗོད་ཚོགས་པ་ཐམས་ཅད་ཀྱི། རཾ་ཡཾ་ཁཾ༔ ཨོཾ་ཨཱཿ ཧཱུྃ། ཡེ་ཤེས་རང་བཞིན་ཕོ་བྲང་འདུ་བ་བཞིའི། །མཁའ་ལ་འགྲོ་བའི་རླུང་སེམས་ཡབ་ཡུམ་བཅུ། །ཡེ་
ཤེས་མཁའ་འགྲོ་ལོངས་སྐུ་ཡི་དམ་ལྷ། །མེ་ཏོག་གདུག་སྤོས་མར་མེ་དྲི་ཞལ་ཟས། །ཉེར་སྤྱོད་རྣམ་པར་ལྔ་ནི་ཕྱི་ཡི་ཚོགས། །ཟས་དང་སྤྱོད་ལམ་ལྕགས་ཀྱི་བསྐུལ་བས་སོ། །

༄༅། །བོགས་འབྱིན་གདམས་ངག་རྟེན་འབྲེལ་ནང་གི་ཚོགས། །ངོ་བོ་རང་བྱུང་ཡས་མས་དགའ་བཞི་ཡི། །ལྟ་བ་ཚད་དུ་བསྐྱལ་བ་གསང་བའི་ཚོགས། །བསྐྱེད་།
རྫོགས་ལས་བྱུང་རང་བྱུང་ཡེ་ཤེས་ཀྱི། །དཔེ་དང་དོན་གྱི་ཡེ་ཤེས་དོན་གྱི་ཚོགས། །འབུལ་ལོ་དབང་བཞིའི་མཉམ་བཞག་ཉམས་པ་བཤགས། །ལུས་ངག་ཡིད་ལ་ཡེ་
ཤེས་ཆེན་པོ་སྦོར། །རྩ་རླུང་ཐིག་ལེ་སྣང་བ་བྱིན་གྱིས་བརློབ། །དངོས་གྲུབ་ཡེ་ཤེས་མཁའ་འགྲོའི་དམ་དུ་འཁྱུད། །ཨོཾ་ཨཱ་ཧཱུྃ་ཤྲིཿ ཧེ་བཛྲ་མཎྜལས་པ་རི་ཝ་རཿ ག་ན་ཙཀྲ་
པུ་ཛ་ཁ་ཧི། ཞེས་བརྗོད་ཚོགས་ཕུད་གཉིས་པ་ཡི་དམ་དྲུང་། །ཕུལ་བས་ལྟ་བ་སྐྱོང་ཞིང་བདུད་རྩི་མྱང་། །སྙིང་གའི་ཡེ་ཤེས་སེམས་དཔའ་ཚིམ་པ་བསམ། །དེ་ནི་ཚིམ་པ་དང་པོ་གཉིས་ཡིན་ཏེ། །ཡེ་ཤེས་མཁའ་འགྲོའི་ཉམས་ཆགས་
བསྐང་ཐབས་སོ།། ༈ སླར་ཡང་ལས་སློབ་ཕྱག་བྱས་འདི་སྐད་དོ།། དཔའ་བོ་མཁའ་འགྲོ་རྣམས་ཀྱི་དྲུང་དུ་ཚོགས་ཕུད་འབུལ་བ་ཞུ། ཞེས་བརྗོད་ཚོགས་པ་ཐམས་ཅད་ཀྱི། རཾ་ཡཾ་ཁཾ། ཨོཾ་ཨཱཿ ཧཱུྃ།
མ་མོའི་གཟུགས་འཆང་ནམ་མཁའ་ལོངས་སྤྱོད་བྱེད། །གནས་ཡུལ་ཀུན་ཏུ་ཐོགས་མེད་བྱ་ལྟར་འགྲོ། །མ་མོ་མཁའ་འགྲོ་སྤྲུལ་སྐུ་ཌཱ་ཀའི་ཚོགས། །ཀུན་འདར་ཀུན་

བཟང་སྤྱོད་པ་སྦྱོར་སྒྲོལ་གཉིས། །ཆང་དང་ལ་དུ་ཟས་སྣ་ཕྱི་ཡི་ཚོགས། །བ་གླང་ཁྱི་རྟ་གླང་ཆེན་མིར་བཅས་པའི། །ཤ་ཆེན་རྣམ་པར་ལྔ་ནི་ནང་གི་ཚོགས། །དྲི་ཆེན་དྲི་
ཆུ་ཁུ་ཁྲག་ཀླད་པ་སྟེ། །བདུད་རྩི་རྣམ་པར་ལྔ་ནི་གསང་བའི་ཚོགས། །བསྐྱེད་རིམ་རང་བྱིན་ཕོ་ཉ་རྦ་རླབས་ཀྱི། །བསྒོམ་པ་ཚད་དུ་བསྐྱལ་བ་དོན་གྱི་ཚོགས། །འབུལ་
ལོ་དབང་བཞིའི་རྗེས་སྤྱོད་ཉམས་པ་བཤགས། །ལུས་ངག་ཡིད་ལ་ཡེ་ཤེས་ཆེན་པོ་སྦྱོར། །རྩ་རླུང་ཐིག་ལེ་སྣང་བ་བྱིན་གྱིས་རློབས། །ཕྲིན་ལས་མ་མོ་མཁའ་འགྲོ་སྤྲིན་
ལྟར་བསྡུས། །ཨོྃ་ཨཱཿ ཧཱུྃ་སརྦ་ཛྙཱ་ན་ཌཱ་ཀི་ནི་ས་པ་རི་ཝ་ར་ག་ཎ་ཙཀྲ་ཁ་ཧི། ཞེས་བརྗོད་ཚོགས་ཕུད་གསུམ་པ་མཁའ་འགྲོའི་མདུན། །ཕུལ་ལ་ལམ་བཞི་བསྒོམ་ཞིང་འཁྲུལ་འཁོར་བྱ། །མ་མོ་མཁའ་འགྲོའི་
ཉམས་ཆགས་བསྐང་ཐབས་སོ།། ༈ སླར་ཡང་ལས་སློབ་ཕྱག་བྱས་འདི་སྐད་དོ།། ཆོས་སྲུང་ནོར་ལྷ་རྣམས་ཀྱི་དྲུང་དུ་ཚོགས་ཕུད་འབུལ་བ་ཞུ། ཞེས་བརྗོད་ཚོགས་པ་ཐམས་ཅད་ཀྱི། རཾ་ཡཾ་ཁཾ། ཨོཾ་
ཨཱཿ ཧཱུྃ། ཤ་ཁྲག་དམར་གྱི་གཏོར་མ་ཟ་ཞིང་རོལ། །རྫུ་འཕྲུལ་ཤུགས་ཀྱི་མཁའ་ལ་བྱ་ལྟར་འགྲོ། །ཤ་ཟ་མཁའ་འགྲོ་ཆོས་སྲུང་དམ་ཅན་ཚོགས། །སྤྱན་གཟིགས་སྐོར་

༄༅། །ནོར་ཤ་ཁྲག་གཏོར་མ་སོགས། །འདོད་ཡོན་ཡས་རྟགས་དཔག་མེད་ཕྱི་ཡི་ཚོགས། །སྐུ་གསུང་ཐུགས་ཡོན་ཕྲིན་ལས་བཅས་པ་ཡི། །ཕྱི་ནང་གསང་རྟེན་
སྣ་ཚོགས་ནང་གི་ཚོགས། །ཚོགས་དང་བདུད་རྩི་རཀྟ་གྲི་རྙིང་སོགས། །ཁྱད་པར་གསང་རྟེན་ལུས་སྦ་གསང་བའི་ཚོགས། །རིག་སྟོང་མཐའ་དབུས་མེད་པ་གཉུག་མའི་
གཤིས༑ །གནས་ལུགས་རང་ངོ་སྐྱོང་བ་དོན་གྱི་ཚོགས། །འབུལ་ལོ་དབང་བཞིའི་གཟའ་སྲུང་མི་འབྲལ་བའི། །དམ་ཚིག་ཉམས་ཆགས་ཐམས་ཅད་འཐོལ་ལོ་བཤགས། །
ལུས་ངག་ཡིད་ལ་ཡེ་ཤེས་ཆེན་པོ་སྦྱོར། །རྩ་རླུང་ཐིག་ལེ་སྣང་བ་བྱིན་གྱིས་རློབས། །གཏུམ་ཆེན་ཤ་ཟ་མཁའ་འགྲོ་བྲན་བཞིན་འཁོར། །ཨོཾ་ཨཱཿ ཧཱུྃཿ ཤྲི་མ་ཧཱ་ཀ་ལམ་ཧཱ་ཀ་
ལི་དེ་ཝི་ཙ་ཏུར་མུ་ཁ་བཛྲ་དྷརྨ་པ་ལས་པ་རི་ཝ་རག་ཎ་ཙཀྲ་པཱུ་ཛ་ཁའི་ཞེས་བརྗོད་ཚོགས་ཕུད་གསུམ་པ་ཆོས་སྲུང་དྲུང་། །ཕུལ་ལ་བསྒྲལ་བའི་ཆོ་ག་སྤྱི་ལྟར་རོ། །བསྡུ་ན་དམིགས་པ་ཙམ་གྱིས་རུང་བ་ཏེ། །ཚོགས་
མཆོད་དགྲ་འདྲེ་ཤ་ཁྲག་དམིགས་ནས་ཕུལ། །ཆོས་སྐྱོང་འབྱུང་པོ་གཏོར་མས་ཚིམ་པ་སྟེ། །ཤ་ཟ་མཁའ་འགྲོའི་ཉམས་ཆགས་བསྐང་ཐབས་སོ།། ༈ སླར་ཡང་ལས་སློབ་ཕྱག་བྱས་འདི་སྐད་དོ།། དམ་ལྡན་རྣལ་འབྱོར་རྣམས་ཀྱི་

དྲུང་དུ་ཚོགས་ཕུད་འབུལ་བ་ཞུ། ཞེས་བརྗོད་ཚོགས་པ་ཐམས་ཅད་ཀྱི། རཾ་ཡཾ་ཁཾ། ཨོཾ་ཨཱཿ ཧཱུྃ། དམ་ཚིག་བྱིན་གྱི་ལྟ་བའི་ནམ་མཁའ་ལ། །རྟོགས་པའི་ཡེ་ཤེས་གང་འགྲོ་བྱིན་
རླབས་པའི། །དམ་ཚིག་མཁའ་འགྲོ་རྡོ་རྗེ་སྤུན་སྤྱན་ལམ། །ཟས་གོས་མལ་ཆ་ནོར་དང་རིན་ཆེན་རིགས། །མཁོ་བའི་ཡོ་བྱད་སྣ་ཚོགས་ཕྱི་ཡི་ཚོགས། །ཆང་སྣ་སྟོང་
དང་ཤ་སྣ་སྟོང་ལ་སོགས། །གསང་བའི་དམ་རྫས་སྣ་ཚོགས་ནང་གི་ཚོགས། །འདུ་ཤེས་གསུམ་ལྡན་རྗེས་ཆགས་བདེ་བ་ཆེ། །སྐུ་གསུམ་ལམ་བྱེད་སྙོམ་འཇུག་གསང་
བའི་ཚོགས། །བདེ་སྟོང་འདུ་བྲལ་མེད་པའི་ཡེ་ཤེས་ཆེ། །འཁོར་ཡུག་འོད་གསལ་ཆེན་པོ་དོན་གྱི་ཚོགས། །འབུལ་ལོ་གཟའ་སྲུང་མི་བྲལ་ཉམ་པ་བཤགས། །ལུས་
ངག་ཡིད་ལ་ཡེ་ཤེས་ཆེན་པོ་སྦྱོར། །རྩ་རླུང་ཐིག་ལེ་སྣང་བ་བྱིན་གྱིས་རློབས། །མཆེད་ལྕམ་དམ་ཚིག་མཁའ་འགྲོ་མཐུན་ཞིང་འགྲོགས། །ཨོཾ་ཨཱཿ ཧཱུྃཿ བཛྲ་ས་མ་ཡཿ ཌཱ་ཀི་
ནིཿ ས་པ་རི་ཝ་ར་ག་ཎ་ཙཀྲ་པཱུ་ཛ་ཁ་ཧི། ཞེས་བརྗོད་ཚོགས་ཕུད་ལྔ་པ་ནི། །སློབ་དཔོན་ནས་རྩམ་རིམ་གྱིས་དྲོངས། །སྤྲོ་ན་ཞུ་འབུལ་སྤྱི་ལྟར་བྱ། །ནང་གི་སྦྱིན་བསྲེག་ཚུལ་དུ་རོལ། །དམ་ལྡན་སྐྱེ་བོ་ཟས་སོགས་ཀྱི། །

༄༅། །ཚིམས་པ་བྱེད་པའི་རིམ་པའོ།། ༈ རྡོ་རྗེའི་གླུ་དང་རྡོ་རྗེའི་གར། །རོལ་མོ་སྣ་ཚོགས་སྒྲོལ་བ་ནི། །སྐྱེ་མཆེད་ལྷ་ཚོགས་གླུ་གར་གྱི། །ཚིམས་པ་བྱེད་པའི་རིམ་པའོ། །མཚན་ལྡན་རིགས་ལྔའི་ཕྱག་རྒྱ་དང་། །ཀུ་དུ་རུ་ཡི་
སྤྱོད་པ་ཡི། །དགའ་བཞིའི་རིམ་པ་བསྐྱེད་པ་ནི། །ལུས་དཀྱིལ་ལྷ་ཚོགས་བདེ་བ་ཡི། །ཚིམས་པ་བྱེད་པའི་རིམ་པའོ།། ༈ ཚོགས་ཕུད་ལྔ་པོ་རེ་རེའི་ཤམ། །བདུད་རྩི་མྱོང་ལ་གཏོར་མ་བཏད། །གླུ་གར་ཀུན་ཏུ་རྒྱུ་སྦྱར་བ། །ཚིམས་པ་
དྲུག་ལྡན་ཚང་བ་ཡིན། །གསུམ་པ་རྗེས་ཀྱི་ཆོ་ག་ལ། །དྲུག་གི་དང་པོ་སྨོན་ལམ་ནི། །བདུན་པ་རྩེ་གཅིག་འདི་སྐད་དོ། ཧོཿ  མཁའ་འགྲོ་ལྔ་ཡི་དཀྱིལ་འཁོར་དུ། །ཚོགས་ཀྱི་འཁོར་ལོ་སྐོར་བ་ཡིས། །
བདག་གཞན་འགྲོ་བ་མ་ལུས་པ། །ཚོམ་བུ་གཅིག་ཏུ་སངས་རྒྱས་ཤོག །ཅེས་བརྗོད། གཉིས་པ་ལྷག་མ་བསྡུ། སློབ་དཔོན་འབར་བའི་ཕྱག་རྒྱའི་བར། །ཆང་གི་ཁ་འཐོར་དང་བཅས། ཨོཾ་ཨཱཿ ཧཱུྃ།
ཕེེཾ་ཨུཏྪི་ཊ་བ་ལིང་ཏ་བྷ་ཀྵ་སི་ཁ་ཧི། ཧཱུྃ། རྡོ་རྗེ་མཁའ་འགྲོའི་དཀྱིལ་འཁོར་དུ། །སེམས་བྱུང་ལྟར་སྣང་ལྷག་བསྡུད་རྣམས། །སེམས་ཉིད་སྐྱེ་མེད་ཚོགས་ལྷག་བཞེས། །
གཟུང་འཛིན་ཞི་བའི་ཕྲིན་ལས་མཛོད། །ཨཱཿ  ཡེ་ཤེས་མཁའ་འགྲོའི་དཀྱིལ་འཁོར་དུ། །འཁོར་ལོ་ལྔ་ཡི་ལྷག་སྡུད་རྣམས། །བདུད་རྩི་ལྔ་ཡི་ཚོགས་ལྷག་བཞེས། །

ཏིང་འཛིན་སེམས་ཀྱི་བར་ཆད་གསོལ།། ཧཱུྃ། མ་མོ་མཁའ་འགྲོའི་དཀྱིལ་འཁོར་དུ། །ཕུང་པོ་ལྔ་ཡི་ལྷག་སྡུད་རྣམས། །འབྱུང་ལྔ་དྭངས་པའི་ཚོགས་ལྷག་བཞེས། །
འབྱུང་བ་ལུས་འཁྲུག་བར་ཆད་གསོལ།། ཀྵཿ  ཤ་ཟ་མཁའ་འགྲོ་དཀྱིལ་འཁོར་དུ། །དུག་ལྔ་ཚོགས་བརྒྱད་ལྷག་སྡུད་རྣམས། །ཡེ་ཤེས་ལྔ་ཡི་ཚོགས་ལྷག་བཞེས། །
ཕྱི་རོལ་བདུད་ཀྱི་བར་ཆད་གསོལ།། ཧཱུྃ། དམ་ཚིག་མཁའ་འགྲོའི་དཀྱིལ་འཁོར་དུ། །དགྲ་ཅན་གཏན་མ་ལྷག་སྡུད་རྣམས། །དམ་ཚིག་བཤལ་ཆུ་ཚོགས་ལྷག་བཞེས། །
བྱེ་བྱུར་རྦོད་གཏོང་ངན་སྔགས་བཟློག །ཅེས་བརྗོད་བྱང་ཤར་མཚམས་སུ་གཏོད། །གསུམ་པ་རྡོར་གླུ་ཤིས་སྨོན་དང་། །བཞི་པ་ཐུན་གཏོར་མཛེས་རྒྱན་བཞིན། །ལྔ་པ་རྟ་བྲོ་བྱ་འཆུན་ནི། །གཏོར་གཞོང་གསུམ་པོ་ཁ་སྦུབ་སྟེ། །རྡོ་
རྗེ་བཞག་ལ་དམ་སྲི་འགུགས། །ལས་ཀྱི་རྡོ་རྗེའི་འཆམ་སྟབས་བཅས།། ཧཱུྃ། རིག་སྟོང་ཉིད་སྐུའི་གཞལ་ཡས་ནས། །རྡོ་རྗེ་མཁའ་འགྲོའི་ལྷ་ཚོགས་རྣམས། །མེ་ལོང་ཡེ་ཤེས་བྲོ་བོ་ཆེ། །
རྣམ་ཤེས་ཉོན་བདུད་མགོ་ལ་བརྡུང་། །ཞེ་སྡང་དགྲ་སྲི་བརྡུལ་དུ་བརློག། ཧཱུྃ། བདེ་སྟོང་ལོང་སྐུའི་གཞལ་ཡས་ནས། །ཡེ་ཤེས་མཁའ་འགྲོའི་ལྷ་ཚོགས་རྣམས། །

༄༅། །ཆོས་དབྱིངས་ཡེ་ཤེས་བྲོ་བོ་ཆེ། །གཟུགས་ཕུང་ཕུང་བདུད་མགོ་ལ་བརྡུང་། །གཏི་མུག་དམ་སྲི་བརྡུལ་དུ་བརློག། ཧཱུྃ། སྣང་སྟོང་སྤྲུལ་སྐུའི་གཞལ་ཡས་
ནས༑ །མ་མོ་མཁའ་འགྲོའི་ལྷ་ཚོགས་རྣམས། །སོར་རྟོགས་ཡེ་ཤེས་བྲོ་བོ་ཆེ། །འདུ་ཤེས་ལྷག་བདུད་མགོ་ལ་བརྡུང་། །འདོད་ཆགས་དུར་སྲི་བརྡུལ་དུ་བརླག །
ཧཱུྃ༑ བདེན་སྟོང་དུར་ཁྲོད་གཞལ་ཡས་ནས། །ཤ་ཟ་མཁའ་འགྲོའི་ལྷ་ཚོགས་རྣམས། །མཉམ་ཉིད་ཡེ་ཤེས་བྲོ་བོ་ཆེ། །ཚོར་ཕུང་འཆི་བདུད་མགོ་ལ་བརྡུང༌། །ང་
རྒྱལ་འཆི་སྲི་བརྡུལ་དུ་བརློག། ཧཱུྃ། མྱང་སྟོད་དག་སྣང་གཞལ་ཡས་ནས། །དམ་ཚིག་མཁའ་འགྲོའི་ལྷ་ཚོགས་རྣམས། །བྱ་གྲུབ་ཡེ་ཤེས་ཁྲོ་བོ་ཆེ། །འདུ་བྱེད་
བདུད་བཞིའི་མགོ་ལ་བརྡུང་། །ཕྲག་དོག་ནད་སྲི་བརྡུལ་དུ་བརློག །ཨོཾ་ཧཱུྃ་ཏྲཾ་ཧྲིཿ ཨཿ  དམ་སྲི་སྟཾ་བྷ་ཡ་ནན། ཅེས་བརྗོད་གཏོར་གཞོང་འབྲུ་ཡི་བསྐང་། མངའ་དར་འཛིན་ལ་འདི་སྐད་དོ། །
༈ ཧཱུྃ། བླ་མ་རྡོ་རྗེ་མཁའ་འགྲོ་ཡིས། །འཆི་མེད་ཆོས་སྐུའི་ཕྲུ་གཡང་ཁུག། ཧཱུྃ། ཡི་དམ་ཡེ་ཤེས་མཁའ་འགྲོ་ཡི། །དྭངས་མ་ལོངས་སྐུའི་ཕྱྭ་གཡང་ཁུག། ཧཱུྃ། །

མཁའ་འགྲོ་མ་མོ་མཁའ་འགྲོ་ཡི། །རིག་ལྡན་སྤྲུལ་སྐུའི་ཕྱྭ་གཡང་ཁུག། ཧཱུྃ། ཆོས་སྲུང་ཤ་ཟ་མཁའ་འགྲོ་ཡི། །བསྟན་པ་རྒྱས་པའི་ཕྱྭ་གཡང་ཁུག། ཧཱུྃ། མཆེད་
ལྕམ་དམ་ཚིག་མཁའ་འགྲོ་ཡི། །ཉམས་རྟོགས་རྒྱས་པའི་ཕྱུ་གཡང་ཁུག། ཧཱུྃ། འཆི་མེད་ཚེ་དང་མཛད་མེད་ནོར། །དཔལ་འབྱོར་ལོངས་སྤྱོད་སྙན་གྲགས་སྟོབས། །
འཁོར་འདས་དྭངས་བཅུད་དག་མཚན་ཀུན། །གནས་འདིར་བཀྲ་ཤིས་གཡང་དུ་བྱོན། །ཨོཾ་ཧཱུྃ་ཏྲཾ་ཧྲིཿ ཨཱ་ཨཿ ཡུ་པུཎྱེ་ཛྙཱ་ན་པུཀྚིཾ་ཀུ་རུ་ཧོ། །དྲུག་པ་ལ་ཡང་ནང་སྲེས་དྲུག །མཆོད་
༡བསྟོད་གནང་༢བཤགས་རྟེན་བཞུགས་༣དང་། །བཤེགས་༤གསོལ་སྐྱེ་མཆེད་སྲུང་བ་དང་། །བསྔོ་སྨོན་བཀྲ་ཤིས་བྱ་བ་རྣམས། །གཏོར་ཆོག་མཛེས་རྒྱན་སྒྱུས་ལྟར་ལ། །ཁྱད་པར་བཀྲ་ཤིས་བྱ་འདོད་ན། །མེ་ཏོག་ཆར་དབབ་འདི་སྐད་དོ། །
ཨོཾ༑ ཆོས་སྐུའི་མཁའ་ལ་གཟུགས་སྐུའི་སྤྲིན་འཕྲོ་བ། །རྗེ་བཙུན་བླ་མ་ཐུགས་རྗེའི་བདག་ཉིད་ཅན། །ངོ་བོ་རྡོ་རྗེ་མཁའ་འགྲོ་ཚོགས་རྣམས་ཀྱི། །བྱིན་རླབས་ཆར་
རྒྱུན་འབེབས་པའི་བཀྲ་ཤིས་ཤོག །ལོངས་སྐུའི་ནོར་བུ་སྙིང་རྗེའི་དཔལ་གྱི་བརྗིད། །ཡི་དམ་དཀྱིལ་འཁོར་གདན་གསུམ་ཚང་བའི་ལྷ། །ལྷན་སྐྱེས་ཡེ་ཤེས་མཁའ་

༄༅། །འགྲོའི་ཚོགས་རྣམས་ཀྱི། །དངོས་གྲུབ་འདོད་རྒུ་འཇོ་བའི་བཀྲ་ཤིས་ཤོག །སྤྲུལ་སྐུའི་སྡོང་པོ་ཕྲིན་ལས་ཡལ་འདབ་ཅན། །བདེ་སྟོང་བསྐྱེད་མཛད་མཚན་
ལྡན་མཁའ་འགྲོ་མ། །ཞིང་སྐྱེས་མ་མོ་མཁའ་འགྲོའི་ཚོགས་རྣམས་ཀྱི། །ཕྲིན་ལས་ཕོ་ཉ་འདུ་བའི་བཀྲ་ཤིས་ཤོག །བསྟན་པའི་གངས་རི་དཔའ་བའི་གཡུ་རལ་འཆང་། །
ཕྱི་ནང་ཆོས་སྲུང་དམ་ཅན་རྒྱ་མཚོའི་ཚོགས། །ལས་སྐྱེས་ཤ་ཟ་མཁའ་འགྲོའི་ཚོགས་རྣམས་ཀྱིས། །བདུད་བཞིའི་རི་དྭགས་བཅོམ་པའི་བཀྲ་ཤིས་ཤོག། ༈ རིམ་
གཉིས་ཉི་ཟླ་ཏིང་འཛིན་ཤིང་རྟས་དྲོངས། །རྡོ་རྗེའི་སྤུན་གྲོགས་མཆེད་དང་ལྕམ་དྲལ་བཅས། །སྔགས་སྐྱེས་དམ་ཚིག་མཁའ་འགྲོའི་ཚོགས་རྣམས་ཀྱིས། །སྡིག་སྒྲིབ་ཉེས་
ལྟུང་སྤྲིན་བྲལ་བཀྲ་ཤིས་ཤོག། ༈ ཨོཾ། བླ་མའི་བཀྲ་ཤིས་བྱིན་རླབས་ཡེ་ཤེས་འབར། །ཡི་དམ་བཀྲ་ཤིས་གྲུབ་གཉིས་དངོས་གྲུབ་ཐོབ། །མཁའ་འགྲོའི་བཀྲ་
ཤིས་རྣམ་བཞིའི་ཕྲིན་ལས་འགྲུབ། །ཆོས་སྲུང་བཀྲ་ཤིས་བསྟན་པ་དར་རྒྱས་ཤོག །ཅེས་སོགས་བསྔོ་སྨོན་ཤིས་བརྗོད་བྱ། །ལྷ་རྫས་མེ་ཏོག་ཆར་དབབ་བོ།། ༈ སྭསྟི། དམ་ཚིག་ཉམས་ཆགས་

བསྐང་བའི་ཐབས། །དམ་ཚིག་ཚོགས་ཀྱི་འཁོར་ལོ་འདི། །དམ་ཚིག་རྡོ་རྗེ་བདག་གི་བྱས། །དམ་ཚིག་སྡོམ་པ་རྣམ་དག་ཤོག །ཅེས་པའང་ལམ་འབྲས་པ་མཉྫུ་མ་ཏི་བྷ་དྲས་རང་གི་སྔར་སྦྱར་བའི་མཁའ་འགྲོ་ལྔ་བསྡུས་ཀྱི་ཚོགས་འཁོར་རྒྱས་པ་
ལས་ཁོལ་ཏུ་བྱུང་ཏེ་བྲིས་པ། སརྦ་བི་ཛ་ཡནྟུ། ཤུ་བྷོ། མངྒ་ལཾ། ། རྫོང་སར་ཁམས་བྱེའི་ལྔ་རིག་ཐུབ་བསྟན་སློབ་གླིང་ནས་བསྒྲིགས། ། ༄༅། །མཁའ་འགྲོ་ལྔ་བསྡུས་ཀྱི་ཚོགས་བསྡུས་བཞུགས།། རཾ་ཡཾ་ཁཾ། ཝཾ་མཾ་
པཾ་ཏཾ། ཧཱུྃ། ཕྱི་སྣོད་ཨུ་རྒྱན་མཁའ་འགྲོའི་གླིང་། །ནང་བཅུད་དཔའ་བོ་མཁའ་འགྲོ་མ། །ཚོགས་སྣོད་པདྨ་བྷ་ཛ་རུ། །ཚོགས་རྫས་ཟག་མེད་བདུད་རྩིར་གྱུར། །
ཨོཾ་ཨཱཿ ཧཱུྃ་ཧ་ཧོ་ཧྲཱི། ཕྱི་ནང་གསང་བ་བླ་མེད་པའི། །ཚོགས་ཀྱི་འཁོར་ལོ་རྒྱ་ཆེན་འདི། །རྡོ་རྗེ་མཁའ་འགྲོའི་ཐུགས་དམ་བསྐང་། །ཡེ་ཤེས་མཁའ་འགྲོའི་ཐུགས་དམ་
བསྐང་༑ །མ་མོ་མཁའ་འགྲོའི་ཐུགས་དམ་བསྐང་། །ཤ་ཟ་མཁའ་འགྲོའི་ཐུགས་དམ་བསྐང་། །དམ་ཚིག་མཁའ་འགྲོའི་ཐུགས་དམ་བསྐང་། །དམ་ཚིག་ཉམ་ཆགས་
ཐམས་ཅད་བཤགས། །བར་ཆད་དགྲ་བགེགས་དབྱིངས་སུ་འགྲོལ། །མཆོག་དང་ཐུན་མོངས་དངོས་གྲུབ་རྩོལ། །མ་ཧཱ་པཉྩ་ཨ་མྲྀ་ཏ་ག་ཎ་ཙཀྲ་པཱུ་ཛ་ཁ་ཧི། །བདག་

༄༅། །ཉིད་དགྱེས་མཛད་ཧེ་རུ་ཀ །རྩ་ཁམས་དཔའ་བོ་མཁའ་འགྲོའི་ཚོགས། །ཚོགས་ཀྱི་མཆོད་པས་ཚིམ་གྱུར་ནས། །བདེ་སྟོང་ཡེ་ཤེས་རྒྱས་པར་གྱུར། །ཨོཾ་
ཨཱ་ཧོ་མ་ཧཱ་སུ་ཁ་ཧོ། །མཁའ་འགྲོ་ལྔ་ཡི་དཀྱིལ་འཁོར་དུ། །ལྷག་མར་དབང་བའི་འབྱུང་པོའི་ཚོགས། །དམ་རྫས་དཔལ་གྱི་ལྷག་གཏོར་བཞེས། །བཅོལ་བའི་ཕྲིན་
ལས་འགྲུབ་པར་མཛོད། །ཨུཊྩི་ཏྲ་བཱ་ལིཏ་བྷ་ཀྵ་སི་སྭཱ་ཧཱ། །མཁའ་འགྲོ་ལྔ་འདུས་ཀྱི་ཚོགས་བརྒྱ་རྩ་ལ་སོགས་པ་བསགས་པའི་ཚེ་མཁོ་བ་ཡིན་ནོ།། །།རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་
ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །དགེའོ།། །།

༄༅། །མཁའ་འགྲོ་ལྔ་བསྡུས་བླ་མ་ཡི་དམ་རྡོ་རྗེ་ཆོས་སྐྱོང་རྣམས་ལ་ཚོགས་མཆོད་བྱ་ཚུལ་བདེ་ཆེན་
སྤྲིན་ཆར་ཞེས་བྱ་བ་བཞུགས་སོ།།

༄༅། །ན་མོ་གུ་རུ་ཤྲཱི་ཧེ་བཛྲ་ཡཱ། རྡོ་རྗེ་སློབ་དཔོན་ལྷག་པའི་ལྷར་བཏུད་ནས། །རྡོ་རྗེ་ཐེག་པའི་དམ་ཚིག་གསོ་བའི་ཕྱིར། །རྡོ་རྗེ་
མཁའ་འགྲོ་རྣམ་ལྔ་མཉེས་བྱེད་པ། །རྡོ་རྗེ་ཚོགས་ཀྱི་འཁོར་ལོ་བྱ་ཚུལ་འབྲི། །དེ་ལའང་། གསང་སྔགས་རྡོ་རྗེ་ཐེག་པའི་རྒྱུད་སྡེ་རྣམས་ནས་དམ་ཚིག་ཉམས་ཆག་
གསོ་ཞིང་། ཚོགས་གཉིས་རྫོགས་ཕྱིར་ཚོགས་ཀྱི་འཁོར་ལོ་བྱ་ཚུལ་རྒྱས་པར་བཤད་ཅིང་། ཁྱད་པར་ལམ་འབྲས་ཀྱི་གཞུང་ལས་ཀྱང་། །རྡོ་རྗེ་མཁའ་འགྲོ་སོགས་ཀྱི་ཉམས་ཆག་བསྐང་། །ཞེས་
གསུངས་པས་དམ་ཚིག་ལྷག་མ་བཅུ་གཅིག་ཉམས་པ་གསོ་ཞིང་། མ་ཉམས་གོང་འཕེལ་དུ་བྱ་བའི་ཕྱིར། ཚོགས་ཀྱི་འཁོར་ལོ་རྒྱ་ཆེ་བར་བྱ་དགོས་པའི་ཚུལ་རྒྱས་པར་གསུངས་པ་ལྟར། འདིར་མཁའ་

༄༅། །འགྲོ་ལྔ་བསྡུས་འཁོར་དང་བཅས་པ་ལ་ཚོགས་ཀྱི་འཁོར་ལོ་བྱ་ཚུལ་མདོར་བསྡུས་ཙམ་བཤད་པ་ལ་སྦྱོར་དངོས་རྗེས་གསུམ་ལས། དང་པོ་སྦྱོར་བ་ནི། རྩ་གསུམ་རྒྱལ་བ་རྒྱ་མཚོའི་
རྟེན་གྱི་སྤྱན་སྔར་མཆོད་གཏོར་དང་། ཚོགས་ཀྱི་ཡོ་བྱད་ངོ་བོ་བཟང་ཞིང་། རྒྱུ་གཙང་བ། རྣམ་པར་ཡོངས་སུ་དག་པའི་དབྱིབས་ལྷ་བཤོས་ལྟ་བུའི་རྒྱན་ལྡན་ལ། ཚོགས་རྫས་བ་ལ་དང་། མ་དཱ་ན་
གཙོ་བོར་གྱུར་པའི་བཟའ་བཅའ་བཏུང་བའི་རིགས་མ་ཚང་བ་མེད་པ་ཕྱག་ལེན་བཞིན་བཤམ་མོ། དངོས་གཞི་ནི། ཡི་དམ་ཞི་དྲག་གང་རུང་གི་སྒྲུབ་མཆོད་གཏོར་བསྐང་སོགས་དང་འབྲེལ་བ་སྐབས་
བསྟུན་ཏེ། ཚོགས་ཀྱི་ཡོ་བྱད་ལ་སྦྱངས་བདུག་ལེགས་པར་བྱས་ལ་ནང་མཆོད་ཆུ་ཆང་གི་ཆབ་ཀྱིས་བྲན་ལ། །ཚོགས་པ་ཆེ་ཞིང་རྒྱས་ན་ལས་རྡོར་གྱིས་ཕྱག་གསུམ་ཕུལ་ལ། ཚོགས་ཀྱི་ཡོ་བྱད་

རྣམས་ལ་བྱིན་རླབས་གནང་བར་ཞུ། ཞེས་ཞུ་འབུལ་བྱས་པ་དང་། རྡོ་རྗེའི་རྗེས་ནང་མཆོད་ནས་གཏོར་ཞིང་། ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་ཡཾ་ལས་རླུང་
གི་དཀྱིལ་འཁོར་སོགས་ནས། ཨོཾ་ཨཱཿ ཧཱུྃ་ཧ་ཧོ་ཧྲཱིཿ ལན་གསུམ་བརྗོད་པའི་བར་དཔལ་ཀྱེ་རྡོ་རྗེའི་སྒྲུབ་ཐབས་ཡན་དྲུག་པ་ནས་འབྱུང་བ་ལྟར་བརྗོད་ཅིང་། ཚོགས་ཀྱི་ཡོ་བྱད་ཐམས་ཅད་ཤ་ལྔ། བདུད་རྩི་ལྔ། ཡེ་ཤེས་ལྔ་ཡི་རང་བཞིན་
དུ་བྱིན་རླབས་རྒྱས་པར་བྱས་ལ། དེ་ནས་ཚོགས་རྟེན་སྤྱན་དྲངས་པ་ནི། ཧཱུྃ། རང་བཞིན་རྣམ་དག་ཆོས་སྐུའི་ཞིང་ཁམས་ནས། །ཆོས་སྐུ་རྡོ་རྗེ་མཁའ་འགྲོ་གཤེགས་སུ་གསོལ། །བཀོད་པ་
ལྷུན་རྫོགས་ལོངས་སྐུའི་ཞིང་ཁམས་ནས། །ལོངས་སྐུ་ཡེ་ཤེས་མཁའ་འགྲོ་གཤེགས་སུ་གསོལ། །གནས་ཡུལ་དུར་ཁྲོད་སྤྲུལ་སྐུའི་ཞིང་ཁམས་ནས། །སྤྲུལ་སྐུ་མ་མོ་
མཁའ་འགྲོ་གཤེགས་སུ་གསོལ། །བསིལ་བའི་ཚལ་སོགས་དྲག་པོའི་ཞིང་ཁམས་ནས། །ཤ་ཟ་མཁའ་འགྲོའི་དམག་ཚོགས་གཤེགས་སུ་གསོལ། །མི་འགྱུར་དམ་ཚིག་
རྡོ་རྗེའི་གུར་ཁང་ནས། །དམ་ཚིག་མཁའ་འགྲོ་སྤུན་གྲོགས་གཤེགས་སུ་གསོལ། །གནས་ཆེན་གངས་བྲག་གནས་ཀྱི་གཞལ་ཡས་ནས། །སྣང་སྲིད་ལྷ་སྲིན་སྡེ་བརྒྱད་

༄༅། །གཤེགས་སུ་གསོལ། །བྱིན་རླབས་ཆར་ལྟར་འབེབས་ཕྱིར་གཤེགས་སུ་གསོལ། །དངོས་གྲུབ་འདོད་དགུ་སྟེར་ཕྱིར་གཤེགས་སུ་གསོལ། །དམ་ཉམས་
དགྲ་བགེགས་སྒྲོལ་ཕྱིར་གཤེགས་སུ་གསོལ། །གང་བཅོལ་ཕྲིན་ལས་བསྒྲུབ་ཕྱིར་གཤེགས་སུ་གསོལ། །མ་ཧཱ་གུ་རུ་ཤྲཱི་ཧེ་བཛྲ་པཉྩ་ཊཱ་ཀི་ནི་ས་པ་རི་ཝ་ར་ཨེ་བྱེ་ཧི་བཛྲ་ས་
མཱ་ཛཿ བཛྲ་ས་མ་ཡ་སྟྭཾ། ཞེས་སྤྱན་དྲང་བས་ས་གཞི་བར་སྣང་ནམ་མཁའི་ཁྱོན་ཐམས་ཅད་གང་བར་འུར་འུར་ཐིབ་ཐིབ་ཏུ་བྱོན་པར་བསམས་ལ། གདན་འབུལ་བ་ནི། ཧཱུྃ། དམ་ཚིག་ལྡན་པའི་གནས་ཁང་
ཉམས་དགའ་བར། །དམ་ཅན་མཁའ་འགྲོ་ལྔ་ཚོགས་སྤྲིན་ལྟར་འཐིབས། །དམ་རྫས་ཚོགས་ཀྱི་མཆོད་པ་བླ་ན་མེད། །དམ་བཅའ་དགོངས་ཤིང་བཞེས་སླད་བརྟན་པར་
བཞུགས༑ །མ་ཧཱ་གུ་རུ་ཤྲཱི་ཧེ་བཛྲ་པཉྩ་ཊཱ་ཀི་ཎི་ས་པ་རི་ཝཱ་ར་བཛྲ་ཨ་ས་ན་ཏིཥྛནྟུ། པདྨ་ཀ་མ་ལཱ་ཡ་སྟྭཾ། ཞེས་པའི་གདན་ཕུལ་བས་ཚོགས་རྟེན་རྣམས་གདན་ཁྲི་གཞོན་པ་དང་བཅས་སོ་སོའི་གདན་
ལ་ཁྲ་ཕུང་ངེ་འོད་ཤིག་གེ་བཞུགས་པར་བསམ། དེ་ནས་ལས་རྡོར་གྱིས་ཚོགས་གཏོར། ཚོགས་རྫས་དང་བཅས་པ་རབ་ཆ་ལྔ། འབྲིང་གསུམ། ཐ་མ་ཆ་གཅིག་དང་། ཕུད་ལྷག་མ་ཆ་གཅིག་བཅས་བཤམས་པར་ཆབ་བྲན་ཞིང་ཕྱག་གསུམ་

བཙལ་ལ། བླ་མ་ཡི་དམ་དཔའ་བོ་མཁའ་འགྲོ་རྣམས་ལ་ཚོགས་ཕུད་འབུལ་བར་ཞུ། ཞེས་ཞུ་འབུལ་བྱ། དེ་ནས་སྤྲོ་ཞིང་ནུས་ན་གཏོར་ཆོག་རྣམས་ནས་འབྱུང་བ་ལྟར་ཡི་དམ་ཆོས་སྲུང་རྣམས་ཀྱི་གཏོར་སྔགས་ཚར་
གསུམ་རེས་ཕུལ་ཞིང་ཕྱི་ནང་གི་མཆོད་པ་ཕུལ། དེ་ཙམ་དུ་མི་ནུས་ན། ཨོཾ་ན་མསརྦ་ཏ་ཐཱ་ག་ཏེ་བྷོ་སོགས་ནམ་མཁའ་མཛོད་ཀྱི་སྔགས་དང་ཕྱག་རྒྱས་རྒྱས་པར་སྤེལ་ཞིང་ཐུགས་དམ་སྐང་བ་ནི། ཧཱུྃ་ཧྲཱིཿ  ཚོགས་ཁང་རཏྣ་
ལས་གྲུབ་གཞལ་ཡས་ཁང་། །ཚོགས་སྣོད་བྷནྡྷ་ཚད་ལྡན་ཡངས་པའི་ནང་། །ཚོགས་རྫས་རྒྱུ་རྣམས་ངོ་བོ་ཕུན་ཚོགས་ཀྱི། །ཚོགས་ཀྱི་འཁོར་ལོའི་མཆོད་པ་དམ་པ་
འདིས༑ །སྐྱབས་མཆོག་རྩ་བའི་བླ་མའི་ཐུགས་དམ་བསྐང་། །སྐྱབས་གནས་ཀུན་འདུས་བྱིན་རླབས་འཇུག་པར་ཤོག །གསང་སྔགས་བརྒྱུད་པའི་བླ་མའི་ཐུགས་དམ་
བསྐང་༑ །གསང་བ་གསུམ་གྱི་ཐུགས་རྗེས་སྐྱོང་བར་ཤོག །བཅོམ་ལྡན་ཀྱེ་ཡི་རྡོ་རྗེའི་ཐུགས་དམ་བསྐང་། །ཐབས་ཤེས་གཉིས་མེད་ཏིང་འཛིན་འགྲུབ་པར་ཤོག །
དཔལ་ལྡན་འཁོར་ལོ་སྡོམ་པའི་ཐུགས་དམ་བསྐང་། །ཤེས་རབ་སྟོང་ཉིད་ཡེ་ཤེས་འཆར་བར་ཤོག །གསང་བ་འདུས་པའི་ལྷ་ཚོགས་ཐུགས་དམ་བསྐང་། །ཐབས་

༄༅། །མཆོག་བདེ་བ་ཆེན་པོས་རོས་གང་ཤོག །རྒྱལ་ཡུམ་མཁའ་སྤྱོད་དབང་མོའི་ཐུགས་དམ་བསྐང་། །འཇའ་ལུས་རྡོ་རྗེའི་སྐུ་མཆོག་བརྙེས་པར་ཤོག །མཁའ་
འགྲོ་སིདྷ་མུ་ཁའི་ཐུགས་དམ་བསྐང་། །བྱད་དང་ཕུར་ཁ་བསྟན་པ་བཟློག་ཏུ་གསོལ། །བཅོམ་ལྡན་དུས་དགྲའི་དབང་པོའི་ཐུགས་དམ་བསྐང་། །བདུད་བཞིའི་གཡུལ་
ལས་རྣམ་པར་རྒྱལ་བར་ཤོག །གསང་བདག་འབྱུང་པོ་འདུལ་བྱེད་ཐུགས་དམ་བསྐང་། །ཕྱི་ནང་གསང་བའི་བར་ཆད་ཞི་བར་ཤོག །ཁྲོ་རྒྱལ་རྟ་མཆོག་རོལ་པའི་ཐུགས་
དམ་བསྐང་། །ལྷ་སྲིན་དྲེག་པ་ཟིལ་གྱིས་ནོན་པར་ཤོག །རྗེ་བཙུན་རིགས་བྱེད་དབང་མོའི་ཐུགས་དམ་བསྐང་། །སྲིད་གསུམ་འགྲོ་རྣམས་དབང་དུ་འདུ་བར་ཤོག །
མགོན་དཀར་ཡིད་བཞིན་ནོར་བུའི་ཐུགས་དམ་བསྐང་། །དཔལ་འབྱོར་ལྡན་པའི་བསོད་ནམས་རྒྱས་པར་ཤོག །ཚེ་ཡི་རིག་འཛིན་རྣམས་ཀྱི་ཐུགས་དམ་བསྐང་། །དུས་
མིན་ཚེ་ཡི་བར་ཆད་ཞི་བར་ཤོག །དག་པ་ཁྲུས་ཀྱི་ལྷ་ཚོགས་ཐུགས་དམ་བསྐང་། །མ་དག་མི་གཙང་དྲི་མ་དག་པར་ཤོག །དཀོན་མཆོག་རིན་ཆེན་གསུམ་གྱི་ཐུགས་དམ་

བསྐང་༑ །སྒྲིབ་གཉིས་བག་ཆགས་མ་ལུས་བྱང་བར་ཤོག །རང་ལུས་གདན་གསུམ་ཚང་བའི་ཐུགས་དམ་བསྐང་། །ལྷན་སྐྱེས་བདེ་བ་ཆེན་པོར་རོལ་པར་ཤོག །ཧཱུྃ །
བྷྱོཿ དྲག་གཏུམ་མི་ཟད་མ་ཧཱ་ཀཱ་ལ་དང་། །དྲག་མོའི་གཟུགས་སྟོན་འདོད་ཁམས་དབང་ཕྱུག་མ། །དྲག་པོའི་ལས་མཛད་ལྕམ་དྲལ་ཐུགས་དམ་བསྐང་། །དྲག་པོའི་
ལས་ཀྱི་གདུག་ཅན་སྒྲོལ་བར་ཤོག །ཡུམ་ཆེན་ཨེ་ཀ་ཛ་ཊིའི་ཐུགས་དམ་བསྐང་། །མ་མོ་འཁྲུག་པའི་ཡམས་ནད་ཞི་བར་ཤོག །ཞིང་སྐྱོང་གདོང་བཞི་མགོན་པོའི་ཐུགས་
དམ་བསྐང་། །ཕྲིན་ལས་རྣམ་བཞི་བཅོལ་མེད་འགྲུབ་པར་ཤོག །ཡུམ་ཆེན་བཞི་དང་སྲོག་བདུད་ཐུགས་དམ་བསྐང་། །འབྱུང་བཞི་འཁྲུག་པའི་བར་ཆད་ཞི་བར་ཤོག།
ལས་མགོན་པུ་ཏྲ་ལྕམ་སྲིང་ཐུགས་དམ་བསྐང་། །དུག་ལྔ་ལས་སྐྱེས་དགྲ་དཔུང་གཞོམ་པར་མཛོད། །གཎྜིའི་ཁྲོ་ཚོགས་རུ་འདྲེན་ཐུགས་དམ་བསྐང་། །གདུག་ཅན་དམ་
ཉམས་ཤ་ཁྲག་རོལ་པར་ཤོག །དུར་ཁྲོད་བདག་པོ་ཡབ་ཡུམ་ཐུགས་དམ་བསྐང་། །བསམ་ངན་སྦྱོར་རྩུབ་ཆོམ་རྐུན་ཞི་བར་ཤོག །དམག་ཟོར་རེ་ཝ་ཏི་ཡི་ཐུགས་དམ་

༄༅། །བསྐང་༑ །རིགས་བརྒྱུད་མངའ་ཐང་དཔལ་འབྱོར་རྒྱས་པར་ཤོག །མ་མོ་བྱེ་བ་འབུམ་སྡེའི་ཐུགས་དམ་བསྐང་། །སྲིད་པའི་ཁྲམ་ཁ་བསྟན་པ་བསྒྱུར་བར་
ཤོག ༑གནོད་སྦྱིན་བེཀྱེ་ལྕམ་སྲིང་ཐུགས་དམ་བསྐང་། །གཞན་གྱི་བྱད་དུ་བཅུག་པ་བཟློག་ཏུ་གསོལ། །གྲི་ཤན་བཙན་བདུད་དམག་ཚོགས་ཐུགས་དམ་བསྐང་། །ལྷ་
འདྲེའི་གདུག་རྩུབ་མ་ལུས་ཞི་བར་ཤོག །རྡོ་རྗེ་གྲགས་ལྡན་སོགས་ཀྱི་ཐུགས་དམ་བསྐང་། །ཞིང་བཅུའི་དགྲ་བགེགས་མ་ལུས་སྒྲོལ་བར་ཤོག །གཟའ་ཤན་མ་བདུད་
འཁོར་བཅས་ཐུགས་དམ་བསྐང་། །རྣལ་འབྱོར་དམ་ལྡན་སྲུང་སྐྱོབ་སྦ་བར་ཤོག །གནོད་སྦྱིན་ནོར་ལྷ་རྣམས་ཀྱི་ཐུགས་དམ་བསྐང་། །འདོད་དགུའི་གཏེར་གྱི་རེ་འདོད་
སྐོང་བར་ཤོག །དཀར་ཕྱོགས་སྐྱོང་བའི་གཞི་བདག་ཐུགས་དམ་བསྐང་། །ཡུལ་ཕྱོགས་བདེ་ཞིང་ལོ་ལེགས་སྐྱ་རྒྱལ་ཤོག །མཆེད་ལྕམ་རྡོ་རྗེ་སྤུན་གྲོགས་ཐུགས་དམ་
བསྐང་༑ །དམ་ཚིག་གཙང་ཞིང་རྟག་ཏུ་འགྲོགས་པར་ཤོག །ཅེས་དང་། དེ་ནས་ལས་རྡོར་གྱིས་སྟན་ལས་ལངས་ཏེ་ཐབས་ཀྱི་རང་བཞིན་ལག་གཡས་པའི་ཚོགས་ཕུད་དང་། ཤེས་རབ་ཀྱི་རང་བཞིན་ལག་གཡོན་

པའི་སྨན་ཕུད་བཏེགས་ཤིང་ཕུལ་ཚུལ་བྱས་ཏེ། ཧཱུྃ་ཧོཿ རྡོ་རྗེ་མཁའ་འགྲོ་བླ་མ་ཚོགས་ལ་རོལ། །སྐུ་གསུང་ཐུགས་ཀྱི་བྱིན་རླབས་སྩལ་དུ་གསོལ། །ཡེ་ཤེས་མཁའ་འགྲོ་ལོངས་སྐུ་
ཚོགས་ལ་རོལ། །ལྟ་བ་འཁོར་འདས་དབྱེར་མེད་རྟོགས་པར་མཛོད། །མ་མོ་མཁའ་འགྲོ་སྤྲུལ་སྐུ་ཚོགས་ལ་རོལ། །སྣང་སྟོང་ཟུང་འཇུག་ཏིང་འཛིན་བསྐྱེད་དུ་གསོལ། །
ཤ་ཟ་མཁའ་འགྲོ་བསྟན་སྲུང་ཚོགས་ལ་རོལ། །འགལ་རྐྱེན་ཀུན་སེལ་མཐུན་རྐྱེན་བསྒྲུབ་ཏུ་གསོལ། །དམ་ཚིག་མཁའ་འགྲོ་སྤུན་གྲོགས་ཚོགས་ལ་རོལ། །དམ་ཚིག་
ཉམས་ཆག་སོར་ཆུད་མཛད་དུ་གསོལ། །སྣང་སྲིད་མཁའ་འགྲོ་ཐམས་ཅད་ཚོགས་ལ་རོལ། །རྣལ་འབྱོར་ཡོན་མཆོད་ཚོགས་གཉིས་རྫོགས་པར་མཛོད། །ཀུན་ཀྱང་སྒོ་
ལྔའི་ལོངས་སྤྱོད་དང་མཐུན་པར། །ལ་ལ་ཕྱི་ཡི་ཚོགས་ལ་རོལ་ཏུ་གསོལ། །ལ་ལ་ནང་གི་ཚོགས་ལ་རོལ་ཏུ་གསོལ། །ལ་ལ་གསང་བའི་ཚོགས་ལ་རོལ་ཏུ་གསོལ། །
ལ་ལ་དེ་ཉིད་ཚོགས་ལ་རོལ་ཏུ་གསོལ། །དགྱེས་པར་རོལ་ཞིང་མཉེས་ནས་ཕྲིན་ལས་མཛོད། །མ་ཧཱ་གུ་རུ་ཤྲཱིཿ ཧེ་བཛྲ་པཉྩ་ཌཱ་ཀི་ནི་ས་པ་རི་ཝཱ་ར་མ་ཧཱ་པཉྩ་ཨ་མྲྀ་ཏ། མ་

༄༅། །ཧཱ་རཀྟ། མ་ཧཱ་བ་ལིཾ་ཏ། ག་ཎ་ཙཀྲ་པུ་ཛཧོ༔ ཞེས་པས་རྟེན་གྱི་དྲུང་དུ་ཕུལ་དེ་ནས་ཚོགས་བཤགས་བྱ་བ་ནི། ཧོཿ གདོད་ནས་མ་དག་བག་ཆགས་ཀྱིས་བསླད་དེ། །
དབང་མེད་བདག་གི་མི་དགེའི་ལས་བགྱིད་དང་། །རྡོ་རྗེ་སློབ་དཔོན་སངས་རྒྱས་ཀུན་འདུས་སུ། །མ་རྟོགས་ལོག་ལྟ་བགྱིས་པ་མཐོལ་ལོ་བཤགས། །དབང་ཐོབ་དམ་
ཚིག་བཟའ་བསྲུང་མི་བྲལ་བར། །ཚུལ་བཞིན་བསྲུང་བ་མ་ནུས་མཐོལ་ལོ་བཤགས། །བསྐྱེད་རྫོགས་ཟབ་མོ་མ་བསྒོམ་གཡེང་གྱུར་ནས། །མཉམ་བཞག་དམ་ཚིག་
འགལ་བ་མཐོལ་ལོ་བཤགས། །སྣང་གྲགས་རིག་གསུམ་ལྷ་སྔགས་མ་འཆར་བ། །རྗེས་སྤྱོད་དམ་ཚིགས་འགལ་བ་མཐོལ་ལོ་བཤགས། །ཤ་ཟ་མཁའ་འགྲོ་བཀའ་སྲུང་
དམ་ཚིག་ཅན། །རང་འདོད་ལས་སུ་བསྐུལ་བ་མཐོལ་ལོ་བཤགས། །བསྙེན་སྒྲུབ་མ་ནུས་མཆོད་གཏོར་ཆག་པ་དང་། །ཛབ་བཟླས་ལེ་ལོའི་དབང་གྱུར་མཐོལ་ལོ་
བཤགས༑ །མཆེད་ལྕམ་རྡོ་རྗེ་སྤུན་གྲོགས་ཐམས་ཅད་ལ། །དམ་ཚིག་ཟོལ་ཟོག་བགྱིས་པ་མཐོལ་ལོ་བཤགས། །རང་བཞིན་བཅས་དང་ཁ་ན་མ་ཐོ་བ། །སྡིག་པ་

སྡིག་ཏུ་མ་བསམ་མཐོལ་ལོ་བཤགས། །དམིགས་མེད་ཐུགས་རྗེ་ཆེན་པོའི་ཀློང་ཉིད་ནས། །བཟོད་པ་མཛད་དེ་ཚངས་པ་སྩལ་དུ་གསོལ། །ཨོཾ་བཛྲ་ས་ཏྭ་སོགས་ཡི་གེ་བརྒྱ་པ་
བཟླ་ཞིང་ཚོགས་བཤགས་ཕུལ། དེ་ནས་ཚོགས་སྒྲལ་བྱ་བར་འདོད་ན། ཚོགས་དུམ་ཞིག་མདུན་དུ་བཤམས་པ་ཆབ་བྲན་ཞིང་། ཕུར་བུ་ཐོགས་ནས། རང་ཉིད་ཡི་དམ་ལྷར་གསལ་ཐུགས་ཀ་ནས། །འོད་ཟེར་
དཔག་ཡས་ཚ་ཞིང་རྩུབ་པ་སྤྲོས། །བླ་མའི་སྐུ་དགྲ་དགེ་འདུན་སྤྱི་ཡི་དགྲ། །རྣལ་འབྱོར་སྒོས་དགྲ་ཞིང་བཅུ་ཚང་བ་རྣམས། །ཁམས་གསུམ་སྲིད་པ་བར་དོ་གར་གནས་
ཀྱང་༑ །རང་དབང་མེད་པར་སྐད་ཅིག་འདིར་བཀུག་ཅིང་། །འགུགས་འདྲེན་ཆིངས་སྡོམ་ལས་ཁུང་ནག་པོར་བཅུག །ལྷ་སྔགས་ཏིང་འཛིན་དྲག་པོའི་གཟིར་བ་ཡིས། །
ཤིན་ཏུ་ཉམས་ཐག་གཤང་གཅི་ཤོར་ཞིང་ལྷུག །སྲུང་སྐྱོབ་སླ་བའི་ལྷ་ཚོགས་དབྱེ་བར་གྱུར། །ངོ་བོ་ལྷ་ལ་རྣམ་པ་ཀི་ལཱ་ཡ། །ཡེ་ཤེས་མེ་འབར་གནས་ལྔར་བཏབ་ཙམ་
གྱིས༑ །ཚེ་བསོད་བསྡུས་ཤིང་ཚེ་རྟེན་སྙིང་ཁར་བཏབ། །རྣམ་ཤེས་མི་བསྐྱོད་མགོན་པོའི་ཞིང་དུ་སྤར། །ཤ་ཁྲག་དམ་ཅན་རྒྱ་མཚོས་རོལ་གྱུར་ནས། །འཁོར་བའི་

༄༅། །རྒྱུན་བཅད་ཚོགས་ཆེན་རྫོགས་པར་ཤོག །ཞེས་བརྗོད་ཅིང་ཡི་དམ་གང་ཡིན་གྱིས་རྩ་སྔགས་ཀྱི་མཐར། བཛྲ་ཀཱི་ལི་ཀི་ལ་ཡ་ཨ་མུ་ཀཾ་ཤ་ཏུན་མཱ་ར་ཡ་ཕཊ་ཅེས་པ་བཏགས་ཤིང་བསྒྲལ་བ་
བསམ་ཞིང་། མཐར་བསྒྲལ་བྱ་སྒྲོལ་བྱེད་སྒྲལ་བ་པོ་དང་བཅས་པ་འཁོར་གསུམ་མི་དམིགས་པར་ལྟ་བའི་རྒྱས་བཏབ་ལ། ལིང་རོ་ཤ་ཁྲག་བདུད་རྩིར་མོས་ནས་གཏོར་མ་རྣམས་ལ་གསབ་པར་བྱའོ། །དེ་ནས་ཚོགས་འཁོར་ལོངས་སྤྱོད་པ་ལ་ཞུ་བ་ཞུ་
ལེན་སོགས་བྱ་བར་འདོད་ན། དམ་ཚིག་སྤེལ་བའི་ཕྱིར་རྡོ་རྗེ་སློབ་དཔོན་གྱི་དྲུང་དུ་མ་ད་ནའི་སྣོད་པདྨ་བྷན་ཛ་ཐོད་པ། དཔྲལ་བ་རང་ལ་བསྟན་པ་བཞག །དེའི་སྟེང་དུ་བ་ལ་ཤ་ཅུང་ཞིག་བཞག་ལ་ལས་ཀྱི་རྡོ་རྗེས་ཕྱག་འཚལ། པད་སྐོར་བྱས་ལ།
རྡོ་རྗེ་འཛིན་སོགས་དགོངས་སུ་གསོལ། །བདག་གི་ཚོགས་ཀྱི་མཆོད་པ་འདི། །དད་པའི་སེམས་ཀྱིས་འབུལ་ལགས་ཀྱི། །ཅི་བདེ་བ་ནི་བཞེས་སུ་གསོལ། །ཞེས་བརྗོད།
སློབ་དཔོན་རྣམས་ཀྱིས། ཨེ་མ་ཞི་བ་ཆེན་པོ་ཀྱེ། །ཚོགས་ཆེན་འབར་བས་ཉོན་མོངས་བསྲེག །འདི་འདྲའི་བདེ་བ་ཆེན་པོ་སྟེ། །ཀུན་ཀྱང་ཨ་ཧོ་སུ་ཁ་ཆེ། །ཨ་ཧོ་མ་ཧཱ་སུ་ཁ་
ཧོ༑ །ཞེས་བརྗོད། ཡང་ཕྱག་གསུམ་དང་པད་སྐོར་བྱས་ལ། འདི་ནི་ཆོས་རྣམས་བཟང་པོར་ལྟོས། །འདུས་པ་ལ་ནི་ཐེ་ཚོམ་མེད། །བྲམ་ཟེ་གདོལ་པ་ཁྱི་དང་ཕག །རང་བཞིན་

གཅིག་ཏུ་དགོངས་ཏེ་རོལ། །ཞེས་པའི་ལན་དུ། བདེ་གཤེགས་ཆོས་ལ་རིན་ཐང་མེད། །འདོད་ཆགས་ལ་སོགས་དྲི་མ་བྲལ། །གཟུགས་དང་འཛིན་པ་རྣམ་སྤང་བ། །དེ་
བཞིན་ཉིད་ལ་གུས་ཕྱག་འཚལ། །ཨ་ཧོ་མ་ཧཱ་སུ་ཁ་ཧོ༔ ཞེས་བརྗོད། དེ་ནས་ལས་ཀྱི་རྡོ་རྗེས་ལག་པ་གཉིས་པདྨའི་ཕྱག་རྒྱ་ལས་སྲིན་ལག་གཡས་ཀྱི་སྟེང་གིས་བ་ལ་འཛིན་པས་རྡོ་རྗེ་སློབ་དཔོན་ནས་རིམ་བཞིན་མ་ད་ན་
འགྲིམ་ཚར་བ་དང་། ཚོགས་ཀྱི་རྫས་ནི་མ་ཚང་བ་མེད་པ་སློབ་དཔོན་ལ་གཉིས་འགྱུར་སོགས་དཔོན་སློབ་ཐམས་ཅད་ལ་ལག་པ་གཉིས་གས་དབུལ་ཞིང་། ལེན་པ་པོས་ཀྱང་ལག་པ་གཉིས་ཀས་པད་སྐོར་གྱིས། ཨ་ཧོ་མ་ཧཱ་སུ་ཁ་ཧོཿ
ཞེས་བརྗོད་ཅིང་བླངས་ལ་ས་རྗེན་ལ་མི་འཇོག་ཅིང་སློབ་དཔོན་གྱིས། ཐམས་ཅད་ཚོགས་ལ་རོལ་བ་ཞུ། །ཞེས་གསུང་པ་དང་། རྣལ་འབྱོར་ཕོ་མོ་ཐམས་ཅད་ཚིམ་པ་དྲུག་ལྡན་གྱི་སྒོ་ནས་ལོངས་སྤྱོད་པར་བྱའོ། །ཡང་འདུས་ཚོགས་ཉུང་བ་དང་།
ལོང་སྐབས་མ་གྱུར་ཚེ་ཞུ་བ་ཞུ་ལེན་སོགས་མ་མཛད་ཀྱང་ཆོག་པ་བླ་མའི་ཕྱག་ལེན་ནོ། །གང་ལྟར་ཚོགས་ལ་ལོངས་སྤྱོད་གྲུབ་པ་དང་། མཁའ་འགྲོ་ལྔ་ཡི་དཀྱིལ་འཁོར་དུ། །ཚོགས་ཀྱི་འཁོར་ལོ་བསྐོར་བ་ཡིས། །
བདག་སོགས་འགྲོ་ཀུན་མ་ལུས་པ། །ཚོགས་རྫོགས་སྒྲིབ་གཉིས་དག་པར་ཤོག །ཅེས་བརྗོད་ཅིང་ཚོགས་ལྷག་བསྡུས་ཤིང་། གོང་གི་གཙང་ལྷག་དང་བཅས་སློབ་དཔོན་གྱི་མདུན་དུ་བཤམ་ལ། མཚན་མོ་

༄༅། །ཡིན་ན་གྲིབ་ནོན་གྱི་གདོན་སྲུང་བའི་ཕྱིར་དཔལ་འབར་དང་བཅས་གཙང་ལྷག་ནང་མཆོད་ཀྱིས་བྲན། ཚོགས་ལྷག་ལ་སློབ་དཔོན་གྱིས་ཆང་གི་ཁ་ཕྲུ་འབར་བའི་ཕྱག་རྒྱའི་བར་ནས་གཏོར་ཞིང་། ལས་རྡོར་གྱིས་ཕྱག་གསུམ་བཙལ་
ཞིང་། ལྷག་གཏོར་བྱིན་གྱིས་བརླབས་ནས་འབུལ་བ་ཞུ། ཞེས་ཞུ་འབུལ་གྲུབ་པ་དང་དཔོན་སློབ་རྣམས་ཀྱིས། ཨོཾ་ཨཱཿཧཱུྃ་ཧ་ཧོ་ཧྲཱིཿཞེས་ལན་གསུམ་གྱིས་བྱིན་གྱིས་རླབས་ལ། ཧཱུྃ། མཁའ་འགྲོ་ལྔ་ཡི་
འཁོར་གྱི་བཀའ་ཉན་བྲན། །སྡེ་བརྒྱད་བཙུན་མོ་སྲས་དང་གཡོག་བཅས་དང་། །ལྷག་ལ་དབང་བའི་འབྱུང་པོ་ཐམས་ཅད་ལ། །ཚོགས་ལྷག་བདུད་རྩི་ཡོན་ཏན་ལྔ་ལྡན་
དང་༑ །ཤ་ཁྲག་དམར་གྱིས་བརྒྱན་པའི་གཏོར་མ་རྣམས། །ཏིང་འཛིན་སྔགས་རྒྱས་བྱིན་གྱིས་བརླབས་ནས་འབུལ། །སྤྲིན་ལྟར་འཐིབས་ལ་ལྷག་གཏོར་འདི་ཁྱེར་ལ། །
མ་ཐོབ་མ་སླེབས་མེད་པར་ཚིམ་པར་གྱིས། །སྔོན་ཚེ་རྩ་བརྒྱུད་བླ་མའི་བཀའ་མ་འདའ། །ད་ལྟ་རྣལ་འབྱོར་བདག་གི་དམ་མ་བྲལ། །དམ་བཅའ་ཁས་བླངས་ཚུལ་བཞིན་
དྲན་བྱོས་ལ། །མཐའ་ཡི་དམག་དཔུང་བསམ་སྦྱོར་ངན་པ་བཟློག །རྡོ་རྗེ་འཛིན་དང་ཡོན་གྱི་བདག་པོ་ལ། །ཕ་རོལ་བྱད་ཁ་རྦོད་གཏོང་མནན་གཏད་གཟེར། །རྐྱེན་

ངན་ཕྱི་ནང་བར་ཆད་ཀུན་སེལ་ཞིང་། །ཚེ་བསོད་དཔལ་འབྱོར་མཐུན་རྐྱེན་ཀུན་འགྲུབ་མཛོད། །ཨོཾ་ཨུ་ཙྪིཤྚ་བ་ལིཾ་ཏཱ་བྷཀྵ་སི་སྭཱ་ཧཱ། ཞེས་བསྔོས་ཤིང་ཕྱིར་དོར་ལ། རྡོ་རྗེ་གླུ་བཀྲ་ཤིས་
བསྔོ་བ་སྨོན་ལམ་རྣམས་ཀྱེ་རྡོར་སྒྲུབ་ཐབས་ཀྱི་མཇུག་ལྟར་བྱའོ། །ལས་རྡོར་གྱི་ལྷག་མ་ཕྱིར་དོར་བས་གཏོར་སྣོད་དེ་མདུན་དུ་ཁ་སྒྲུབ་ལ་བཞག །རྒྱུན་དུ་བསྡུ་ན་དེའི་སྟེང་ལས་རྡོར་གྱིས་རྒྱ་གྲམ་གྱིས་མནན་འོག་ནས་འབྱུང་བ་ལྟར་གྱི་གཏོར་བྲོ་བརྡུང་
བ་བྱའོ། །རྒྱས་པར་སྤྲོ་ན། ན་མོ་དཀོན་མཆོག་གསུམ་གྱི་བདེན་པ་དང་། །ཡི་དམ་དཀྱིལ་འཁོར་གྱི་ལྷ་ཚོགས་བཀའ་སྲུང་དམ་ཅན་རྒྱ་མཚོ། ཕོ་ཉ་ལས་མཁན་གྱི་ཚོགས་
འཁོར་དང་བཅས་པ་རྣམས་ཀྱི་བདེན་པ་དང་། ཆོས་ཉིད་གདོད་ནས་དག་ཅིང་། ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་དང་། བདེན་པ་ཆེན་པོའི་བྱིན་གྱིས་
བརླབས་ཀྱིས་བདག་ཅག་དཔོན་སློབ་ཡོན་མཆོད་མི་ནོར་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པའི་དམ་སྲི། འགབ་འདྲེ་གདོན་བགེགས་བཀའ་དང་དམ་
ལ་མི་གནས་པ་འགྱུར་ལྡོག་འཕར་ལྡང་མགོ་གཡོགས་མགོ་བསྐོར་བྱེད་པ་ཐམས་ཅད་ས་རིམ་པ་དགུ་ཡི་མར་ཞབས་ལས་ཀྱི་གཤིན་རྗེ་ནག་པོའི་ལྟོ་བ། ཀླུ་བདུད་ནག་པོའི་

༄༅། །ལག་པ་ཆུ་སྲིན་གདུག་པའི་གྲེ་བ། གཏོང་གཞོང་རི་རབ་འབར་བའི་འོག་ཏུ་ཁུག་ཅིག །ཛཧཱུྃ་བཾ་ཧོ༔ ཞེས་ལན་གསུམ་བརྗོད་ཅིང་། ལས་རྡོར་གྱིས་གཏོར་གཞོང་ཁ་སྦུབ་པའི་
སྟེང་དུ་རྡོ་རྗེ་རྒྱ་གྲམ་དུ་མནན་ཞིང་གཏོར་བྲོ་བརྡུང་བ་ནི། ཧཱུྃ། ཆོས་ཉིད་གདོད་ནས་རྣམ་པར་དག་གྱུར་ཀྱང་། །ཆོས་ཅན་རྒྱུ་འབྲས་བསླུ་བ་མེད་པའི་མཐུས། །ཆོས་སྒྲུབ་བར་ཆད་དུག་
ལྔ་དམ་སྲི་རྣམས། །ཚོགས་གཞོང་རི་རབ་ཙམ་གྱི་འོག་ཏུ་མནན། །བསྐལ་པའི་བར་དུ་ཐར་ས་མེད་པའི་སྟེང་། །བསྐལ་པའི་མེ་ལྟར་འབར་བའི་གཟི་བརྗིད་ཅན། །
སྐལ་མེད་སྡིག་ཅན་སྙིང་རབ་འགེམས་བྱེད་ཅིང་། །སྐལ་ལྡན་སྐྱོང་བའི་རབ་འཇིགས་དཔའ་བོ་རྣམས། །ཕོ་གདོན་རྒྱལ་པོའི་མགོ་ལ་བྲོ་བརྡུང་བས། །ཞེ་སྡང་རླུང་ནད་
ཐལ་བ་རྡུལ་དུ་རློག །མོ་གདོན་འདྲེ་མོའི་བྲང་ལ་བྲོ་བརྡུང་བས། །འདོད་ཆགས་ཁྲག་མཁྲིས་ཐལ་བ་རྡུལ་དུ་རློག །འོག་གདོན་ཀླུ་བདུད་སྙིང་ལ་བྲོ་བརྡུང་བས། །
གཏི་མུག་བད་ཀན་ཐལ་བ་རྡུལ་དུ་བརློག །ནད་གདོན་འཆིང་བའི་སྟེང་དུ་བྲོ་བརྡུང་བས། །ང་རྒྱལ་སེར་སྣ་ཐལ་བ་རྡུལ་དུ་བརླག །བདག་འཛིན་འགོང་པོའི་སྟེང་དུ་བྲོ་

བརྡུང་བས། །ཕྲག་དོག་ཆགས་སྡང་ཐལ་བ་རྡུལ་དུ་བརློག །གནོད་དུ་མེད་པ་དུག་ལྔ་གདོན་གྱི་སྟེང་། །ཁྲབ་ཏུ་མེད་པ་ཏིང་འཛིན་བྲོ་ཁྲབ་པས། །མེད་དུ་མེད་པ་
འཁྲུལ་སྣང་སྟོང་པར་ཐིམ། །བརྗོད་དུ་མེད་པ་མཐའ་བྲལ་ལྟ་བས་ཟིན། །མ་དག་ཕུང་ཁམས་དུག་ལྔ་གནས་འགྱུར་ཏེ། །དག་པ་སྐུ་ལྔ་ཡེ་ཤེས་ལྷུན་གྲུབ་ཤོག །ཅེས་
བརྗོད་ཅིང་ལྟ་བས་རྒྱས་བཏབ་སྟེ། རྗེས་ཀྱི་བྱ་བ་སྒྲུབ་མཆོད་གཏོར་བསྐང་བསང་སོགས་གང་ཡིན་དང་བསྟུན་པས་བརྟན་བཞུགས་གཤེགས་གསོལ་གང་དགོས་དམིགས་པའི་འཕྲུལ་ཤེས་པར་བྱའོ། །ཞེས་མཁའ་འགྲོ་ལྔ་བསྡུས་བླ་མ་ཡི་དམ་རྡོ་རྗེ་
ཆོས་སྲུང་རྣམས་ལ་ཚོགས་མཆོད་བྱ་ཚུལ་བདེ་ཆེན་སྤྲིན་ཆར་ཞེས་བྱ་བ་འདིའང་། གསུང་ངག་རྒྱུད་གསུམ་གྱི་དགོངས་པ་ལ་ཞིབ་ཏུ་དཔྱད་ཅིང་། འདོན་ཆའི་ཚིག་གི་སྒྲིག་ཆོག་རྙིང་ལུགས་ལས་བྱང་རྣམས་དང་ཆ་འདྲ་བར་བྱས་ཏེ། རྫོགས་པའི་
སངས་རྒྱས་ཐར་རྩེ་རྡོ་རྗེ་འཆང་ཆེན་པོ་མཆེད་དབོན་གྱིས་བཀའ་དྲིན་གྱི་འཚོ་བ། ཡུལ་གཙང་རོང་གི་མུ་ཏོ་བ་ཝ་གི་ཤྭ་ར་པུཎྱ་དྷཱ་ཛ་བྷུ་སུ་ཀུ་དེས་རབ་ཚེས་རྣམ་བྱུང་གི་ལོ་རྟ་ཟླ་བའི་དཀར་ཕྱོགས་མཁའ་འགྲོ་འདུ་བའི་དུས་ཚེས་ཁྱད་པར་ཅན་གྱི་ཉིན་ཨེ་
ཝཾ་ཕུན་ཚོགས་ཁང་གསར་དུ་སྦྱར་བའོ། །ཉེས་ཚོགས་གང་མཆིས་བླ་མ་ལྷར་བཅས་ཀྱི་སྤྱན་སྔར་བཤགས་ཤིང་། དགེ་བས་འགྲོ་རྣམས་ཚོགས་ཆེན་རབ་ཏུ་རྫོགས་ཤིང་རྣམ་མཁྱེན་ཐོབ་པའི་རྒྱུར་གྱུར་ཅིག།། ༈ མཁའ་འགྲོ་ལྔ་བསྡུས་ཚོགས་

༄༅། །མཆོད་གྲངས་གསོག་པའི་ཕྱག་ལེན་བཞུགས་སོ།། ན་མོ་གུ་རུ་ཧེ་བཛྲ་པཉྩ་ཌཱ་ཀི་ཎི་ཡེ། འདིར་དཔལ་ཀྱེ་རྡོ་རྗེའི་རྒྱུད་ལས་གསུང་པའི་དམ་ཚིག་ཉམས་ཆག་བསྐང་བའི་མཁའ་འགྲོ་ལྔ་བསྡུས་ཀྱི་ཚོགས་མཆོད་ཁྲི་
འབུམ་ལྟ་བུ་མདོར་བསྡུས་ཏེ་འབུལ་བའི་ཚེ། སྣོད་གཅིག་ཏུ་ཚོགས་གཏོར་བཅུ་དང་རིལ་བུ་དགུ་བཅུ་ཚོགས་རྫས་ཅི་འབྱོར་བཤམ། དེ་འདྲ་ཚོ་བཅུ་ལ་སྟོང་ཕྲག་གཅིག་ཏུ་འོང་བས་གྲངས་མང་པོ་ལ་བསགས་ཆོག་པར་མཛད། ཚོགས་ཆང་བདུད་རྩི་
བཅས་བཀོད་པའི་སྣོད་རྣམས་ལ་ནང་མཆོད་ཆུ་ཆང་གསུམ་གྱི་བྲན་ཏེ། ཀྱེ་རྡོ་རྗེའི་ལམ་དུས་སྔོན་དུ་འགྲོ་བའི་བསྐང་བཤགས་ཕྲིན་བཟློག་གཞུང་བསྲངས་ཏེ། བསྟོད་པའི་མགོར་རམ། གཏོར་འབུལ་བྱ་བའི་མགོ་བར་བྱ་ཞིང་། དེ་ནས་ཚོགས་
རྫས་བྱིན་གྱིས་བརླབས་པ་ནས་ཚོགས་གཞུང་བདེ་ཆེན་སྤྲིན་ཆར་བཞིན་ལ། ལྷག་མ་ཡན་བཏང་། དེ་ནས་སླར་ཡང་བདུད་རྩི་བྲན་ཏེ། རྃ་ཡྃ་ཁྃ། ཨོཾ་ཧཱུྃ་ཏྲཱྃ་ཧཱུྃཿཨཱཿ ཨོཾ་ཨཱཿཧཱུྃ་ཧ་ཧོ་ཧིཿ ཞེས་ལན་གསུམ་གྱི་བྱིན་གྱིས་
བརླབས་ཏེ། ཧཱུྃ། སྐུ་གསུང་ཞིང་ཁམས་རབ་འབྱམས་ནས། །བླ་མ་ཡི་དམ་ཞི་ཁྲོའི་ཚོགས། །དམ་ཅན་རྒྱ་མཚོའི་ཚོགས་བཅས་རྣམས། །ཡེ་ཤེས་ཚོགས་ལ་སྤྱན་འདྲེན་
གཤེགས༑ །མ་ཧཱ་གུ་རུ་ཤྲཱི་ཧེ་བཛྲ་པཉྩ་ཌཱ་ཀི་ཎི་ས་པ་རི་ཝཱ་ར་བཛྲ་ས་མཱ་ཡ་ཛཿཛཿ ཞེས་པས་སྤྱན་དྲངས། ཧཱུཾ་ཧོ༔ ཕྱི་སྣོད་སྣང་བ་གཞལ་མེད་ཁང་། །ནང་བཅུད་ཚད་ལྡན་

ཀ་པཱ་ལར། །སྲིད་བཅུད་བཟའ་བཅའ་བཏུང་བའི་བཀང་། །ཏིང་འཛིན་སྔགས་རྒྱས་བྱིན་བརླབས་པས། །ཚོགས་ཀྱི་འཁོར་ལོ་རྒྱ་ཆེན་འདིས། །རྡོ་རྗེ་མཁའ་འགྲོའི་
ཐུགས་དམ་བསྐང་། །ཡེ་ཤེས་མཁའ་འགྲོའི་ཐུགས་དམ་བསྐང་། །ཤ་ཟ་མཁའ་འགྲོའི་ཐུགས་དམ་བསྐང་། །དམ་ཚིག་མཁའ་འགྲོའི་ཐུགས་དམ་བསྐང་། །ཕྱི་ནང་
གསང་བ་བླ་མེད་པའི། །ཚོགས་ཀྱི་མཆོད་པ་བཞེས་སུ་གསོལ། །བདག་ཅག་ཡོན་མཆོད་འཁོར་བཅས་ཀྱི། །དམ་ཚིག་ཉམས་ཆག་ཐམས་ཅད་བཤགས། །བར་ཆད་
དགྲ་བགེགས་དབྱིངས་སུ་སྒྲོལ། །མཆོག་མཐུན་དངོས་གྲུབ་སྩལ་དུ་གསོལ། །མ་ཧཱ་གུ་རུ་ཤྲཱི་ཧེ་བཛྲ་པཉྩ་ཌཱ་ཀི་ཎི་ས་པ་རི་ཝཱ་ར་ས་མཱ་ཡ་པཉྩ་ཀ་མ་གུ་ཎ་མ་ཧཱ་སུ་ཁ་ཛྙཱ་ན་དྷ་
ཏུ་ག་ཎ་ཙ་ཀྲ་པུ་ཛ་ཧོ༔ ཞེས་བསྐང་བཤགས་བསྒྲལ་བ་ཕྱོགས་འཐུས་སུ་འབུལ། ཧཱུྃ་བྷྱོཿ དཔའ་བོ་དཔའ་མོ་ཞིང་སྐྱེས་རྣམས། །ལྷག་མའི་ཚོགས་གཏོར་འདི་བཞེས་ལ། །བྱད་ཁ་
ཕུར་ཁ་ཐམས་ཅད་བཟློག །ཕྲིན་ལས་རྣམ་བཞི་མྱུར་འགྲུབ་མཛོད། །ཨུཙྪིཤྚ་ག་ཎ་ཙཀྲ་པུ་ཛ་ཧོཿ ཞེས་ལྷག་མ་བསྔོ། སྤྲོ་ན། ཧཱུྃ་ཧོཿ མཁའ་འགྲོ་ལྔ་ཡི་སོགས་སྨོན་ལམ་གདབ། དེ་ལྟར་

༄༅། །ཚར་དགུ་བྱ་ཞིང་། སླར་ཡང་རྒྱས་པར་ཚར་གཅིག་ཏེ། རྒྱས་བསྡུས་ཚར་བཅུ་སྟེ་དེ་ལྟར་རྒྱས་བསྡུས་སྤེལ་བའི་བརྒྱ་སྟོང་ཁྲི་འབུམ་གང་འགྲུབ་ཀྱིས་མཐར་རྒྱས་པ་གཏོར་བྲོ་བརྡུང་བའི་བར་གཞུང་བཞིན་བྱའོ། །ཞེས་པ་འདི་ནི་
ཨ་ཧཾ་ལྷ་ཡི་གདུང་བརྒྱུད་དྲི་མ་མེད་པའི་ཞབས་བརྟན་ཚོགས་འབུལ་སྒྲུབ་སྐབས་ཐམས་ཅད་མཁྱེན་པ་མ་ཧཱ་པཎྜི་ཏ་འཇམ་དབྱངས་མཁྱེན་བརྩེའི་དབང་པོའི་ཕྱག་ལེན་ཇི་ལྟ་བ་ཨེ་ཝཾ་ཁང་གསར་མཁན་མིང་བྱམས་པ་ངག་དབང་བསོད་ནམས་རྒྱལ་མཚན་
གྱིས་གནས་ཆེན་བློ་བོ་གེ་ཀར་གྱི་ཉེ་འདབ་ལྕང་གསེབས་སུ་བྲིས་པ་ཤུབྷཾ།། དགེའོ། །རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་
གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །

༄༅། །གྲུབ་ཆེན་ཐང་སྟོང་རྒྱལ་པོའི་རྡོ་རྗེའི་གསུང་གཡང་འགུགས་བྱིན་རླབས་ཅན་བཞུགས་སོ།།    ༎

༄༅། །ཨོཾ་སྭ་སྟི་བི་ཛ་ཡནྟུ། །འཆི་མེད་གྲུབ་པའི་དབང་ཕྱུག་ཐང་སྟོང་རྒྱལ་པོའི་རྡོ་རྗེའི་གསུང་གཡང་འགུགས་བྱིན་རླབས་ཅན་གཏོང་བར་འདོད་པས། ནོར་ལྷ་གཞན་གྱི་ཕྲིན་
ལས་དང་འབྲེལ་ན་བཟླས་པའི་མཇུག་སོགས་སྐབས་སུ་བབས་པའི་ཚེ་བྱ། འདི་ཉིད་ཁོ་ན་གློ་བུར་དུ་གཏོང་བའི་ཚེ། འཕྱིང་པ་སོགས་གཞི་གདན་དཀར་པོའི་སྟེང་འབྲུ་དཀར་གྱིས་གཡུང་དྲུང་རིས་བྲིས་
པར་གཡང་གི་རྟེན་རྫས་ཡོད་ན་དགྲམ། དམིགས་གསལ་མེད་ཚེ་སྣོད་བཟང་པོར་གཡང་བཤོས་རིན་ཆེན་འབར་བའི་དབྱིབས་ལ་དར་རས་འབྲུ་སྨན་རིན་ཆེན་ཟས་ཕུད་གཙང་མ་ཅི་འབྱོར་བར་ཕྱུར་བུར་
གཏམས་པའི་གཡས་སུ་ཕྱེ་མར་དང་། གཡོན་དུ་གཡང་ཆང་མར་གྱི་ཟེ་པྲོག་ཅན། མདུན་དུ་མཆོད་པ་ཇི་ལྟར་རིགས་པས་མཛེས་པར་བསྟར། རང་གི་མདུན་དུ་མདའ་དར་དང་རོལ་མོའི་བྱེ་བྲག་སོགས་

༄༅། །ཉེ་བར་མཁོ་བ་རྣམས་བཤམ། བདག་བསྐྱེད་རྒྱས་པའམ། བསྡུ་ན། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་
རིན་པོ་ཆེ་ལ་སྐྱབས་སུ་མཆིའོ། །སངས་རྒྱས་ཆོས་དང་དགེ་འདུན་རྣམས་ལ་སྐྱབས་སུ་མཆིའོ། །བླ་མ་ཡི་དམ་མཁའ་འགྲོའི་ཚོགས་ལ་
སྐྱབས་སུ་མཆིའོ། །རང་སེམས་སྟོང་གསལ་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་ཅི་ནུས་དང་། སངས་རྒྱས་ཆོས་ཚོགས་སོགས་ལན་གསུམ་གྱིས་
སྐྱབས་སེམས་དང་། སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་བསྒོམ། ཨོཾ་སྭ་བྷ་ཝ་སོགས། སྟོང་པའི་ངང་ལས་རང་ཉིད་སྐད་ཅིག་གིས་

འཕགས་པ་ཐུགས་རྗེ་ཆེན་པོ་འགྲོ་འདུལ་ཡིད་བཞིན་ནོར་བུ་སྐུ་མདོག་དཀར་གསལ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བའི་བར་དུ་ཡིད་།
བཞིན་ནོར་བུ་དང་གཡས་འོག་མས་ཤེལ་ཕྲེང་དང་། གཡོན་འོག་མས་མེ་ཏོག་པདྨ་དཀར་པོ་བསྣམས་པ། རི་དྭགས་ཀྲྀཥཱ་སཱ་རའི་ལྤགས་པས་ནུ་མ་གཡོན་པ་བཀབ་ཅིང་
དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། པདྨ་དང་ཟླ་བའི་གདན་ལ་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་སྐུར་གྱུར་པར་བསམས་ལ། ཨོཾ་མ་ཎི་པདྨེ་ཧཱུྃ།
ཞེས་ཅི་ནུས་བཟླས་མཐར། འཕགས་པ་ཐུགས་རྗེ་ཆེན་པོས་བདག་དང་སེམས་ཅན་ཐམས་ཅད་ལ་འདོད་རྒུའི་འབྱོར་པ་ཟད་མི་ཤེས་པའི་དངོས་གྲུབ་མ་ལུས་པ་སྩལ་དུ་གསོལ། ཞེས་
གསོལ་བ་གདབ། མདུན་གྱི་ནམ་མཁའ་ལྷ་དང་མིའི་མཆོད་པའི་ཚོགས་དང་། འདོད་རྒུའི་དཔལ་འབྱོར་རྫོགས་ལྡན་དུས་ཀྱི་སྤྲིན་ཕུང་ལྟར་འཁྲིགས་པའི་དབུས་སུ་པད་ཟླའི་
གདན་ལ་བླ་མ་དང་གཉིས་སུ་མེད་པའི་བྱང་ཆུབ་སེམས་དཔའ་རིན་ཆེན་མང་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་པ། གཡས་མཆོག་སྦྱིན་གྱི་ཕྱག་རྒྱ་ལས་

༄༅། །ལོངས་སྤྱོད་ནམ་མཁའི་མཛོད་ཀྱི་ཆར་འབེབས་ཤིང་། གཡོན་མཉམ་བཞག་གི་སྟེང་ན་དགོས་འདོད་ཐམས་ཅད་འབྱུང་བའི་ནོར་བུ་རིན་པོ་ཆེ་དབང་གི་རྒྱལ་པོ་།
བསྣམས་པ། ཞི་ཞིང་འཛུམ་ལ་སྒེག་པའི་ཉམས་ཅན། དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཅིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་མཐའ་སྐོར་
ཀུན་ཏུ་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་དམ་ཅན་སྲུང་མའི་ཚོགས་རྣམས་དང། ཁྱད་པར་དུ་རྒྱལ་པོ་ཆེན་པོ་རྣམ་མང་ཐོས་སྲས། འཕགས་པ་
ཛམྦྷ་ལ། ལྷ་མོ་ནོར་རྒྱུན་མ། གཡང་གི་ལྷ་མོ་དཔལ་ཆེན་མོ། གནོད་སྦྱིན་ཨ་པ་ར་ཛི་ཏ། ལྷ་ཆེན་ཚོགས་ཀྱི་བདག་པོ། ཨཱརླ་རེ་མནྟ་སོགས་གནོད་སྦྱིན་ནོར་ལྷ་
གཏེར་བདག་དཀར་ཕྱོགས་སྐྱོང་བའི་ཚོགས་བསམ་གྱིས་མི་ཁྱབ་པས་བསྐོར་བ་མངོན་སུམ་བཞིན་དུ་བཞུགས་པར་གྱུར། ཅེས་བརྗོད་ཅིང་བསམས་ལ། སྤོས་རོལ་དང་དབྱངས་ཀྱི་འགྱུར་བ་
སྙན་པོས། ཀྱེ། དང་པོ་གཡང་ལེན་གར་སྲིད་ན། །སྔོན་གྱི་བསྐལ་པའི་དང་པོ་ལ། །ཁ་བ་ཅན་གྱི་རྒྱལ་ཁམས་སུ། །སྤྱན་རས་གཟིགས་ཀྱི་སྤྲུལ་པ་ལས། །སྤྲེའུ་

བྱང་ཆུབ་སེམས་དཔའ་བྱུང་། །ཇོ་མོ་སྒྲོལ་མའི་སྤྲུལ་པ་ལས། །བྲག་སྲིན་ནག་མོ་བྱ་བ་བྱུང་། །དེ་གཉིས་ཐབས་ཤེས་འཕྲད་པ་ལས། །གདོང་དམར་མི་རྣམས་ཐམས་
ཅད་བྱུང་། །མི་རྣམས་ཕོངས་པས་མནར་བ་ལས། །སྤྲེ་འུའི་རྒྱལ་པོ་ཡར་གཤེགས་ཏེ། །པོ་ཏ་ལ་ཡི་རྩེ་མོ་ན། །སྤྱན་རས་གཟིགས་དབང་བཞུགས་པ་ལ། །སྤྲེ་འུའི་
རྒྱལ་པོས་འདི་སྐད་ཞུས། །ཀྱེ་མ་ལས་ཀྱི་འབྲས་བུ་སྨིན། །དབོན་སྲས་མང་པོ་འཕེལ་བ་ལ། །དྲན་པ་གསལ་བ་ལྷ་དང་འདྲ། །གདུག་རྩུབ་ཆེ་བ་ལྷ་མིན་འདྲ། །།
གོས་མེད་གཅེར་བུ་དུད་འགྲོ་འདྲ། །བཀྲེས་བསྐམ་སྡུག་བསྔལ་ཡི་དྭགས་འདྲ། །ཤིན་ཏུ་སྡུག་བསྔལ་དམྱལ་བ་འདྲ། །རིགས་དྲུག་སྡུག་བསྔལ་ངད་པ་ཆེ། །འདིལ་
ལས་ཐབས་ཅི་ཞིག་བྱ། །དེ་སྐད་ཞུས་པས་བཀའ་སྩལ་པ། །སྤྲེའུའི་རྒྱལ་པོ་ལེགས་པར་ཉོན། །ཁྱོད་ཀྱི་བུ་དང་ཚ་བོ་རྣམས། །གདོང་དམར་སྲིན་པོ་ཡིན་ཟེར་ཏེ། །ཁ་
བ་ཅན་གྱི་ཞིང་ཁམས་སུ། །བྱིན་གྱིས་བརླབས་པའི་སྤྲུལ་པ་ཡིན། །ཟས་ལ་འབྲས་བུ་སྣ་ཚོགས་ཟོ། །སྐོམ་དུ་འབྱུང་བ་ཆུ་ལ་འཐུང་། །གོས་སུ་ལྷ་ཡི་ན་བཟའ་གཏོད། །

༄༅། །སྐབས་སུ་གཡང་འགུགས་གཡང་ལེན་བྱ། །སྤྱན་རས་གཟིགས་ཀྱིས་དེ་སྐད་གསུངས། །དེ་ནས་སྤྲེའུའི་རྒྱལ་པོ་དེས། །སྔགས་འཆང་རྒྱལ་པོ་སྤྱན་དྲངས་
ནས༑ །ལྷ་གཞི་དཀར་པོའི་གདན་སྟེང་དུ། །དཀོན་མཆོག་མཆོད་པ་རྒྱ་ཆེན་བཤམས། །རྒོད་སྒྲོ་མདའ་དར་དཀར་པོ་ལ། །དངུལ་དཀར་མེ་ལོང་བཏགས་པས་
གཡབ༑ །ཁུ་ཡེ་བརྗོད་ཅིང་འོ་དོད་བོས། །ཐུགས་རྗེ་ཆེན་པོའི་བྱིན་རླབས་དང་། །སྔགས་འཆང་དག་གི་སྨྲེ་སྔགས་དང་། །དབུ་ནག་བོད་ཀྱི་བསོད་ནམས་ལས། །
འོད་ཟེར་སྣ་ལྔ་སྟེང་དུ་འཕྲོས། །ཚངས་པ་དུང་ཐོད་དཀར་པོར་ཕོག །ལྷ་ཡི་ལོངས་སྤྱོད་ལྡན་པ་ལས། །འོད་རླང་དཀར་པོ་གཅིག་ཏུ་སྤྲུལ། །ལྷ་ཡི་ལོངས་སྤྱོད་བོད་དུ་
འོང་༑ །བོད་ལྷ་ཁམས་འདྲ་བ་དེ་ནས་སྲིད། །འོད་ཟེར་འོག་ཏུ་འཕྲོས་པ་ལས། །ཀླུ་རྒྱལ་གཙུག་ན་རིན་ཆེན་ཕོག །ཀླུ་ཡི་ལོངས་སྤྱོད་འཕན་པོ་ལས། །ཀླུ་ཡི་
ལོངས་སྤྱོད་བོད་དུ་འོང་། །བོད་ཀླུ་ལས་གྲོལ་བ་དེ་ལས་སྲིད། །འོད་ཟེར་བར་སྣང་ཁམས་སུ་འཕྲོས། །གཉན་གྱི་རྒྱལ་པོ་ཆེན་པོར་ཕོག །གཉན་གྱི་ལོངས་སྤྱོད་བོད་

དུ་འོང་། །བོད་འགྲོལ་ཐབས་གཉན་པ་དེ་ནས་སྲིད། །འོད་ཟེར་ཤར་ཕྱོགས་གླིང་དུ་འཕྲོས། །ཡུལ་འཁོར་སྲུང་གི་རྒྱལ་པོ་ལ། །ལོངས་སྤྱོད་ལྡན་
ཞིང་སྐྱེ་བ་བཟང་། །ཤར་ཕྱོགས་གཡང་རྣམས་བོད་དུ་འོང་། །བོད་སྐྱེ་བ་བཟང་བ་དེ་ནས་སྲིད། །འོད་ཟེར་ལྷོ་ཕྱོགས་གླིང་དུ་འཕྲོས། །འཕགས་
སྐྱེས་པོ་ཡི་རྒྱལ་པོ་ལ། །ལོངས་སྤྱོད་ལྡན་ཞིང་དཀོར་ནོར་ཕྱུག །ལྷོ་ཕྱོགས་གཡང་རྣམས་བོད་དུ་འོང་། །བོད་དཀོར་ནོར་ཕྱུགས་པ་དེ༴ །འོད་ཟེར་
ནུབ་ཕྱོགས་གླིང་དུ་འཕྲོས། །སྤྱན་མི་བཟང་གི་རྒྱལ་པོ་ལ། །ལོངས་སྤྱོད་ལྡན་ཞིང་མི་འཕེལ་ཆེ། །ནུབ་ཕྱོགས་གཡང་རྣམས༴ །བོད་མི་འཕེལ་ཆེ་
བ་དེ་ནས་སྲིད། །འོད་ཟེར་བྱང་གི་ཕྱོགས་སུ་འཕྲོས། །རྣམ་ཐོས་སྲས་ཀྱི་རྒྱལ་པོ་ལ། །ལོངས་སྤྱོད་ལྡན་ཞིང་སྐུ་ཚེ་རིང་། །བྱང་ཕྱོགས་གཡང་
རྣམས༴ །བོད་སྐུ་ཚེ་རིང་བ་དེ༴ །འོད་ཟེར་ཕྱོགས་བཅུ་ཀུན་ཏུ་འཕྲོས། །ཕྱོགས་བཅུའི་ནོར་ལྷ་ཀུན་ལ་ཕོག །དེ་རྣམས་ལོངས་སྤྱོད༴ །བོད་ནོར་གཡང་

༄༅། །འཕེལ་བ་དེ་ནས་སྲིད། །འོད་ཟེར་རྒྱ་གར་ཡུལ་དུ༴ །རྒྱ་གར་ཆོས་རྣམས།བོད་ཆོས་ལ་དགའ་བ་དེ་ནས་སྲིད། །འོད་ཟེར་ཏ་ཟིག་ཡུལ་དུ་
འཕྲོས། །ཏ་ཟིག་ནོར་རྣམས༴ །བོད་དཀོར་ནོར་ཕྱུག་པ༴ །འོད་ཟེར་རྒྱ་ནག་ཡུལ་དུ༴ །རྒྱ་ཡི་ཇ་དར༴ །བོད་ཇ་དར་འཕེལ་བ་དེ་ནས་སྲིད། །འོད་
ཟེར་ཧོར་གྱི་ཡུལ་དུ་འཕྲོས། །ཧོར་གྱི་རྟ་གཡང་བོད་དུ་འོང་། །བོད་རྟ་དྲེལ་འཕེལ་བ༴ །འོད་ཟེར་བོད་ཀྱི་ཡུལ་དུ་འཕྲོས། །མི་དང་གཡང་གཉིས་ཀྱི་ལི་
ལི༑ །ཕྱྭ་དང་གཡང་གཉིས་སྒྲ་ར་ར། །ལོངས་སྤྱོད་སྣ་ཚོགས་དེ་ལས་ཚོགས། །སྔོན་གྱི་བཟང་འཕྲོ་དཔལ་བཞིན་དུ། །དར་དཀར་གཡབ་ཅིང་འདི་འབོད་
ན༑ །དེ་རིང་ཁུ་ཡེ་ཕྱག་གཡང་ལེན། ཅེས་སྔོན་བྱུང་གི་གླིང་གཞིས་མཚམས་སྦྱར་ནས་གཡང་འགུགས་དངོས་ནི། བསང་ཤིང་གི་དུད་པ་དང་དཀར་མངར་རིན་ཆེན་འབྲུ་སྨན་ཇ་ཆང་ཟས་སྣའི་ཕུད་སོགས་ཀྱིས་མཆོད་ཅིང་།
ཨོཾ་ཨཱཿཧཱུྃ། ཕྱོགས་བཅུའི་འཇིག་རྟེན་ཁམས་བཞུགས་པའི། །དཀོན་མཆོག་རྣམ་གསུམ་ཐུགས་རྗེའི་གཏེར། །རྩ་རྒྱུད་བླ་མ་བྱིན་རླབས་ཅན། །ཡི་དམ་ཞི་

ཁྲོ་དངོས་གྲུབ་མཛོད། །མཁའ་འགྲོ་ཆོས་སྐྱོང་ཕྲིན་ལས་བདག །ཁྱད་པར་མཚན་ཙམ་འཛིན་པས་ཀྱང་། །རྒུད་ཅིང་ཕོངས་པ་ཀུན་བསལ་ནས། །འདོད་རྒུའི་ལོངས་
སྤྱོད་སྩོལ་མཛད་པའི། །བྱང་ཆུབ་སེམས་དཔའ་རིན་ཆེན་མང་། །རྣམ་མང་ཐོས་སྲས་རྟ་བདག་བརྒྱད། །རྨུགས་འཛིན་དབང་པོ་ནོར་རྒྱུན་མ། །ཡབ་ཡུམ་འཁོར་དང་
བཅས་པ་དང་། །ཨ་པར་ཛཱི་ཏ་ཚོགས་ཀྱི་བདག །རེ་མནྟ་སོགས་གནོད་སྦྱིན་དང་། །ནོར་ལྷ་གཏེར་བདག་བྱེ་བའི་ཚོགས། །གཙང་རིས་དཔལ་མགོན་དམ་ཚིག་ཅན། །
ལྷན་གཅིག་སྐྱེས་དང་འགོ་བའི་ལྷ། །མདོར་ན་དཀར་ཕྱོགས་སྐྱོང་བའི་སྡེ། །སྤྲུལ་དང་ཡང་སྤྲུལ་བཅས་པ་ལ། །ཕྱག་འཚལ་བསྟོད་ཅིང་གསོལ་བ་འདེབས། །དངོས་
འབྱོར་ཡིད་སྤྲུལ་མཆོད་པར་འབུལ། །སྨན་ཤིང་སྤོས་ཀྱི་དུད་པས་མཆོད། །ཟས་མཆོག་ཕྱེ་མར་འབྲུ་སྣས་མཆོད། །རིན་ཆེན་དར་ཟབ་རྒྱན་གྱིས་མཆོད། །དཀར་
གསུམ་གཙང་མའི་ཕུད་ཀྱིས་མཆོད། །མངར་གསུམ་དང་མའི་བཅུད་ཀྱིས་མཆོད། །ཇ་ཆང་འདོད་ཡོན་སྐྱེམས་ཀྱིས་མཆོད། །བདག་ཅག་སྙིགས་མ་ལྔ་ཡི་འགྲོ། །

༄༅། །དབུལ་ཞིང་ཕོངས་པས་ཉམས་ཐག་ཚེ། །མོས་གུས་གདུང་བས་གསོལ་འདེབས་ན། །སྔོན་གྱི་དམ་བཅའ་མ་གཡེལ་པ། །ཐུགས་རྗེ་ཐུགས་དམ་ཤུགས་
བསྐྱེད་ལ། །ཕྱྭ་གཡང་འགུགས་པའི་ཕྲིན་ལས་མཛོད། མདའ་དར་གཡབ་ཅིང་། ཀྱེ། སྟེང་ཕྱོགས་ལྷ་ཁམས་རྣམས་ཀྱི་གཡང་། །དེ་རིང་ཁུ་ཡེ་ཕྱྭ་གཡང་ཁུག །བར་
སྣང་གཉན་གྱི་རྒྱལ་པོའི་གཡང་། །དེ་རིང་ཁུ་ཡེ༴ །ས་འོག་ཀླུ་ཡི་རྒྱལ་པོའི་གཡང་། །དེ་རིང་ཁུ་ཡེ༴  །ཤར་ཕྱོགས་ཡུལ་འཁོར་སྲུང་གི་གཡང་། །དེ་རིང་ཁུ་ཡེ༴  །
ལྷོ་ཕྱོགས་འཕགས་སྐྱེས་པོ་ཡི་གཡང་། །དེ་རིང་ཁུ་ཡེ༴ །ནུབ་ཕྱོགས་སྤྱན་མི་བཟང་གི་གཡང་། །དེ་རིང་ཁུ་ཡེ༴ །བྱང་ཕྱོགས་རྣམ་ཐོས་སྲས་ཀྱི་གཡང་། །དེ་རིང་
ཁུ་ཡེ༴ །ཕྱོགས་སྐྱོང་ནོར་ལྷ་རྣམས་ཀྱི་གཡང་། །དེ་རིང་ཁུ་ཡེ༴ །ལྷ་འདྲེ་མཐུ་རྩལ་ཅན་གྱི་གཡང་། །དེ་རིང་ཁུ་ཡེ༴ །རྒྱ་གར་རྒྱལ་པོའི་ཆོས་གཡང་དེ། །དེ་རིང་
ཁུ་ཡེ༴ །རྒྱ་ནག་རྒྱལ་པོའི་ཇ་དར་གཡང་། །དེ་རིང་ཁུ་ཡེ ༴།ཏ་ཟིག་རྒྱལ་པོའི་ནོར་གཡང་དེ། །དེ་རིང་ཁུ་ཡེ༴ །གེ་སར་རྒྱལ་པོའི་དམག་གཡང་དེ། །དེ་རིང་ཁུ་

ཡེ ༴ ༑བལ་པོའི་སྐྱེ་བཞིན་ལེགས་གཡང་དེ། །དེ་རིང་ཁུ་ཡེ༴ །སོག་པོའི་མདའ་རྩལ་ཆེ་བའི་གཡང་། །དེ་རིང་ཁུ་ཡེ༴ །དགུང་སྔོན་མཐོན་པོའི་ཕ་གཡང་དེ། ། །
དེ་རིང་ཁུ་ཡེ༴ །དོག་མོ་ས་ཡི་མ་གཡང་དེ། །དེ་རིང་ཁུ་ཡེ༴ །ཉི་ཟླ་སྐར་གསུམ་བཀྲ་གཡང་དེ། །དེ་རིང་ཁུ་ཡེ ༴ །འཇའ་ཚོན་སྣ་ལྔའི་བཀྲག་གཡང་དེ། །དེ་རིང་
ཁུ་ཡེ༴ །ལྷོ་སྤྲིན་སྨུགས་པོའི་ཕྱག་གཡང་དེ། །དེ་རིང་ཁུ་ཡེ༴ །རི་རབ་ལྷུན་པོའི་བརྟན་གཡང་དེ། །དེ་རིང་ཁུ་ཡེ༴ །གླིང་ཆེན་བཞི་ཡི་བཀོད་གཡང་དེ། །དེ་རིང་
ཁུ་ཡེ༴ །གླིང་ཕྲན་བརྒྱད་ཀྱི་འཁོར་གཡང་དེ། །དེ་རིང་ཁུ་ཡེ༴ །རི་ཕྲན་རྣམས་ཀྱི་བཙུན་གཡང་དེ། །དེ་རིང་ཁུ་ཡེ༴ །རྒྱ་མཚོ་ཆེན་པོའི་ཟབ་གཡང་དེ། །དེ་རིང་
ཁུ་ཡེ༴ །དཔག་བསམ་ཤིང་གི་ལོ་གཡང་དེ། །དེ་རིང་ཁུ་ཡེ༴ །རྩི་ཤིང་ནགས་ཚལ་འཕན་གཡང་དེ། །དེ་རིང་ཁུ་ཡེ༴ །ཕྱུག་པོ་རྣམས་ཀྱི་ཕྱུག་གཡང་དེ། །དེ་
རིང་ཁུ་ཡེ༴ །འཕན་པོ་རྣམས་ཀྱི་འཕན་གཡང་དེ། །དེ་རིང་ཁུ་ཡེ༴ །བཙན་པོ་རྣམས་ཀྱི་བཙན་གཡང་དེ། །དེ་རིང་ཁུ་ཡེ༴ །གཉན་པོ་རྣམས་ཀྱི་གཉན་གཡང་དེ། །

༄༅། །དེ་རིང་ཁུ་ཡེ༴ །འཆི་མེད་རྡོ་རྗེའི་ཚེ་གཡང་དེ། །དེ་རིང་ཁུ་ཡེ༴ །རྒྱལ་བ་རྣམས་ཀྱི་ཐུགས་རྗེའི་གཡང་། །དེ་རིང་ཁུ་ཡེ་ཕྱཱ་གཡང་ཁུག །ཁུ་ཡེ་ཕྱྭ་ཁུག་
གཡང་ཁུག་ལ། །གཡང་ལེན་ཕུད་ཀྱིས་ནོར་ལྷ་མཆོད། །གཡང་ལེན་ཕུད་ཀྱིས་ཕྱུགས་ལྷ་མཆོད། །གཡང་ལེན་ཕུད་ཀྱིས་ཁྱིམ་ལྷ་མཆོད། །གཡང་ལེན་ཕུད་ཀྱིས་ཚེ་ལྷ་
མཆོད༑ །འཆི་མེད་ཚེ་དང་འཛད་མེད་ནོར། །དཔལ་འབྱོར་ལོངས་སྤྱོད་ཕྱྭ་གཡང་ཀུན། །རི་ལྟར་སྤུངས་ཤིང་མཚོ་ལྟར་བསྐྱིལ། །བདེ་སྐྱིད་བཀྲ་ཤིས་དངོས་གྲུབ་སྩོལ། །
རང་གི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ཐུགས་རྒྱུད་བསྐུལ། དེ་རྣམས་ཀྱི་ཐུགས་ཀ་ནས་འོད་ཟེར་ལྕགས་ཀྱུའི་དབྱིབས་ཅན་གྲངས་མེད་པ་འཕྲོས་པས།
སྲིད་ཞིའི་ཚེ་བསོད་དཔལ་འབྱོར་ཕྱུ་གཡང་ལོངས་སྤྱོད་བརྟན་གཡོའི་དྭང་བཅུད་ཐམས་ཅད་བཀྲ་ཤིས་རྫས་རྟགས་རྒྱལ་སྲིད་བདུན་དང་འཇའ་ཟེར་ཐིག་ལེའི་རྣམ་པར་སྤྱན་
དྲངས༑ མདུན་གྱི་རྟེན་རྫས་རྣམས་ལ་ཐིམ་པས་འདོད་རྒུ་ཐམས་ཅད་ཡིད་བཞིན་དུ་སྩོལ་བར་གྱུར་པར་བསམས་ལ། །སྤྲོ་ན་སྔགས་བཟླ་བ་ནི། ཨོཾ་ཨཱཿ་རུ་རཏྣ་ས་བྷ་ཝ་སརྦ་སིདྡྷི་ཧཱུྃ།

ༀབཻ་ཤྲ་ཝ་ཎ་ཡ་སྭཱ་ཧཱ། ཨོཾ་ཛམྦྷ་ལ་ཛ་ལེནྡྲ་ཡ་སྭཱ་ཧཱ། ཨོཾ་བ་སུ་དྷཱ་རི་ཎཱི་སྭཱ་ཧཱ། ཨོཾ་ཀ་མ་ལ་བཱ་སི་ནི། ཀ་མ་ལེ། མ་ཧཱ་ལཀྵྨི་ར་ཛྱཾ་མེ། བ་སུ་ནཱ་ནཱ་ཁ་དྷེ་སརྦ་སིདྡྷི་
དེ་ཧི་དེ་ཧི་བ་ར་དེ་སྭཱ་ཧཱ། ཨྃ་ཨ་པ་ར་ཛི་ཏ་རཏྣ་སརྦ་སིདྡྷི་བྷཱུྃ། ༀ་བྷཱུྃ་ག་ཎ་པ་ཏ་ཡེ་སྭཱ་ཧཱ། ༀ་ཨཱཪྻ་རེ་མནྟ་ཡ་སྭཱ་ཧཱ། ཞེས་པ་རྣམས་ཅི་ནུས་བཟླ། ཚར་གྲངས་བྱེད་ན་མཆོད་པ་ཞལ་གསོ།
ཨོཾ་ཨཱཿཧཱུྃ། ཕྱོགས་བཅུའི་འཇིག་རྟེན་སོགས་ནས། འདི་ཡན་བསྐྱར་ཞིང་སྔགས་བཟླ་བ་སྤེལ། དེ་ནས་མཇུག་ཏུ་གཡང་ལེན་པ་ནི། ཀྱེ། མཐོ་བ་སྲིད་གསུམ་ཡར་རྩེ་ནས། །རླུང་གི་རྒྱ་གྲམ་
ཡན་བར་གྱི། །ཁམས་ལྔའི་ནུས་བཅུད་ཚེ་དཔལ་གཡང་། །དེང་འདིར་ཁུ་ཡེ་ཕྱྭ་གཡང་ལེན། །ཕྱོགས་བཅུ་དག་པའི་ཞིང་ཁམས་དང་། །འཛམ་གླིང་རྔ་ཡབ་གཞན་
གསུམ་ནས། །དམ་པ་ཆོས་ཀྱི་ཆབ་སྲིད་དེ། །དེང་འདིར་ཁུ་ཡེ་ཕྱྭ་གཡང་ལེན། །ལྷ་གནས་སུམ་ཅུ་རྩ་གསུམ་དང་། །ལུས་འཕགས་ལུས་དང་འཕགས་པ་ནས།།
མཐོ་རིས་སྙན་གྲགས་རྒྱལ་སྲིད་དེ། །དེང་འདིར་ཁུ་ཡེ་ཕྱྭ་གཡང་ལེན། །གནོད་སྦྱིན་གྲོང་ཁྱེར་ཁང་བཟང་དང་། །བ་ལང་སྤྱོད་གླིང་གཡོ་ལམ་ནས། །བ་ཕྱུགས་ནོར་

༄༅། །མཛོད་རྨ་གཡང་དེ། །དེང་འདིར་ཁུ་ཡེ༔ །མཐོ་རིས་ནམ་མཁའི་གནས་རྣམས་དང་། །སྒྲ་མི་སྙན་གཉིས་དེའི་ཟླ་ནས། །འཆི་མེད་ཚེ་ཡི་སྲོག་གཡང་དེ། །
དེང་འདིར་ཁུ་ཡེ༴ །བསམ་གཏན་བཞི་གནས་མན་ཆད་དང་། །ས་འོག་ལྟོ་འཕྱེའི་གནས་ཡན་གྱི། །བདེ་སྐྱིད་བཀྲ་ཤིས་ཕུན་ཚོགས་དེ། །དེང་འདིར་ཁུ་ཡེ་ཕྱུ་གཡང་
ལེན༑ །ཀྱེ། ཕྱོགས་བཅུ་དུས་གསུམ་བྱོན་པ་ཡི། །དཀོན་མཆོག་རིན་ཆེན་རྣམ་གསུམ་དང་། །རྩ་རྒྱུད་བླ་མའི་བྱིན་རླབས་དེ། །དེང་འདིར་ཁུ་ཡེ༴ །ཐེག་པ་
རིམ་དགུ་རྒྱུད་སྡེ་བཞི། །ཡི་དམ་དཀྱིལ་འཁོར་ལྷ་ཚོགས་ཀྱི། །མཆོག་དང་ཐུན་མོང་དངོས་གྲུབ་དེ། །དེང་འདིར་ཁུ་ཡེ༴ །གནས་གསུམ་དཔའ་བོ་མཁའ་འགྲོ་དང་། །
ཆོས་སྲུང་དམ་ཅན་རྒྱ་མཚོའི་སྡེའི། །གང་བཅོལ་གཡེལ་མེད་ཕྲིན་ལས་དེ། །དེང་འདིར་ཁུ་ཡེ༴ །གནོད་སྦྱིན་དབུལ་སེལ་ནོར་སྐྱོང་དང་། །མི་ཟད་འདོད་རྒུ་དབང་
རྣམས་ཀྱི། །དགོས་འབྱུང་ལོངས་སྤྱོད་གཏེར་མཛོད་དེ། །དེང་འདིར་ཁུ་ཡེ༴ །རིགས་རུས་སྣག་འབྲང་དང་སྐྱེས་ལྷ། །འགོ་བའི་དགྲ་ལྷ་དཔུང་གཉེན་དུ། །མི་

འབྲལ་ཟུང་དུ་འགྲོགས་པའི་གཡང་། །དེང་འདིར་ཁུ་ཡེ༴ །དམ་ལྡན་དཀར་པོའི་ཕྱོགས་སྐྱོང་པའི། །ཡུལ་ལྷ་གཞི་བདག་གནས་སྲུང་རྣམས། །རྐྱེན་བསལ་མཐུན་
འགྲུབ་མི་འབྲལ་གཡང་། དེང་འདིར་ཁུ་ཡེ༴ །སྣང་སྲིད་སྣོད་བཅུད་དཀྱིལ་འཁོར་ལྷ། །གདོད་ནས་དག་པ་ལྷུན་གྲུབ་གཤིས། །གནས་ལུགས་ཕྱག་རྒྱ་ཆེན་པོའི་
གཡང་༑ །དེང་འདིར་ཁུ་ཡེ༴ ཀྱེ༑ ཚེ་སྣང་མཐའ་ཡས་རྣམ་པར་རྒྱལ། །འཕགས་མ་པད་འབྱུང་གྲུབ་རྒྱལ་སོགས། །འཆི་མེད་བརྙེས་རྣམས་ཚེ་དངོས་དེ། །དེང་
འདིར་ཁུ་ཡེ།བདེ་གཤེགས་མཆེད་བདུན་སྤྲུལ་པ་ལྔ། །ནང་པ་ལྷ་མི་དྲང་སྲོང་ཕྱིའི། །ན་གསོ་འཆི་བསླུ་སྨན་ནུས་དེ། །དེང་འདིར་ཁུ་ཡེ༴ །འཇམ་མགོན་ངག་
དབང་དབྱངས་ཅན་སོགས། །ཕྱོགས་དུས་རྒྱལ་བ་སྲས་བཅས་ཀྱི། །མཁྱེན་རབ་བློ་གྲོས་སྤོབས་པ་དེ། །དེང་འདིར་ཁུ་ཡེ།སྙིང་རྗེའི་སྤྱན་རས་གཟིགས་འགྲོ་
མགོན༑ །ས་དང་ལམ་གནས་བྱང་སེམས་རྣམས། །ཐུགས་བསྐྱེད་གཞན་དོན་ཕྱོགས་མེད་དེ། །དེང་འདིར་ཁུ་ཡེ༴ །གསང་བདག་རྡོར་འཛིན་རྟ་མགྲིན་སོགས། །

༄༅། །གསང་སྔགས་རིགས་གཟུངས་གྲུབ་བརྙེས་པས། །ལོག་འདྲེན་གཞོམ་པའི་མཐུ་སྟོབས་དེ། །དེང་འདིར་ཁུ་ཡེ༴ །འདུལ་བ་མདོ་སྡེ་མ་མོ་སྔགས། །
གསར་རྙིང་བསྟན་འཛིན་བརྒྱུད་བཅས་ཀྱི། །སྤངས་རྟོགས་བརྟུལ་ཞུགས་གྲུབ་འབྲས་དེ། །དེང་འདིར་ཁུ་ཡེ༴ །རྒྱ་བོད་མཁན་སློབ་པཎ་གྲུབ་ལོས། །འཆད་ཉན་
རྩོམ་བསྒྱུར་སྒོམ་སྒྲུབ་རྒྱུན། །སངས་རྒྱས་བསྟན་པ་དར་བའི་གཡང་། །དེང་འདིར་ཁུ་ཡེ་ཕྱྭ་གཡང་ལེན། །མོ་རྩིས་རྫས་སྔགས་སྒོམ་སྒྲུབ་སོགས། །ཟག་བཅས་ཟག་
མེད་མངོན་མཁྱེན་ལྔས། །དུས་གསུམ་གསལ་སྟོན་པྲ་གཡང་དེ། །དེང་འདིར་ཁུ་ཡེ༴ །སོ་འབྲང་སོགས་ལྔ་པདྨ་འབྱུང་། །ནཱ་གཱ་རྫུ་ནའི་དྲང་སྲོང་སོགས། །སྲི་
འདུལ་སྲིད་སྤེལ་སྲུང་སྐྱོབ་གཡང་། །དེང་འདིར་ཁུ་ཡེ༴ །ལྷ་ཀླུ་གནོད་སྦྱིན་གཏེར་གྱི་བདག །བརྒྱད་བརྒྱད་བློན་འཁོར་འབང་བཅས་ཀྱི། །འཛད་མེད་དབྱིག་གི་བང་
མཛོད་དེ། །དེང་འདིར་ཁུ་ཡེ༴ །ཛཾ་ལྷ་ནོར་བུ་རྣམ་མང་བུ། །གནོད་སྦྱིན་སྡེ་དཔོན་འབྲོག་གནས་སོགས། །རྐང་བཞིའི་ཕྱུགས་གཡང་རྨ་གཡང་དེ། །དེང་འདིར་ཁུ་

ཡེཿ མཁར་ཁྱིམ་ཐབ་མཛོད་འདོད་འཇོའི་ལྷ། །མ་ཕྱིའི་གྲོགས་རྒྱལ་མཐིང་གེ་སོགས། །བཟའ་བཏུང་ཟས་བཅུད་སྲིད་གཡང་དེ། །དེང་འདིར་ཁུ་ཡེཿ །མ་དྲོས་
ཆུ་བཞི་གངས་ཅན་རི། །འབིགས་བྱེད་ཡུལ་དྲུག་འཛམ་གླིང་སྤྱིའི། །སྐོམ་གཤེར་ཡུལ་གནས་གཞི་བདག་གཡང་། །དེང་འདིར་ཁུ་ཡེ།ཁྱད་པར་ཏི་སེ་ཐང་ལྷ་རྨ།།
མ་ཕམ་གཡུ་མཚོ་ཁྲི་ཤོད་སོགས། །བོད་ཁམས་གནས་བདག་རྨ་གཡང་དེ། །དེང་འདིར་ཁུ་ཡེ༴ །ཆོས་རྒྱལ་རིགས་ལྡན་མང་བཀུར་སོགས། །མི་དབང་གསེར་དངུལ་
ཟངས་ལྕགས་ཀྱི། །འཁོར་ལོས་སྒྱུར་རྣམས་ཆབ་སྲིད་བརྟན། །དེང་འདིར་ཁུ་ཡེ༴།གཤེན་རབས་ཕྱཱ་ལྷ་དགུ་ཁྲི་འབུམ། །ཐུགས་ཀར་སུམ་བརྒྱ་དྲུག་ཅུ་སོགས། །
གཡུང་དྲུང་བོན་གྱི་ཕྱུ་གཡང་དེ། །དེང་འདིར་ཁུ་ཡེ༴ །འཕགས་བོད་བདེ་འབྱུང་ཨུ་རྒྱན་སོགས། །རྒྱལ་བསྟན་སྤེལ་སྐྱོང་ཆོས་ཀྱི་ཁྲིམས། །བསྟན་འགྲོར་དགེ་བའི་
ལེགས་མཛད་དེ། །དེང་འདིར་ཁུ་ཡེ༴ །ཏ་ཟིག་རྒྱ་བོད་ཧོར་ཁྲོམ་སོགས། །ནོར་སྤེལ་དགྲ་འདུལ་གཉེན་སྐྱོང་བའི། །ཆེ་བཙུན་བཙན་ཕྱུགས་རྒྱལ་སྲིད་གཡང་། །

༄༅། །དེང་འདིར་ཁུ་ཡེ༴ །མཐའ་ཀླུང་དབུས་ལྗོངས་ཙི་ན་སོགས། །མི་རྒྱུད་ལོ་འབྲས་འཕན་དར་འཕེལ། །རིན་ཆེན་ཇ་དར་གོས་ཟས་གཡང་། དེང་འདིར་
ཁུ་ཡེ་ཕྱུ་གཡང་ལེན། ཀྱེ༑ སྟོང་ཁམས་གསུམ་ན་ཡུལ་བདེ་ཞིང་། །རྫོང་བཙན་ཁྲིམས་བརྟན་དུས་ཆར་འབེབས། །ལོ་ལེགས་ཆོས་དར་ཕྱི་ཡི་གཡང་། །དེང་
འདིར་ཁུ་ཡེ༴ །མི་ཆོས་ཕྱུགས་རྒྱུད་འཕེལ་ནང་གཤིམས། །ཕོ་དཔའ་མོ་འཛང་འོག་རྟ་མགྱོགས། །གོ་བཙན་མཚོན་རྣོ་ནང་གི་གཡང་། །དེང་འདིར་ཁུ་ཡེ༴  །
མཁས་གྲུབ་རྩོད་རྒྱལ་དོན་གཉིས་གྲུབ། །ནད་མེད་ཚེ་རིང་རྒྱགས་སྐྱིད་བདེ། །མཐར་ཐུག་འཚང་རྒྱ་དོན་གྱི་གཡང་། །དེང་འདིར་ཁུ་ཡེཋ །ཆོས་དབྱིངས་ཆོས་ཅན་
བསླུ་མེད་མཐུས། །བདེན་པའི་ཚིག་ལ་དབང་རྣམས་ཀྱིས། །ཅི་བཏབ་སྨོན་ལམ་འགྲུབ་པའི་གཡང་། །དེང་འདིར་ཁུ་ཡེ༴ །ཚོགས་རྫོགས་རྟེན་འབྲེལ་མངའ་ཐང་
ལས༑ །རྫས་རྟགས་རྒྱལ་སྲིད་ཉེར་བཅས་ཀྱི། །འཇིག་རྟེན་དགེ་མཛད་བཀྲ་ཤིས་གཡང་། །དེང་འདིར་ཁུ་ཡེ་ཕྱྭ་གཡང་ལེན། །ལོངས་སྤྱོད་བཀྲ་ཤིས་ཕུན་ཚོགས་

ཀུན༑ །གནས་འདིར་བརྟན་པའི་དངོས་གྲུབ་སྩོལ། །འདོད་རྒུའི་དཔལ་འབྱོར་རྒྱས་པ་དང་། །བསམ་དོན་ཡིད་བཞིན་འགྲུབ་པར་མཛོད། ཅེས་གསོལ་བ་གདབ། བསྡུ་ན། །
ཀྱེ༑ སྟོང་ཁམས་གསུམ་ན་སོགས་མན་གྱིས་ཆོག །ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་
སྩལ་བ། །དེ་ཀུན་མགོན་པོས་བཟོད་པར་མཛོད། །ཅེས་ནོངས་པ་བཤགས། མདུན་བསྐྱེད་ཀྱི་ལྷ་ཚོགས་རྣམས་རྟེན་རྫས་སམ། རྒྱབ་རི་འཕན་བཟང་ངམ། གནས་ཁང་བང་མཛོད་སོགས་ལ། །བརྟན་པར་
བཞུགས་ནས་དངོས་གྲུབ་ཐམས་ཅད་སྩོལ་བར་བསམས་ལ། ༀ། འདིར་ནི་རྟེན་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་ཕྱུག་དང་། །
མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་རྟེན་འབྲེལ་སྙིང་པོ་བརྗོད་ཅིང་མེ་ཏོག་འཐོར་བས་བརྟན་པར་བྱ། དགེ་བ་འདི་ཡིས་སྐྱེ་བོ་ཀུན། །བསོད་
ནམས་ཡེ་ཤེས་ཚོགས་རྫོགས་ཤིང་། །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །ཐམས་ཅད་ནམ་མཁའི་མཛོད་བཞིན་དུ། །ལོངས་

༄༅། །སྤྱོད་ཟད་པ་མེད་པར་ཤོག །རྩོད་པ་མེད་ཅིང་འཚེ་མེད་པ། །རང་དབང་དུ་ནི་སྤྱོད་པར་ཤོག །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་
འཕེལ་ཞིང་ཕྱུགས་འཕེལ་བ། །དགེ་ལེགས་ཐམས་ཅད་འབྱུང་བ་ཡི། །ཡིད་ལ་འདོད་པ་ཀུན་འགྲུབ་ཤོག །ཞེས་སོགས་ཁྱད་པར་གྱི་བསྔོ་སྨོན་དང་། ཆེ་བའི་ཆེ་མཆོག་སོགས་མདོ་རྒྱུད་
ལས་བྱུང་བ་དང་། འབད་དང་རྩོལ་བས་མ་གོས་ཀྱང་། །ཡིད་བཞིན་ནོར་བུ་དཔག་བསམ་བཞིན། །སེམས་ཅན་རེ་བ་སྐོང་མཛད་པ། །བསམ་པ་འགྲུབ་པའི་བཀྲ་ཤིས་ཤོག །
གནས་འདིར་ཉིན་མོ་བདེ་ལེགས་སོགས་སྐབས་སུ་བབས་པའི་བཀྲ་ཤིས་ཀྱི་ཚིགས་སུ་བཅད་པ་དང་བཅས་ཏེ་མ་ཏོག་གི་ཆར་སིལ་མར་བསྙིལ་བར་བྱའོ། །ཡོན་བདག་ལ་གཡང་གཏད་བྱེད་ན་བརྟན་བཞུགས་ཚར་བའི་རྗེས་སྟན་བཟང་པོ་
ལ་འབྲུ་དཀར་གྱི་གཡུང་དྲུང་རིས་བྲིས་པར་ཡོན་བདག་གོས་རྒྱན་བཅས་ཏེ་འཁོད། །སྤྲོ་ན་སྦྱོང་བ་གསུམ་གྱིས་བཀྲ་ཤིས་པའི་ཆོ་ག་སྒྲུབ་པ་ལ་བར་དུ་གཅོད་པའི་བགེགས་བསྐྲད། གང་ལྟར་ཡང་། སྦྱིན་པའི་བདག་པོ་ནོར་སྦྱིན་བྱེ་
བའི་སྡེ་དཔོན་ཛམྦྷ་ལའི་སྐུར་གྱུར་པ་ལ་ཕྱྭ་གཡང་ལོངས་སྤྱོད་ཀྱི་རྫས་རྣམས་གཏད་པས་འདོད་རྒུའི་འབྱོར་པའི་དངོས་གྲུབ་ཟད་མི་ཤེས་པ་ལ་ལོངས་སྤྱོད་པའི་དགེ་མཚན་རྒྱས་

པར་གྱུར། པའི་མོས་པས། སྔགས་རྣམས་ཀྱི་མཐར་རྟེན་འབྲེལ་སྙིང་པོ་སྦྲེལ་བ་བཟླ་ཞིང་མེ་ཏོག་འཐོར་བ་དང་བཅས་རྟེན་རྫས་རྣམས་ལག་ཏུ་གཏད། སྤྲོ་ན་གཡང་འགུགས་ཚར་གཅིག་བསྐྱར་གང་ལྟར་ཡང་སྨོན་ལམ་དང་བཀྲ་ཤིས་གོང་
དུ་སྨོས་པ་ལྟར་རྒྱས་བསྡུས་ཅི་རིགས་པར་བརྗོད་ཅིང་མེ་ཏོག་གིས་ཆར་དབབ། རོལ་མོའི་སྒྲ་སྙན་པར་སྦྱར་བས་དགེ་ལེགས་སུ་བྱའོ། །ཞེས་པའང་རྒྱུན་ལྡན་གྱི་བླ་མ་ལས་རྗེ་གྲུབ་ཐོབ་ཆེན་པོའི་གསུང་གི་ལུང་ནོས་ཤིང་། ལག་ལེན་གྱི་ཟིན་བྲིས་
རྙིང་བ་མཐོང་བ་ལ་བརྟེན་མདོར་བསྡུས་འཇུག་བདེ་སྙིང་པོར་དྲིལ་པའི་ཚུལ་གྱིས་བྱ་བྲལ་བ་འཇམ་དབྱངས་མཁྱེན་རྩེའི་དབང་པོས་བྲིས་པ་ཡིད་ཅན་ཐམས་ཅད་ཆོས་དང་མཐུན་པའི་དཔལ་འབྱོར་ནམ་མཁའི་མཛོད་ལ་དུས་རྟག་ཏུ་ལོངས་སྤྱོད་པའི་རྒྱུར་
གྱུར་ཅིག །།སརྦ་དཱ་མངྒལཾ་བྷ་བ་ཏུ།། །།འདི་ཉིད་སྒེར་དུ་འདོན་པའམ་བླ་མའི་རིན་འབྱུང་གི་མཆོད་ཆོག་དང་འབྲེལ་ན་ཤིན་ཏུ་ལེགས་ཤིང་བསངས་བརྔན་དང་སྦྲགས་ཀྱང་འོས་ཆེའོ།། །།སྦར་འདི་ལྷུན་གྲུབ་སྟེང་དུ་བཞུགས་པ་དགེ། །།
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་

༄༅། །སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག།དགེའོ།། །།

༄༅། །འཕགས་པ་འོད་ཟེར་དྲི་མ་མེད་པ་རྣམ་པར་དག་པའི་འོད་ཀྱི་གཟུངས་ལས་གསུངས་པའི་
མཆོད་རྟེན་གྱི་སྲོག་ཤིང་འཛུགས་པའི་ཆོ་ག་ངག་འདོན་བཀླགས་ཆོག་ཏུ་བཀོད་པ་བཞུགས་སོ།། །།

༄༅། །ཨོཾ་སྭསྟི། ཆུ་སྐྱེས་ནང་ནས་པདྨ་དཀར་པོ་བཞིན། །སྙིང་སྟོབས་ཆེན་པོས་དུས་གསུམ་རྒྱལ་རྣམས་ཀྱི། །རྒྱལ་བ་ལྟ་བུར་མངོན་པར་འཕགས་པ་ཡི། །བཅོམ་ལྡན་ཤཱཀྱ་སེང་གེར་
སྙིང་ནས་འདུད། །ལས་ཀྱི་སྒྲིབ་པ་དྲུང་འབྱིན་ཞིང་། །བསོད་ནམས་ཚོགས་ཆེན་སྤེལ་བའི་ཐབས། །མཆོད་རྟེན་སྲོག་ཤིང་འཛུགས་པའི་ཚུལ། །ཚིག་ཉུང་དོན་བསྡུས་འདིར་བཤད་བྱ། དེ་ལ་
འདིར་འཕགས་པ་འོད་ཟེར་དྲི་མ་མེད་པ་རྣམ་པར་དག་པའི་འོད་ཀྱི་གཟུངས་ལས་བྱུང་བའི་སྲོག་ཤིང་འཛུགས་པའི་ཆོ་ག་བྱེད་པར་འདོད་པས། མཆོད་རྟེན་དང་ཉེ་བའི་སར། སའི་ཆོ་ག་ནི་སྔར་མཆོད་
རྟེན་གྱི་སྐབས་སུ་བྱས་པས་མ་བྱས་ཀྱང་ཆད་པའི་སྐྱོན་མེད་ལ། དེར་སྟེགས་བུ་སོགས་ཇི་ལྟར་འོས་པའི་གཞིར། ཁྲུ་དོ་གྲུ་བཞི་ཚང་ཟུར་དང་བཅས་པའི་ཐིག་བཏབ་སྟེ། ཚང་ཐིག་གི་གཡས་གཡོན་ཕྱེད་

༄༅། །མར་བགོ །དེའི་ནང་མའང་ཕྱེད་དུ་བགོས་པའི་དབུས་གྲུ་བཞི་དཀར་པོའི་དབུས་སུ། གདན་གྲུ་བཞི་སེར་པོའི་ཁར་འཁོར་ལོ་དཀར་པོ་རྩིབས་བརྒྱད་པ། དེའི་གཡས་སུ་ཟླུམ་པོའི་
སྟེང་དུ་པདྨའི་སྡོང་བུ་དཀར་པོ། གཡོན་དུ་ཟླུམ་པོའི་སྟེང་དུ་རྡོ་རྗེ་སྔོན་པོ་སྟེ། གསུམ་ཀ་ལ་པད་ཟླའི་གདན་བྲི། ལྷ་སྣམ་ནང་མ་ལ་རྡོ་རྗེའི་མདུན་དུ་དུང་དཀར་པོ། འཁོར་ལོའི་མདུན་དུ་རྩེ་གསུམ།
པདྨའི་མདུན་དུ་གཡུང་དྲུང་བྲི། ལྷ་སྣམ་ཕྱི་མའི་ཟུར་བཞིར་པདྨ་འདབ་བརྒྱད་རེ་རེ་བྲི་སྟེ། ལྷ་རྣམ་གཉིས་ཀ་ཤར་དམར། ལྷོ་སེར། ནུབ་ལྗང་། བྱང་སྔོན་པོ་བྱ། གྲའི་པདྨའི་སྟེང་དུ་དུང་ཆོས་དྲི་
བཟང་པོའི་ཆུས་བཀང་བ་རེ་རེ། ཤར་གྱི་མཆོད་པའི་སྣམ་བུ་ལ་བདུག་སྤོས་ཀྱི་སྣོད་གསུམ། ལྷོར་དྲི་ཆུས་བཀང་བའི་དུང་ཆོས། མེ་ཏོག་སྣ་ཚོགས། འབྲས་བུ་སྣ་ཚོགས་ཀྱིས་བཀང་བའི་སྣོད།

ནུབ་ཏུ་ཁ་དོག་ལྔར་བསྒྱུར་བའི་ཞལ་ཟས། ཏིལ་ནག །སྲན་མ། འབྲས་རྣམས་བསྲེས་ནས་བཙོས་པའི་ཐུག་པ། དཀར་གསུམ། ཤིང་ཐོག་སྣ་ཚོགས། ཨ་རུ་ར་སོགས་འབྲས་བུ་སྣ་ཚོགས་ཀྱིས་བཀང་བའི་སྣོད། བྱང་དུ་གཏོར་མ་གསུམ་
དང་༑ དྲི་ཆབ་རྣམས་བཤམ། ནུབ་བྱང་གི་ཟུར་དུ་ཚོགས་བདག་དཀར་པོ་གླང་པོའི་གདོང་གཡས་དགྲ་སྟ། གཡོན་ལ་ཕུག་འཛིན་པའི་གཟུགས་བྲིས་ལ། དེའི་སྤྱི་བོར་མར་མེ་དགོད། གཞན་ཡང་ཆ་གསུམ་དང་། ཕྱོགས་བཞིར་འབུལ་རྒྱུའི་
ཉེར་སྤྱོད་ལྔ་དང་། དཀར་གཏོར་གསུམ་གསུམ་རྣམས་སྟ་གོན་དུ་བྱའོ། ཤིང་བཟོ་བ་དང་ཡིག་མཁན་སོགས་གསོ་སྦྱོང་ལ་གནས་པས་སྲོག་ཤིང་ལེགས་པར་བཅོས་པ་ལ། ཨོཾ་སརྦ་ཏ་ཐཱ་ག་ཏ་བི་པུ་ལ་ཡཤྚི། ཞེས་སོགས་སྲོག་ཤིང་གི་སྔགས་དང་།
ན་མོ་བྷ་ག་ཝ་ཏེ། ན་བ་ན་བ་ཊཱི་ནཱྃ། ཞེས་སོགས་སྒྲིབ་པ་རྣམ་སེལ་གྱི་གཟུངས་གཉིས་དགུ་བཅུ་རྩ་དགུ་རེ་བྲིས་ལ། སྲོག་ཤིང་གི་སྤྱོད་རྒྱུད་ཀྱི་གཟུངས་རྫོགས་པའི་མཚམས་སུ་དཀྲི། འོག་ནས་འབྱུང་བའི་དྲི་མེད་ཀྱི་གཟུངས་བྲིས་ལ་སྲོག་ཤིང་གི་
དབུས་དང་། སྙིང་པོ་བྲིས་ལ་རྩ་བ་དང༌། རྣམ་རྒྱལ་གྱི་གཟུངས་རྩེ་མོར་གཞུག །ཅེས་བཤད་ཀྱང་ཕྱག་ལེན་ལ་རྣལ་འབྱོར་རྒྱུད་རྫོགས་མཚམས་སུ་དཀྲིའོ། །གཟུངས་དེ་ཐམས་ཅད་ལ་རབ་གནས་བྱ། དབུས་ནས་རིམ་བཞིན་དཀྲིས་པའི་ཕྱི་
ནས་དར་རམ། རས་ཁ་དོག་དམར་པོ་བྱུང་ན་ལེགས། མ་བྱུང་ཡང་ཅི་འབྱོར་པའི་ན་བཟས་དྲིལ། ལ་ཆ་སོགས་ཆུས་མི་འཇིགས་པའི་ཚིས་བགྱིས་ཏེ། བང་རིམ་བཞི་པའི་ཁར་གདུང་བཟང་པོ་རྒྱ་གྲམ་དུ་བྱས་པའི་དཀྱིལ་དུ་བུག་པ་བྱས་ལ་སྲོག་

༄༅། །ཤིང་གི་རྩ་བ་བཙུགས། །ཕྱོགས་ཐམས་ཅད་དུ་ཐག་པ་བཟང་པོས་བརྒྱངས་ཏེ་མི་འགྱེལ་ཞིང་བརྟན་པར་བྱ། བ་དན་དང་། འཕན་ལ་སོགས་པ་ཡོད་ནའང་རྒྱན་པར་བྱ་སྟེ། ཆོ་གར་མ་གཏོགས་པའི་སྦྱོར་བའོ།། །།དེ་ནས་
དབང་ཐོབ་ཅིང་དམ་ཚིག་དང་ལྡན་པའི་དགེ་སློང་བཞི་ལ་སོགས་པའི་སྒྲུབ་པ་པོ་རྣམས་དཀྱིལ་འཁོར་གྱི་དྲུང་དུ་འདུག་ནས། གྲུབ་ན་གསོ་སྦྱོང་གི་སྡོམ་པ་བླང་། མཆོད་རྫས་རྣམས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། ས་བྱ་ལས་སྦྱང་།
སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ༀ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫ་ས་ལས་གྲུབ་པའི་མཆོད་ཡོན། ཞབས་
བསིལ༑ མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ།
རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་
ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་

མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་
ཡ་ཨཱ་ཝརྟ་ཡ་ཧོཿ ཨོཾ་བཛྲ་སྥ་ར་ཎ་ཁཾ། ཨོཾ་བཛྲ་ཨརྒྷཾ་ཨཱཿཧཱུྃ། ཨརྒྷཾ་གྱི་གནས་སུ། པཱདྱཾ། པུཥྤེ། དྷུ་པེ། ཨ་ལོ་ཀེ། གནྡྷེ། ནཻ་ཝིདྱི། ཤབྡ་རྣམས་བཅུག་ལ་ཕྱག་རྒྱ་དང་
བཅས་པ། རོལ་མོའི་བར་ལ། ཨོཾ་ན་མོ་བྷ་ག་ཝ་ཏེ། བཛྲ་ས་ར་པྲ་མ་དྷ་ནེ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་བཛྲ་བཛྲ། མ་ཧཱ་བཛྲ། མ་ཧཱ་ཏེ་
ཛོ་བཛྲ། མ་ཧཱ་བིདྱ་བཛེ། མ་ཧཱ་བོ་དྷི་ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ། སརྦ་ཀརྨ་ཨཱ་བ་ར་ཎ་བི་ཤོ་དྷ་ན་བཛེ་སྭཱ་ཧཱ། ཞེས་མཆོད་སྤྲིན་གྱི་གཟུངས་བཟླ་ཞིང་རོལ་མོ་
དང་བཅས་པས་བྱིན་གྱིས་བརླབ། དེ་ནས་སྐྱབས་ཡུལ་གསལ་བཏབ་སྟེ། ཁམས་གསུམ་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་
ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་རྒྱལ་བ་སྲས་དང་བཅས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་གཅིག་ཏུ་

༄༅། །བསྡུས་པའི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག །སྐུ་བཞི་ཡེ་ཤེས་
ལྔའི་བདག་ཉིད་དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་
མཆིའོ༑ །དགེ་འདུན་ལ་སྐྱབས་སུ་མཆིའོ། །སེམས་བསྐྱེད་ནི། ཁམས་གསུམ་གྱི་སེམས་ཅན་སྡུག་བསྔལ་དྲག་པོས་གཟིར་བ་རྣམས་བྱང་ཆུབ་ཆེན་པོའི་གོ་འཕང་ལ་འགོད་
པར་བྱ། དེའི་ཆེད་དུ་བདག་གི་འཕགས་པ་དྲི་མ་མེད་པ་རྣམ་པར་དག་པའི་འོད་ཀྱི་ཆོ་ག་ལ་འཇུག་པར་བྱའོ། །ཕྱི་ནང་གི་དངོས་པོ་ཐམས་ཅད་ནི་རང་གི་སེམས་ལས་བྱེད་
པ་པོ་གཞན་མེད་ལ། སེམས་ཀྱང་དོན་དམ་པར་སྤྲོས་པ་ཐམས་ཅད་དང་བྲལ་བ་ནམ་མཁའ་ལྟ་བུ་བདག་མེད་པའི་རང་བཞིན་དུ་གྱུར། ཅེས་པས་བྱང་ཆུབ་སེམས་གཉིས་བསྒོམ།
སྟོང་པའི་ངང་ལས་རང་གི་ལུས་སྒྱུ་མ་ལྟ་བུར་གྱུར་པའི་སྙིང་གར་ཟླ་བའི་དཀྱིལ་འཁོར་ཆ་ཤས་ཡོངས་སུ་རྫོགས་པའི་དབུས་སུ། ཛི་ན་ཛིཀྲ། ཅེས་པའི་སྔགས་ཁ་དོག་སེར་

པོ་འོད་ཟེར་ལྔ་འཕྲོ་བ། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། འོད་ཟེར་དེས་སངས་རྒྱས་དང་བྱང་ཆུབ་སེམས་དཔའ་དཔག་ཏུ་
མེད་པ་སྤྱན་དྲངས་ཏེ། སྙིང་གར་ཟླ་བའི་དཀྱིལ་འཁོར་ལ་ཐིམ་པས་རང་གི་སེམས་ཉིད་སྔགས་ཀྱི་ཡི་གེའི་རང་བཞིན་དུ་བྱིན་གྱིས་བརླབས་པར་གྱུར། ལག་པ་གཉིས་ཐལ་མོ་
བཀན་པ་ལས་མཛུབ་མོ་གཉིས་ཅུང་ཟད་བཀུག་པ། སྙིང་ག །མགྲིན་པ། སྤྱི་བོ། དཔུང་མགོ་གཉིས་སུ་བཞག་ལ། ཨོཾ་སརྦ་ཏ་ཐཱ་ག་ཏ་ཨུདྦྷ་ཝེ་སྭཱ་ཧཱ། ཞེས་པས་བྱིན་གྱིས་བརླབ། རང་གི་མདུན་དུ་པྃ་ལས་
པ པདྨ་དང་། རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་སྔོན་པོ་ཁ་གྱེས་པ་ཧཱུྃ་གིས་མཚན་པ། དེ་ཞུ་བ་ལས་འོག་རྡོ་རྗེའི་ས་གཞི། ཁོར་ཡུག་ར་བ་གྲུ་བཞི་པ།
སྟེང་རྡོ་རྗེའི་བླ་བྲེ། ཕྱི་རོལ་ཐམས་ཅད་ཡེ་ཤེས་ཀྱི་མེ་ཁ་དོག་ལྔ་པས་བསྐོར་བའི་སྲུང་འཁོར་གྱི་ནང་དུ། པྃ་ལས་སྣ་ཚོགས་པདྨ་འདབ་མ་སུམ་ཅུ་རྩ་གཉིས་པའི་ལྟེ་བར།
རྃ་ལས་ཉི་མའི་དཀྱིལ་འཁོར་གྱི་དབུས་སུ་ཧཱུྃ་ལས་སྣ་ཚོགས་རྡོ་རྗེའི་སྟེང་དུ་བྷཱུྃ་ལས་རིན་པོ་ཆེ་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ། ཕྱི་ནས་རིམ་པ་བཞིན་དུ་སྔོ་

༄༅། །ལྗང་སེར་དམར་དཀར་བའི་རྩིག་པ་རིམ་པ་ལྔ་དང་ལྡན་པའི་སྟེང་དུ་རིན་པོ་ཆེའི་ཕ་གུ་སེར་པོ་ལ་དྲྭ་བ་དང་དྲྭ་བ་ཕྱེད་པ་འཕྱང་ཞིང་། མདའ་ཡབ་དང་པུ་ཤུས་
མཛེས་པར་བྱས་པ། རྩིག་པའི་ཕྱི་ནས་འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་མཆོད་རྫས་དུ་མ་ཐོགས་པས་མཆོད་པ་བྱེད་པ། ནང་ཀ་བ་བརྒྱད་དང་ལྡན་ཞིང་
སྟེང་རྡོ་རྗེའི་གདུང་བཞིས་མིག་མངས་རིས་སུ་བྲིས་ཤིང་མཛེས་པར་ཕུབ་པའི་རྩེ་མོར་རྡོ་རྗེ་དང་རིན་པོ་ཆེའི་ཏོག་གིས་བརྒྱན་པ། སྒོ་བཞིའི་ཐད་སོར་ཀ་བ་བཞི་བཞིས་བཏེག་
པའི་རྟ་བབས་བང་རིམ་བཞི་པའི་རྩེ་མོར་ཆོས་ཀྱི་འཁོར་ལོ། གདུགས་རི་དྭགས་དང་བཅས་ཤིང་། སྣམ་བུ་སོ་སོ་ལ་རྒྱལ་མཚན་དང་བ་དན་དུ་མས་སྤྲས་པའི་ནང་གི་ལྷ་
སྣམ་ཤར་དམར། ལྷོ་སེར། ནུབ་ལྗང་། བྱང་སྔོ། དབུས་དཀར་བ་ལྷའི་གནས་སུ་སོ་སོའི་གདན་དང་བཅས་པ་གྲུབ་པར་གྱུར། དེ་ནས་དུང་ཆོས་སུ་དྲི་བཟང་པོའི་ཆུ་ལ་མེ་ཏོག་
དཀར་པོ་བཏབ་པའི་མཆོད་ཡོན་དང་། སྤོས་ཀྱི་རེང་བུ་རྡོ་རྗེ་ཐལ་མོ་ཁ་གྱེན་དུ་ཕྱེ་བས་བཟུང་ལ། མཐེ་བོང་གཉིས་གཡབ་ཅིང་། དད་པ་དང་ནི་དམ་ཚིག་གི །ཚུར་གཤེགས་ཚུར་གཤེགས་བཅོམ་ལྡན་འདས། 

བདག་གི་མཆོད་ཡོན་འདི་བཞེས་ནས། །མཆོད་པས་བདག་ལ་མཉེས་པར་མཛོད། ཨོཾ་སརྦ་ཏ་ཐཱ་ག་ཏ་ས་པ་རི་ཝཱ་ར་ཨེ་ཧྱེ་ཧི། ཞེས་བརྗོད་ཅིང་བཟེད་ཞལ་དུ་མཆོད་ཡོན་བསྒྲེང་།
གྲོགས་རྣམས་ཀྱིས་རོལ་མོ་བྱ་སྟེ་སྤྱན་དྲངས་པས། རང་བཞིན་གྱི་གནས་ནས་སངས་རྒྱས་འཁོར་དང་བཅས་པ་དགྱེས་བཞིན་དུ་བྱོན་ཏེ་གཞལ་ཡས་ཁང་གི་ནང་དུ་སོ་སོའི་གདན་ལ་བཞུགས་
པར་བསམ་ལ་གསལ་གདབ་པ་ནི། དབུས་སུ་སེང་གེའི་ཁྲི་སྣ་ཚོགས་པདྨ་དང་ཟླ་བའི་གདན་ལ་བཅོམ་ལྡན་འདས་དཔལ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ། ཞལ་གཅིག་
ཕྱག་གཉིས་ཆོས་འཆད་ཀྱི་ཕྱག་རྒྱ་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། ན་བཟའ་ཆོས་གོས་ངུར་སྨྲིག་གསོལ་བ། དབུའི་གཙུག་ཏོར་བལྟ་བས་མི་མངོན་པ་
ལ་སོགས་པ་མཚན་བཟང་པོ་སོ་གཉིས་དང་། སེན་མོ་ཟང་ལྟར་དམར་བ་ལ་སོགས་པ་དཔེ་བྱད་བཟང་པོ་བརྒྱད་ཅུས་སྤྲས་པ། འོད་ཟེར་གྱི་དྲྭ་བས་མཛེས་པའོ། །
གཡས་སུ་འཕགས་པ་སྤྱན་རས་གཟིགས་དཀར་པོ་གཡས་མཆོག་སྦྱིན་དང་། གཡོན་པདྨ་དཀར་པོ་ཐུགས་ཀར་འཛིན་པ། གཡོན་དུ་ཕྱག་ན་རྡོ་རྗེ་སྔོན་པོ་ཅུང་ཟད་ཁྲོ་བ་།

༄༅། །གཡས་རྔ་ཡབ་དང་། གཡོན་རྡོ་རྗེ་འཛིན་པ། གཉིས་ཀའང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། པདྨ་དང་ཟླ་བའི་གདན་ལ་སེམས་དཔའི་སྐྱིལ་
ཀྲུང་གིས་བཞུགས་པ། ཕྱག་རྡོར་གྱི་མདུན་དུ་ཁྱབ་འཇུག་ནག་པོ་མཁའ་ལྡིང་ལ་ཞོན་པ། ཞལ་གཅིག་ཕྱག་བཞིའི་གཡས་གཉིས་ན་འཁོར་ལོ་དང་དུང་། གཡོན་གཉིས་
ན་བེ་ཅོན་དང་རལ་གྲི་འཛིན་པ། སངས་རྒྱས་ཀྱི་མདུན་དུ་དྲག་པོ་དཀར་པོ་ཁྱུ་མཆོག་ལ་ཞོན་པ། ཞལ་གཅིག་མགྲིན་པ་སྔོན་པོ་ཅན། གཡས་རྩེ་གསུམ་དང་། 
གཡོན་རལ་གྲི་འཛིན་པ། སྤྱན་རས་གཟིགས་ཀྱི་མདུན་དུ་ཚོགས་བདག་སྔོན་པོ་གཡས་རྡོ་རྗེ། གཡོན་སྡིགས་མཛུབ་ཅན། གསུམ་ཀའང་ལྷའི་གོས་དང་རྒྱན་སྣ་ཚོགས་
ཀྱིས་མཛེས་པ། གཙོ་བོ་ལ་ཞལ་ཕྱོགས་པར་འདུད་པའི་ཚུལ་གྱིས་བཞུགས་པ། ཕྱི་རོལ་ནུབ་ཀྱི་ལྷ་སྣམ་གྱི་གཡས་སུ་ཚོགས་བདག་དཀར་པོ་གླང་པོ་ཆེའི་གདོང་པ་ཅན་
གཡས་དགྲ་སྟ་དང་། གཡོན་ལ་ཕུག་འཛིན་ཅིང་། རིན་པོ་ཆེའི་རྒྱན་ཅན། སྤྱི་བོར་མར་མེ་བཞག་པས་སངས་རྒྱས་སྲས་དང་བཅས་པ་ལ་མཆོད་པ་འབུལ་བ། 

གཞལ་ཡས་ཁང་གི་ནང་དུ་ནམ་མཁའི་ཁམས་ཐམས་ཅད་སངས་རྒྱས་དང་། བྱང་ཆུབ་སེམས་དཔའ་དང་། གསང་སྔགས་དང་། རིག་སྔགས་དང༌། གཟུངས་སྔགས་།
ཀྱི་ལྷ་བསམ་གྱིས་མི་ཁྱབ་པས་གང་བ་མངོན་སུམ་བཞིན་དུ་བཞུགས་པར་བསམས་ལ། །བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་བསྐལ་པར་ལྡན། །
བདག་གི་མཆོད་ཡོན་བཞེས་ནས་ཀྱང་། །ཐུགས་རྗེས་དགོངས་ཏེ་གནང་བར་མཛོད། །ཨོཾ་སརྦ་ཏ་ཐཱ་ག་ཏ་ག་ག་ན་ས་མ་ཡ་ཧཱུྃ་སྭཱ་ཧཱས་མཆོད་ཡོན་ཕུལ། ཇི་ལྟར་བལྟམས་པ་
ཙམ་གྱིས་ནི། །ལྷ་རྣམས་ཀྱིས་ནི་ཁྲས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་
ཡེ་ཧཱུྃ། ཅེས་པས་སྐུ་ཁྲུས་གསོལ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བགོས་པས་སྐུ་ཕྱིའོ། །ཨོཾ་ཧཱུྃ་ཏྲཱྃ་ཧཱིཿཨཱ་ཀཱ་ཡ་བི་ཤོ་དྷ་ནེ་སྭཱ་ཧཱས་སྐུ་ཕྱི། དེ་ནས་དེ་
ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་འབུལ། །གོས་བཟང་སྲབ་ལ་འཇམ་མཛེས་སྣ་ཚོགས་དང་། །རྒྱན་མཆོག་བརྒྱ་ཕྲག་དེ་དང་དེ་དག་

༄༅། །འབུལ༑ །ཨོཾ་སརྦ་ཏ་ཐཱ་ག་ཏ་ཝསྟྲ་ཨ་ལཾ་ཀ་ར་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ་གིས་གོས་རྒྱན་དབུལ། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་
འཕྲུལ་མཐུ་ཡིས་ནི། །ཇི་སྲིད་མཆོད་པ་དེ་འབུལ་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏ་པདྨ་ཙནྡྲ་ཨཱ་ས་ན་ཏིཥྛནྟུ་སྭཱ་ཧཱས་གདན་འབུལ། ཕྱག་རྒྱ་
བསྟན་པར་བྱ་སྟེ། ལག་པ་གཉིས་རྡོ་རྗེ་བསྡོམས་པ་ལས་མཐེ་བོང་གཉིས་བསྒྲེངས་པ་བཅོམ་ལྡན་འདས་ཀྱི་ཕྱག་རྒྱ་བསྟན་ལ། ན་མཿསཔྟཱ་ནཱཾ། སམྱཀྶཾ་བུདྡྷ་ཀོ་ཊཱི་ནཱཾ། པ་རི་ཤུདྡྷེ་མ་ན་སི། ཨ་བྷྱེ་རྩི་ཏ་པྲ་
ཏིཥྠི་ཏཱ་ནཾ། ན་མོ་བྷ་ག་ཝ་ཏེ། ཨ་མྲྀ་ཏ་ཨཱ་ཡུ་ཥ་སྱ། ཏ་ཐཱ་ག་ཏ་སྱ། ཨོཾ་སརྦ་ཏ་ཐཱ་ག་ཏ་ཤུདྡྷེ་ཨཱ་ཡུར་བི་ཤོ་དྷ་ནི། སཾ་ཧ་ར་སཾ་ཧ་ར། སརྦ་ཏ་ཐཱ་ག་ཏ་བཱིཪྻ་བ་ལེ་ན་
པྲ་ཏི་སཾ་ཧ་ར་ཨཱ་ཡུཿ སཱ་ར་སཱ་ར། སརྦ་ཏ་ཐཱ་ག་ཏ་ས་མ་ཡ། བོ་དྷི་བོ་དྷི། བུདྡྷྱ་བུདྡྷྱ། བོ་དྷ་ཡ་བོ་དྷ་ཡ། མ་མ་སརྦ་པཱ་པཾ་ཨ་ཝ་ར་ཎ་བི་ཤུདྡྷེ། བི་ག་ཏ་མ་ལཾ།
ཚ་ར་སུ་བུདྡྷེ་བུདྡྷེ། ཧུ་རུ་ཧུ་རུ་སྭཱ་ཧཱ། ཞེས་པ་རྩ་བའི་སྔགས་ཚར་གསུམ་བརྗོད། དེ་ཉིད་ལས་མཐེ་བོང་གཡས་པ་གཅིག་པུ་བསྟན་པ། ཨོ་ཛི་ཛི་ཛི་ནཾ་ག་ཏི་ཡ་ཏི་དེ་ནི་སྭཱ་ཧཱ། ཞེས་པ་སྤྱན་རས་གཟིགས་

ཀྱི་སྔགས་དང་། དེ་ཉིད་ལས་མཐེ་བོང་གཉིས་བསྣོལ། མཛུབ་མོ་གཉིས་བསྣོལ། གུང་མོ་གཉིས་གཤིབས་ཏེ་བསྒྲེངས་བ་ཕྱག་ན་རྡོ་རྗེ་དང་། ན་མོ་རཏྣ་ཏྲ་ཡཱ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་
སྱ༈ ན་མཤྩཎྜ་པྲ་མནྡྷ་ནཱ་ཡ་སྭཱ་ཧཱ། ཧི་རི་མི་རི་ཏི་རི་ཎི་སྭཱ་ཧཱ། ཞེས་པ་ཕྱག་རྡོར་དང་། ཐལ་མོ་ཁོང་སྟོང་དུ་སྦྱར་ནས་མཐེ་བོང་གཤིབས་ཏེ་བསྒྲེངས་ལ། ན་མོ་བཛྲ་པཱ་ཎི་སྱ། ཨོ་ལོ་ལ་ཙཀྲཱ་ཡ་
སྭཱ་ཧཱ། ཁྱབ་འཇུག་གི་དང་། མཐེ་བོས་མཐེའུ་ཆུང་མནན། སོར་མོ་ལྷག་མ་གསུམ་ཐུར་དུ་བརྐྱངས་ལ། ཨོཾ་པཱ་ཤུ་པ་ཏི་ནི་ལ་ཀཎྛ་ཨུ་མ་པྲཱི་ཡ་སྭཱ་ཧཱ། དྲག་པོའི་དང་། ལག་པ་བཀན་ཏེ་སྲིན་མཛུབ་སོ་སོར་བསྣོལ།
མཐེ་བོང་ལག་མཐིལ་དུ་སྦྱར། སོར་མོ་གཞན་རྣམས་ཀྱང་ལག་མཐིལ་དུ་བཀུག་ལ། ན་མོ་བཛྲ་པཱ་ཎི་སྱ། ༀ་བྷ་མ་རཱ་ཏི་ནི་སྭཱ་ཧཱ། ཚོགས་བདག་དང་བཅས་སོ་སོའི་སྔགས་ཚར་གསུམ་གསུམ་བརྗོད། དེ་ལྟར་ཕྱག་རྒྱ་
བསྟན་པས་རྒྱལ་བ་སྲས་བཅས་བདག་གི་དོན་མཛད་པ་ལས་མི་འདའ་བར་བསམ་མོ། །དེ་ནས་མཆོད་པ་རྣམས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ༀ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། །

༄༅། །དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ། རྣམ་པ་མཆོད་ཡོན་ལ་སོགས་པ་མཆོད་
རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་
བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོཿ ཨོཾ་བཛྲ་སྤ་ར་ཎ་ཁཾ།
ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུཾ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝིདྱེ་ཨཱཿཧཱུྃ། ཨོཾ་
བཛྲ་ཤབྡ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པཱདྱཾ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་

ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པུཥྤེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་དྷུ་པེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་
ར་ཨ་ལོ་ཀེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་གནྡྷེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ནཻ་ཝིདྱེ་པྲ་ཏཱི་ཙྪ་སྭཱཧཱ། ཨོཾ་
སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཤབྡ་པྲ་ཏཱི་ཙྪ་སྭཱཧཱ། རོལ་མོ་དང་བཅས་པས་མཆོད། ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །གཞན་གྱི་མི་ཐུབ་
བདུད་ཀྱི་དཔུང་བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ། །སེམས་ཅན་སྡུག་བསྔལ་མེ་ཚོགས་ཀྱིས་གདུངས་ལ། །
ཐུགས་རྗེས་བསིལ་བའི་ཚར་གྱིས་ཚིམ་མཛད་ཅིང་། །རབ་ཞི་བདེ་ལྡན་གནས་སུ་འདྲེན་མཛད་པ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ལྕང་ལོ་ཅན་གྱི་
གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་ཆེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་

༄༅། །ཕྱག་འཚལ་ལོ། །སྔོན་ཚེ་བཅོམ་ལྡན་འདས་ཀྱི་སྤྱན་སྔ་རུ། །ཆོས་བཞིན་སྒྲུབ་པ་བྱེད་པའི་གང་ཟག་ལ། །བར་ཆད་བསྲུང་ཞིང་སྐྱོང་བ་ཞལ་བཞེས་པའི། །
འཇིག་རྟེན་སྐྱོང་བ་རྣམས་ལ་ཕྱག་འཚལ་ལོ། །ཞེས་པས་བསྟོད། དེ་བཞིན་གཤེགས་པ་སྲས་དང་བཅས་པས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ།
ཞེས་གསོལ་བ་བཏབ་ལ། མདུན་བསྐྱེད་ཀྱི་ཐུགས་ཀར་ཟླ་བ་ལ་བཟླས་བྱའི་སྔགས་བཀོད་ལ། བདག་གི་སྙིང་གའི་ཟླ་བ་ལས་འོད་འཕྲོས། མདུན་བསྐྱེད་ཀྱི་ཐུགས་རྒྱུད་བསྐུལ།
དེ་ལས་འོད་བྱུང་། བདག་གི་སྙིང་གའི་ཟླ་བ་ལ་ཐིམ་པས་སྡིག་པ་དང་སྒྲིབ་པ་ཐམས་ཅད་དག །ཚེ་དང་བསོད་ནམས་རྒྱས་པར་བསམ། ན་མཿསཔྟཱ་ནཱཾ། སམྱཀྶཾ་བུདྡྷ་ཀོ་
ཊཱི་ནཱཾ། པ་རི་ཤུདྡྷེ་མ་ན་སི། ཨ་བྷྱེ་རྩི་ཏ་པྲ་ཏིཊྛི་ཏཱ་ནཾ། ན་མོ་བྷ་ག་ཝ་ཏེ། ཨ་མྲྀ་ཏ་ཨཱ་ཡུ་ཥསྱ། ཏ་ཐཱ་ག་ཏ་སྱ། ཨོཾ་སརྦ་ཏ་ཐཱ་ག་ཏ་ཤུདྡྷེ་ཨཱ་ཡུར་བི་ཤོ་དྷ་ནི། 
སཾ་ཧ་ར་སཾ་ཧ་ར། སརྦ་ཏ་ཐཱ་ག་ཏ་བཱིཪྻརླ་བ་ལེ་ན་པྲ་ཏི་སཾ་ཧ་ར་ཨཱ་ཡུཿ སཱ་ར་སཱ་ར། སརྦ་ཏ་ཐཱ་ག་ཏ་ས་མ་ཡ། བོ་དྷི་བོ་དྷི། བུདྡྷྱ་བུདྡྷྱ། བོ་དྷ་ཡ་བོ་དྷ་ཡ། མ་མ་

སརྦ་པཱ་པཾ་ཨ་ཝ་ར་ཎ་བི་ཤུདྡྷེ། བི་ག་ཏ་མ་ལཾ། ཚ་ར་སུ་བུདྡྷེ་བུདྡྷེ། ཧུ་རུ་ཧུ་རུ་སྭཱ་ཧཱ། ཞེས་པ་རྩ་བའི་སྔགས་དང་། ཨོཾ་སརྦ་ཏ་ཐཱ་ག་ཏ། མ་ལ་བི་ཤོ་དྷ་ནི། རུདྡྷ་བ་ལེན་
པྲ་ཏི་སཾ་སྐཱ་ར། ཏ་ཐཱ་ག་ཏ་དྷ་ཏུ་དྷ་རེ། དྷ་ར་དྷ་ར། སནྡྷ་ར་སནྡྷ་ར། སརྦ་ཏ་ཐཱ་ག་ཏ་ཨ་དྷིཥྛ་ན་ཨ་དྷིཊྛི་ཏེ་སྭཱ་ཧཱ། ཞེས་པ་སྙིང་པོའི་སྔགས་དང་། ༀ་ཛི་ཛི་ཛི་ནཾ་ག་ཏི་ཡ་ཏི་
དེ་ནི་སྭཱ་ཧཱ། ཞེས་པ་སྤྱན་རས་གཟིགས་ཀྱི་སྔགས་དང་། ན་མོ་རཏྣ་ཏྲ་ཡཱ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ན་མཤྩཎྜ་པྲ་མཛྷ་ནཱ་ཡ་སྭཱ་ཧཱ། ཧི་རི་མི་རི་ཏི་རི་
ཎི་སྭཱ་ཧཱ། ཞེས་པ་ཕྱག་རྡོར་དང་། ན་མོ་བཛྲ་པཱ་ཎི་སྱ། ཨོ་ལོ་ལ་ཙཀྲ་ཡ་སྭཱ་ཧཱ། ཁྱབ་འཇུག་གི་དང་། ཨོ་པཱ་ཤུ་པ་ཏི་ནཱི་ལ་ཀཥྛ་ཨུ་མ་པྲཱི་ཡ་སྭཱ་ཧཱ། དྲག་པོའི་དང་། ན་མོ་བཛྲ་པཱ་ཎི་
སྱ༑ ཨོ་བྷ་མ་རཱ་ཏི་ནི་སྭཱ་ཧཱ། ཞེས་པ་ཚོགས་བདག་གི་སྔགས་རྣམས་བཟླས་པའི་སྐྱོན་དྲུག་སྤངས་ལ་ཅི་ནུས་བཟླས་པའི་མཐར་མཆོད་པ་ནི། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷ་ཝས་སྦྱང་། སྟོང་པའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ༀ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། །

༄༅། །མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ། 
རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་
ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་
 མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་
ཡ་ཨཱ་ཝརྟ་ཡ་ཧོཿ ཨོཾ་བཛྲ་སྥ་ར་ཎ་ཁཾ། ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་
གནྡྷེ་ཨཱཿཧཱུྃ། ཨོཾ་བཛྲ་ནཻ་ཝིདྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་

པ་རི་ཝཱ་ར་པཱདྭཾ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པུཥྤེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་དྷུ་པེ་པྲ་ཏཱི་ཙྪ་སྭཱཧཱ།
ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨ་ལོ་ཀེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་གནྡྷེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་
ན་ཡེ་ས་པ་རི་ཝཱ་ར་ནཻ་ཝིདྱེ་པྲ་ཏཱི་ཙྪ་སྭཱཧཱ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཤབྡ་པྲ་ཏཱི་ཙྪ་སྭཱཧཱ། རོལ་མོ་དང་བཅས་པས་མཆོད། བསྟོད་པ་ནི། ཐབས་མཁས་ཐུགས་
རྗེས་ཤཱཀྱའི་རིགས་འཁྲུངས་ཤིང་། །གཞན་གྱི་མི་ཐུབ་བདུད་ཀྱི་དཔུང་བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ། །
སེམས་ཅན་སྡུག་བསྔལ་མེ་ཚོགས་ཀྱིས་གདུངས་ལ། །ཐུགས་རྗེས་བསིལ་བའི་ཚར་གྱིས་ཚིམ་མཛད་ཅིང་། །རབ་ཞི་བདེ་ལྡན་གནས་སུ་འདྲེན་མཛད་པ། །མགོན་པོ་
སྤྱན་རས་གཟིགས་ལ་ཕྱག་འཚལ་ལོ། །ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་ཆེ། །ལོག་འདྲེན་བགེགས་ཀྱི་ཚོགས་

 ༄༅། །རྣམས་འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །སྔོན་ཚེ་བཅོམ་ལྡན་འདས་ཀྱི་སྤྱན་སྔ་རུ། །ཆོས་བཞིན་སྒྲུབ་པ་བྱེད་པའི་གང་
ཟག་ལ། །བར་ཆད་བསྲུང་ཞིང་སྐྱོང་བ་ཞལ་བཞེས་པའི། །འཇིག་རྟེན་སྐྱོང་བ་རྣམས་ལ་ཕྱག་འཚལ་ལོ། །ཞེས་པས་བསྟོད། ཐལ་མོ་ཁ་བྱེ་བའི་མཐེ་བོང་ཕྱིར་བསྐྱེད་ཅིང་། ༀ་ཁྱེད་ཀྱི་
སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །ཛི་ན་ཛིཀ་
གཙྪ༑ ཞེས་བརྗོད་པས་ལྷ་རྣམས་གཤེགས་སུ་གསོལ། གཞལ་ཡས་ཁང་རང་ཉིད་ལ་ཐིམ་པར་བསམ་སྟེ་བདག་གི་བྱ་བའོ། །།དེ་ནས་མདུན་གྱི་མཎྜལ། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷ་ཝས་སྦྱང་།
སྟོང་པའི་ངང་ལས་པྃ་ལས་པདྨ་དང་། རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་སྔོན་པོ་ཁ་གྱེས་པ་ཧཱུྃ་གིས་མཚན་པ། དེ་ཞུ་བ་ལས་འོག་རྡོ་རྗེའི་ས་གཞི།
ཁོར་ཡུག་ར་བ་གྲུ་བཞི་པ། སྟེང་རྡོ་རྗེའི་བླ་བྲེ། ཕྱི་རོལ་ཐམས་ཅད་ཡེ་ཤེས་ཀྱི་མེ་ཁ་དོག་ལྔ་པས་བསྐོར་བའི་སྲུང་འཁོར་གྱི་ནང་དུ། པོ་ལས་སྣ་ཚོགས་པདྨ་འདབ་མ་

སུམ་ཅུ་རྩ་གཉིས་པའི་ལྟེ་བར། རཾ་ལས་ཉི་མའི་དཀྱིལ་འཁོར་གྱི་དབུས་སུ་ཧཱུཾ་ལས་སྣ་ཚོགས་རྡོ་རྗེའི་སྟེང་དུ་བྷྲཱྃ་ལས་རིན་པོ་ཆེ་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་།
པ༑ ཕྱི་ནས་རིམ་པ་བཞིན་དུ་སྔོ་ལྗང་སེར་དམར་དཀར་བའི་རྩིག་པ་རིམ་པ་ལྔ་དང་ལྡན་པའི་སྟེང་དུ་རིན་པོ་ཆེའི་ཕ་གུ་སེར་པོ་ལ་དྲྭ་བ་དང་དྲྭ་བ་ཕྱེད་པ་འཕྱང་ཞིང་།
མདའ་ཡབ་དང་པུ་ཤུས་མཛེས་པར་བྱས་པ། རྩིག་པའི་ཕྱི་ནས་འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་མཆོད་རྫས་དུ་མ་ཐོགས་པས་མཆོད་པ་བྱེད་པ། ནང་
ཀ་བ་བརྒྱད་དང་ལྡན་ཞིང་སྟེང་རྡོ་རྗེའི་གདུང་བཞིས་མིག་མངས་རིས་སུ་བྲེས་ཤིང་མཛེས་པར་ཕུབ་པའི་རྩེ་མོར་རྡོ་རྗེ་དང་རིན་པོ་ཆེའི་ཏོག་གིས་བརྒྱན་པ། སྒོ་བཞིའི་ཐད་
སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་པའི་རྩེ་མོར་ཆོས་ཀྱི་འཁོར་ལོ། གདུགས་རི་དྭགས་དང་བཅས་ཤིང་། སྣམ་བུ་སོ་སོ་ལ་རྒྱལ་མཚན་དང་བ་དན་
དུ་མས་སྤྲས་པའི་ནང་གི་ལྷ་སྣམ་ཤར་དམར། ལྷོ་སེར། ནུབ་ལྗང་། བྱང་སྔོ། དབུས་དཀར་བ་ལྷའི་གནས་སུ་སོ་སོའི་གདན་དང་བཅས་པ་གྲུབ་པར་གྱུར། ཅེས་པའི་

༄༅། །བར་བརྗོད་དེ། མཎྜལ་གྱི་དྲུང་དུ་བཟེད་ཞལ་བཞག་ལ། རང་ངམ་གྲོགས་ཀྱིས་དུང་ཆོས་བཟུང་སྟེ་ལྷ་རེ་རེ་ཞིང་སྔགས་དང་བསྟུན་ནས་མཆོད་ཡོན་བསྒྲེང་། བདུག་སྤོས་བཏུལ་ཞིང་དབྱངས་དང་བཅས་པས། དད་པ་
དང་ནི་དམ་ཚིག་གིས། །ཚུར་གཤེགས་ཚུར་གཤེགས་བཅོམ་ལྡན་འདས། །བདག་གི་མཆོད་ཡོན་འདི་བཞེས་ནས། །མཆོད་པས་བདག་ལ་མཉེས་པར་མཛོད། །
ཤཱཀྱ་མུ་ན་ཡེ་ཨེ་ཧྱེ་ཧི། ཨཱརྱ་ཨ་ཝ་ལོ་ཀི་ཏེ་ཤྭ་ར་ཨེ་ཧྱེ་ཧི། བཛྲ་པཱ་ཎི་ཨེ་ཧྱེ་ཧི། བིཥྟུ་ཨེ་ཧྱེ་ཧི། རུ་དྲ་ཨེ་བྱེ་ཧི། ག་ཎ་ཨེ་བྱེ་ཧི། ཞེས་སྔགས་རྣམས་བརྗོད་པའི་བར་ལ་རོལ་
མོའི་སྒྲ་ཆེར་བྱས་ལ་སྤྱན་དྲངས་པས་དགེས་བཞིན་དུ་བྱོན། སོ་སོའི་གདན་ལ་བཞུགས་པར་བསམ་ལ། དབུས་སུ་སེང་གེའི་ཁྲི་སྣ་ཚོགས་པདྨ་དང་ཟླ་བའི་གདན་ལ་བཅོམ་ལྡན་འདས་དཔལ་ཤཱཀྱ་
ཐུབ་པ་སྐུ་མདོག་གསེར་གཙོ་མ་ལྟ་བུ། ཞལ་གཅིག་ཕྱག་གཉིས་ཆོས་འཆད་ཀྱི་ཕྱག་རྒྱ་ཅན། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། ན་བཟའ་ཆོས་གོས་ངུར་སྨྲིག་
གསོལ་བ། དབུའི་གཙུག་ཏོར་བལྟ་བས་མི་མངོན་པ་ལ་སོགས་པ་མཚན་བཟང་པོ་སོ་གཉིས་དང་། སེན་མོ་ཟང་ལྟར་དམར་བ་ལ་སོགས་པ་དཔེ་བྱད་བཟང་པོ་བརྒྱད་ཅུས་

སྤྲས་པ། འོད་ཟེར་གྱི་དྲྭ་བས་མཛེས་པའོ། །གཡས་སུ་འཕགས་པ་སྤྱན་རས་གཟིགས་དཀར་པོ་གཡས་མཆོག་སྦྱིན་དང་། གཡོན་པདྨ་དཀར་པོ་ཐུགས་ཀར་འཛིན་པ།།
གཡོན་དུ་ཕྱག་ན་རྡོ་རྗེ་སྔོན་པོ་ཅུང་ཟད་ཁྲོ་བ་གཡས་རྔ་ཡབ་དང་། གཡོན་རྡོ་རྗེ་འཛིན་པ། གཉིས་ཀའང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། པདྨ་དང་ཟླ་བའི་
གདན་ལ་སེམས་དཔའི་སྐྱིལ་ཀྲུང་གིས་བཞུགས་པ། ཕྱག་རྡོར་གྱི་མདུན་དུ་ཁྱབ་འཇུག་ནག་པོ་མཁའ་ལྡིང་ལ་ཞོན་པ། ཞལ་གཅིག་ཕྱག་བཞིའི་གཡས་གཉིས་ན་འཁོར་ལོ་
དང་དུང་། གཡོན་གཉིས་ན་བེ་ཅོན་དང་རལ་གྲི་འཛིན་པ། སངས་རྒྱས་ཀྱི་མདུན་དུ་དྲག་པོ་དཀར་པོ་ཁྱུ་མཆོག་ལ་ཞོན་པ། ཞལ་གཅིག་མགྲིན་པ་སྔོན་པོ་ཅན་གཡས་
རྩེ་གསུམ་དང་། གཡོན་རལ་གྲི་འཛིན་པ། སྤྱན་རས་གཟིགས་ཀྱི་མདུན་དུ་ཚོགས་བདག་སྔོན་པོ་གཡས་རྡོ་རྗེ་གཡོན་སྡིགས་མཛུབ་ཅན། གསུམ་ཀའང་ལྷའི་གོས་དང་
རྒྱན་སྣ་ཚོགས་ཀྱིས་མཛེས་པ། གཙོ་བོ་ལ་ཞལ་ཕྱོགས་པར་འདུད་པའི་ཚུལ་གྱིས་བཞུགས་པ། ཕྱི་རོལ་ནུབ་ཀྱི་ལྷ་སྣམ་གྱི་གཡས་སུ་ཚོགས་བདག་དཀར་པོ་གླང་པོ་ཆེའི་

༄༅། །གདོང་པ་ཅན་གཡས་དགྲ་སྟ་དང་། གཡོན་ལ་ཕུག་འཛིན་ཅིང་། རིན་པོ་ཆེའི་རྒྱན་ཅན། སྤྱི་བོར་མར་མེ་བཞག་པས་སངས་རྒྱས་སྲས་དང་བཅས་པ་ལ་
མཆོད་པ་འབུལ་བ། གཞལ་ཡས་ཁང་གི་ནང་དུ་ནམ་མཁའི་ཁམས་ཐམས་ཅད་སངས་རྒྱས་དང་བྱང་ཆུབ་སེམས་དཔའ་དང་། གསང་སྔགས་དང་། རིག་སྔགས་དང་།
གཟུངས་སྔགས་ཀྱི་ལྷ་བསམ་གྱིས་མི་ཁྱབ་པས་གང་བ་མངོན་སུམ་བཞིན་དུ་བཞུགས་པར་བསམ་ལ། བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་
བསྐལ་པར་ལྡན། །བདག་གི་མཆོད་ཡོན་བཞེས་ནས་ཀྱང་། །ཐུགས་རྗེས་དགོངས་ཏེ་གནང་བར་མཛོད། ཨོཾ་སརྦ་ཏ་ཐཱ་ག་ཏ་ག་ག་ན་ས་མ་ཡ་ཧཱུྃ་སྭཱ་ཧཱས་མཆོད་ཡོན་ཕུལ།
ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་
བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཅེས་པས་སྐུ་ཁྲུས་གསོལ། དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བགོས་པས་སྐུ་ཕྱིའོ། །ཨོཾ་ཧཱུྃ་ཏྲཱྃ་ཧཱུྃཿཨཱ་ཀཱ་ཡ་བི་ཤོ་དྷ་ནེ་སྭཱ་

ཧཱས་སྐུ་ཕྱི། དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་འབུལ། །གོས་བཟང་སྲབ་ལ་འཇམ་མཛེས་སྣ་ཚོགས་དང༌། །རྒྱན་མཆོག་བརྒྱ་
ཕྲག་དེ་དང་དེ་དག་འབུལ། །ཨོཾ་སརྦ་ཏ་ཐཱ་ག་ཏ་ཝསྟྲ་ཨ་ལཾ་ཀ་ར་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ་གིས་གོས་རྒྱན་དབུལ། བདག་དང་འགྲོ་ལ་ཐུགས་བརྩེའི་ཕྱིར། །ཉིད་
ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་དེ་འབུལ་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏ་པདྨ་ཙནྡྲ་ཨཱ་ས་ན་ཏིཥྛནྟུ་སྭཱ་ཧཱས་གདན་འབུལ།
ཕྱག་རྒྱ་བསྟན་པར་བྱ་སྟེ། ལག་པ་གཉིས་རྡོ་རྗེ་བསྡོམས་པ་ལས་མཐེ་བོང་གཉིས་བསྒྲེངས་པ་བཅོམ་ལྡན་འདས་ཀྱི་ཕྱག་རྒྱ་བསྟན་ལ། ན་མཿསཔྟཱ་ནཱཾ། སམྱཀྶཾ་བུདྡྷ་ཀོ་ཊཱི་ནཱཾ། པ་རི་ཤུདྡྷེ་མ་ན་སི། ཨ་བྷྱེ་རྩི་ཏ་
པྲ་ཏིཊྛི་ཏཱ་ནཾ། ན་མོ་བྷ་ག་ཝ་ཏེ། ཨ་མྲྀ་ཏ་ཨཱ་ཡུ་ཥ་སྱ། ཏ་ཐཱ་ག་ཏ་སྱ། ཨོཾ་སརྦ་ཏ་ཐཱ་ག་ཏ་ཤུདྡྷེ་ཨཱ་ཡུར་བི་ཤོ་དྷ་ནི། སཾ་ཧ་ར་སཾ་ཧ་ར། སརྦ་ཏ་ཐཱ་ག་ཏ་བཱིཪྻ་བ་ལེ་
ན་པྲ་ཏི་སཾ་ཧ་ར་ཨཱ་ཡུཿ སཱ་ར་སཱ་ར། སརྦ་ཏ་ཐཱ་ག་ཏ་ས་མ་ཡ། བོ་དྷི་བོ་དྷི། བུདྡྷྱ་བུདྡྷྱ། བོ་དྷ་ཡ་བོ་དྷ་ཡ། མ་མ་སརྦ་པཱ་པཾ་ཨ་ཝ་ར་ཎ་བི་ཤུདྡྷེ། བི་ག་ཏ་མ་

༄༅། །ལཾ༑ ཚ་ར་སུ་བུདྡྷེ་བུདྡྷེ། ཧུ་རུ་ཧུ་རུ་སྭཱ་ཧཱ། ཞེས་ལ་རྩ་བའི་སྔགས་ཚར་གསུམ་བརྗོད། དེ་ཉིད་ལས་མཐེ་བོང་གཡས་པ་གཅིག་པུ་བསྟན་པ། ཨོ་ཛི་ཛི་ཛི་ནཾ་ག་ཏི་ཡ་ཏི་དེ་ནི་སྭཱ་ཧཱ།
ཞེས་པ་སྤྱན་རས་གཟིགས་ཀྱི་སྔགས་དང་། དེ་ཉིད་ལས་མཐེ་བོང་གཉིས་བསྣོལ། མཛུབ་མོ་གཉིས་བསྣོལ། གུང་མོ་གཉིས་གཤིབས་ཏེ་བསྒྲེངས་ལ། ན་མོ་རཏྣ་ཏྲ་ཡཱ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་
ནཱ་པ་ཏི་སྱ། ན་མཉྩནྡ་པྲ་མརྡྷ་ནཱ་ཡ་སྭཱ་ཧཱ། ཧི་རི་མི་རི་ཏི་རི་ཎི་སྭཱ་ཧཱ། ཞེས་པ་ཕྱག་རྡོར་དང་། ཐལ་མོ་ཁོང་སྟོང་དུ་སྦྱར་ནས་མཐེ་བོང་གཤིབས་ཏེ་བསྒྲེངས་ལ། ན་མོ་བཛྲ་པཱ་ཎི་སྱ། ཨོ་ལོ་ལ་
ཙཀྲཱ་ཡ་སྭཱ་ཧཱ། ཁྱབ་འཇུག་གི་དང་། མཐེ་བོས་མཐེའུ་ཆུང་མནན། སོར་མོ་ལྷག་མ་གསུམ་ཐུར་དུ་བརྐྱངས་ལ། ཨོ་པཱ་ཤུ་པ་ཏི་ནཱི་ལ་ཀཥྛ་ཨུ་མ་པཱི་ཡ་སྭཱ་ཧཱ། དྲག་པོའི་དང༌། ལག་པ་བཀན་ཏེ་སྲིན་མཛུབ་སོ་སོར་
བསྣོལ་མཐེ་བོང་ལག་མཐིལ་དུ་སྦྱར། སོར་མོ་གཞན་རྣམས་ཀྱང་ལག་མཐིལ་དུ་བཀུག་ལ། ན་མོ་བཛྲ་པཱ་ཎི་སྱ། ཨོ་བྷ་མ་རཱ་ཏི་ནི་སྭཱ་ཧཱ། ཚོགས་བདག་དང་བཅས་ལྷ་སོ་སོའི་སྔགས་ཚར་གསུམ་གསུམ་བརྗོད།
དེ་ལྟར་ཕྱག་རྒྱ་བསྟན་པས་རྒྱལ་བ་སྲས་བཅས་བདག་གི་དོན་མཛད་པ་ལས་མི་འདའ་བར་བསམ་མོ། །དེ་ནས་མཆོད་པ་རྣམས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་རིན་པོ་

ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ༀ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས།
མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ། རྣམ་པ་མཆོད་ཡོན་ལ་སོགས་པ་མཆོད་
རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་
བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོཿ ཨོཾ་བཛྲ་སྥ་ར་ཎ་ཁཾ།
ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ་། ཨོཾ་བཛྲ་དྷུ་པེ་ཨཱཿཧཱུྃ།  ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝིདྱེ་ཨཱཿཧཱུྃ། ཨོཾ་

༄༅། །བཛྲ་ཤབྡ་ཨཱཿཧཱུྃ། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་
བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་
གསོལ༑ །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །ཞབས་བསིལ་ཇི་སྙེད་ཡོད་པ་རྣམས། །བདག་
གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་
བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པཱདྱཾ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །
མེ་ཏོག་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་

བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པུཤྲཱི་པྲ་ཏཱི་ཙྪ་སྭཱཧཱ། །
རབ་འབྱམས་རྒྱ་མཚོ་དཔག་མེད་ན། །བདུག་སྤོས་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་
རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། ཨོཾ་སརྦ་ཏ་ཐཱ་ག་ཏ་
ཤཱི་ཤཱཀྱ་མུ་ན་ཡེ་ས་པ་རི་ཝཱ་ར་དྷུ་པེ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །སྣང་གསལ་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །
ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་
ཀུན་མཛད་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨ་ལོ་ཀེ་པྲ་ཏི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །དྲི་ཆབ་ཇི་སྙེད་ཡོད་པ་རྣམས། ། 

༄༅། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་
བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་གནྡྷེ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་
དཔག་མེད་ན། །ཞལ་ཟས་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །
ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ནཻ་
ཝིདྱེ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །རོལ་མོ་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་
བཅས༑ །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །

ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཤབྡ་པྲ་ཏཱི་ཙྪ་སྭཱཧཱ། རོལ་མོ་དང་བཅས་པས་མཆོད། ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །གཞན་གྱི་མི་ཐུབ་
བདུད་ཀྱི་དཔུང་བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ། །སེམས་ཅན་སྡུག་བསྔལ་མེ་ཚོགས་ཀྱིས་གདུངས་ལ། །
ཐུགས་རྗེས་བསིལ་བའི་ཆར་གྱིས་ཚིམ་མཛད་ཅིང་། །རབ་ཞི་བདེ་ལྡན་གནས་སུ་འདྲེན་མཛད་པ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ལྕང་ལོ་ཅན་གྱི་
གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་ཆེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་
ཕྱག་འཚལ་ལོ། །སྔོན་ཚེ་བཅོམ་ལྡན་འདས་ཀྱི་སྤྱན་སྔ་རུ། །ཆོས་བཞིན་སྒྲུབ་པ་བྱེད་པའི་གང་ཟག་ལ། །བར་ཆད་བསྲུང་ཞིང་སྐྱོང་བ་ཞལ་བཞེས་པའི། །འཇིག་
རྟེན་སྐྱོང་བ་རྣམས་ལ་ཕྱག་འཚལ་ལོ། །ཞེས་པས་བསྟོད། ན་མཿསཔྟཱ་ནཱཾ། སམྱཀྶཾ་བུདྡྷ་ཀོ་ཊཱི་ནཱཾ། པ་རི་ཤུདྡྷེ་མ་ན་སི། ཨ་བྷེ་རྩི་ཏ་པྲ་ཏིཊྛི་ཏཱ་ནཾ། ན་མོ་བྷ་ག་ཝ་ཏེ།

༄༅། །ཨ་མྲྀ་ཏ་ཨཱ་ཡུ་ཥ་སྱ། ཏ་ཐཱ་ག་ཏ་སྱ། ཨོཾ་སརྦ་ཏ་ཐཱ་ག་ཏ་ཤུདྡྷེ་ཨཱ་ཡུར་བི་ཤོ་དྷ་ནི། སཾ་ཧ་ར་སཾ་ཧ་ར། སརྦ་ཏ་ཐཱ་ག་ཏ་བཱིརླ་བ་ལེ་ན་པྲ་ཏི་སཾ་ཧ་ར་ཨཱ་ཡུཿ
སཱ་ར་སཱ་ར། སརྦ་ཏ་ཐཱ་ག་ཏ་ས་མ་ཡ། བོ་དྷི་བོ་དྷི། བུདྡྷ་བུདྡྷ། བོ་དྷ་ཡ་བོ་དྷ་ཡ། མ་མ་སརྦ་པཱ་པཾ་ཨ་ཝ་ར་ཎ་བི་ཤུདྡྷེ། བི་ག་ཏ་མ་ལཾ། ཚ་ར་སུ་བུདྡྷེ་བུདྡྷེ།
ཧུ་རུ་ཧུ་རུ་སྭཱ་ཧཱ། རྩ་བའི་སྔགས་བརྒྱ་རྩ་བརྒྱད། ཨོ་ཛི་ཛི་ཛི་ནཾ་ག་ཏི་ཡ་ཏི་དེ་ནི་སྭཱ་ཧཱ། ན་མོ་རཏྣ་ཏྲ་ཡཱ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ན་མཤྩཎྜ་པྲ་
མརྫྷ་ནཱ་ཡ་སྭཱ་ཧཱ། ཧི་རི་མི་རི་ཏི་རི་ཎི་སྭཱ་ཧཱ། ན་མོ་བཛྲ་པཱ་ཎི་སྱ། ཨོ་ལོ་ལ་ཙཀྲ་ཡ་སྭཱ་ཧཱ། ཨོཾ་པཱ་ཤུ་པ་ཏི་ནཱི་ལ་ཀཎྜ་ཨུ་མ་པཱི་ཡ་སྭཱ་ཧཱ། ན་མོ་བཛྲ་པཱ་ཎི་སྱ། ཨོ་ཧྥུ་པྲ
མ་རཱ་ཏི་ནི་སྭཱ་ཧཱ། ལྷ་གཞན་རྣམས་ལ་བདུན་སོགས་བཟླས་ལ། དཀྱིལ་འཁོར་གྱི་ལྷ་ཚོགས་ཐམས་ཅད་ཇི་སྲིད་གཤེགས་གསོལ་མ་བགྱིས་ཀྱི་བར་དུ་བརྟན་པར་བཞུགས་ནས་བདག་དང་
སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། ཞེས་པས་བརྟན་བཞུགས་བྱ། སླར་ཡང་མཆོད་པ་རྣམས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷ་ཝས་སྦྱང་། སྟོང་པའི་ངང་ལས་ཨོཾ་

ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ༀ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །
བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ། རྣམ་པ་མཆོད་ཡོན་ལ་
སོགས་པ་མཆོད་རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་ཏུ་བཟང་པོའི་རྣམ་པར་
ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོ
ཨོཾ་བཛྲ་སྤ་ར་ཎ་ཁཾ། ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུབྦེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་

༄༅། །བཛྲ་ནཻ་ཝིདྱེ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། གྱིས་བྱིན་གྱིས་བརླབས། མཆོད་ཡོན་ཕལ་ཆེར་མཆོད་ཡོན་བླ་བྲེ་དང༌། །མཆོད་ཡོན་བཀོད་པའི་འོད་ཟེར་རབ་
བཀྱེ་ཞིང་། །མཆོད་ཡོན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨརྒྷཾ་པྲ་
ཏཱིཙྪ་སྭཱ་ཧཱ། །ཞབས་བསིལ་ཕལ་ཆེར་ཞབས་བསིལ་བླ་བྲེ་དང་། །ཞབས་བསིལ་བཀོད་པའི་འོད་ཟེར་རབ་བཀྱེ་ཞིང་། །ཞབས་བསིལ་སྣ་ཚོགས་ཀུན་ཏུ་བཀྲམ་བྱས་
ནས༑ །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པཱདྱཾ་པྲ་ཏཱི་ཙྪ་སྭཱཧཱ། མེ་ཏོག་ཕལ་ཆེར་མེ་ཏོག་བླ་བྲེ་དང་། །
མེ་ཏོག་བཀོད་པའི་འོད་ཟེར་རབ་བཀྱེ་ཞིང་། །མེ་ཏོག་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་
མུ་ན་ཡེ་ས་པ་རི་ཝཱ་ར་པུཥྤེ་པྲ་ཏཱི་ཙྪ་སྭཱཧཱ། བདུག་སྤོས་ཕལ་ཆེར་བདུག་སྤོས་བླ་བྲེ་དང་། །བདུག་སྤོས་བཀོད་པའི་འོད་ཟེར་རབ་བཀྱེ་ཞིང་། །བདུག་སྤོས་སྣ་ཚོགས་ཀུན་

ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་དྷུ་པེ་པྲ་ཏཱི་ཙྪ་སྭཱཧཱ། སྣང་གསལ་ཕལ་ཆེར་སྣང་
གསལ་བླ་བྲེ་དང་། །སྣང་གསལ་བཀོད་པའི་འོད་ཟེར་རབ་བཀྱེ་ཞིང་། །སྣང་གསལ་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་
མཆོད་༑ །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨ་ལོ་ཀེ་པྲ་ཏཱི་ཙྪ་སྭཱཧཱ། དྲི་ཆབ་ཕལ་ཆེར་དྲི་ཆབ་བླ་བྲེ་དང༌། །དྲི་ཆབ་བཀོད་པའི་འོད་ཟེར་རབ་བཀྱེ་ཞིང་། །དྲི་
ཆབ་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་གནྡྷེ་པྲ་ཏཱི་ཙྪ་སྭཱཧཱ། ཞལ་
ཟས་ཕལ་ཆེར་ཞལ་ཟས་བླ་བྲེ་དང་། །ཞལ་ཟས་བཀོད་པའི་འོད་ཟེར་རབ་བཀྱེ་ཞིང་། །ཞལ་ཟས་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་
བཅས་མཆོད། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ནཻ་ཝིདྱཻ་པྲ་ཏི་ཙྪ་སྭཱཧཱ། སིལ་སྙན་ཕལ་ཆེར་སིལ་སྙན་བླ་བྲེ་དང༌། །སིལ་སྙན་བཀོད་པའི་འོད་ཟེར་རབ་

༄༅། །བཀྱེ་ཞིང་། །སིལ་སྙན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་
ཝཱ་ར་ཤབྡ་པྲ་ཏི་ཙྪ་སྭཱཧཱ། རོལ་མོ་དང་བཅས་པས་མཆོད། གོས་ཟུང་ནི། ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་པ་
འཇམ་པ་ཡངས་བ་དྭངས་ཤིང་ཐོག་པ་མེད་པ་ཟུང་དུ་སྦྱར་བ་དང་ལྡན་པར་གྱུར། །ཁ་དོག་བཟང་ཞིང་དྲི་ཞིམ་རེག་ན་བདེ། །སྲབ་འཇམ་ཡངས་མཛེས་ལྷ་ལས་བྱུང་བ་ཡི། །
ན་བཟའ་མཆོག་འདི་རྡོ་རྗེའི་སྐུ་ལ་འབུལ། །བགྲེས་པ་མེད་པ་རྡོ་རྗེའི་སྐུ་ཐོབ་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨོཾ་བཛྲ་ཝསྟྲ་ཡ་ཨཿཧཱུྃ། རིན་ཆེན་སྣ་
བདུན་ཕུལ་བ་ནི། བདེ་བར་གཤེགས་པ་ཐམས་ཅད་ལ། །འཁོར་ལོ་རིན་ཆེན་འདི་ཕུལ་བས། །སྲིད་པའི་འཁོར་ལོ་རྒྱུན་བཅད་ནས། །ཆོས་ཀྱི་འཁོར་ལོ་བསྐོར་བར་ཤོག །
ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཙཀྲ་རཏྣ་པཱུ་ཛི་ཏེ་ཨཱཿཧཱུྃ། །རྒྱལ་བ་སྲས་དང་བཅས་རྣམས་ལ། །ནོར་བུ་རིན་ཆེན་འདི་ཕུལ་བས། །བཀྲེས་ཤིང་ཕོངས་

པ་རྒྱུན་བཅད་དེ། །འབྱོར་པ་ཕུན་སུམ་ཚོགས་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མ་ཎི་རཏྣ་པཱུ་ཛི་ཏེ་ཨཱཿཧཱུྃ། བཙུན་མོ་རིན་ཆེན་འདི་ཕུལ་བས། །མ་
རིག་མུན་པ་རྒྱུན་བཅད་དེ། །ཤེས་རབ་དབྱིངས་ཀྱི་དོན་རྟོགས་ནས། །ཐབས་དང་ཤེས་རབ་འབྲེལ་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཝསྟི་
རཏྣ་པཱུ་ཛི་ཏེ་ཨཱཧཱུྃ། བློན་པོ་རིན་ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་
པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མ་ཧཱ་ཏ་རཏྣ་པཱུ་ཛི་ཏེ་ཨཱཿཧཱུྃ། གླང་པོ་རིན་ཆེན་འདི་ཕུལ་བས། །ལྟ་ངན་རྣམས་ནི་རབ་བསལ་ནས། །བླ་
མེད་ཐེག་པ་རབ་ཞོན་ཏེ། །ཐམས་ཅད་མཁྱེན་གྲོང་བགྲོད་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཧསྟི་རཏྣ་པཱུ་ཛི་ཏེ་ཨཱཿཧཱུྃ། རྟ་མཆོག་རིན་ཆེན་འདི་
ཕུལ་བས། །སྲིད་པའི་གཟེབ་ལས་ངེས་གྲོལ་ཏེ། །རྫུ་འཕྲུལ་མཆོག་གི་ཤུགས་ཐོབ་ནས། །སངས་རྒྱས་ཞིང་དུ་བགྲོད་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་

༄༅། །ས་པ་རི་ཝཱ་ར་ཏུ་རཾ་ག་ཨ་ཤྭ་རཏྣ་པཱུ་ཛི་ཏེ་ཨཱཿཧཱུྃ། དམག་དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་
བཅད་ནས། །བསྙེངས་བྲལ་མཆོག་ནི་ཐོབ་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཁངྒ་རཏྣ་པཱུ་ཛི་ཏེ་ཨཱཿཧཱུྃ། འདོད་ཡོན་ལྔ་ཕུལ་བ་ནི། ཁ་དོག་དབྱིབས་
ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་
མཆོག་སྩལ་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་རཱུ་པ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཡིད་
འོང་སྒྲ་སྙན་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་
རི་ཝཱ་ར་ཤབྡ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་ན་ཙན་དན་སྦྲུལ་སྙིང་དང་། །ཨ་གར་ལ་སོགས་དབང་པོ་ཚིམ་བྱེད་རྣམས། །མོས་བློས་དཀྱིལ་འཁོར་ལྷ་ལ་

བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་གནྡྷེ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་
ན་རོ་དང་བཅུད་ལྡན་པའི། །ལུས་སེམས་ལྟས་བྱེད་རོ་མཆོག་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་
གསོལ༑ །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ར་ས་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་
ལུས་སེམས་ཚིམས་བྱེད་རྣམས། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་
ཡེ་ས་པ་རི་ཝཱ་ར་སྤཪྴེ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། བཀྲ་ཤིས་རྟགས་བརྒྱད་ཕུལ་བ་ནི། མགོན་པོ་ཐུགས་རྗེ་ཆེན་པོས་བྱིན་རླབས་པའི། །དྲི་མེད་ཤིན་ཏུ་མཛེས་པའི་དཔལ་བེའུ་འདི། །
གང་ལ་ཕུལ་བ་དེ་ཡི་སྐད་ཅིག་ལ། །ཀུན་མཁྱེན་ཡེ་ཤེས་ཉིད་དང་ལྡན་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མངྒ་ལ་ཤྲཱི་ཛཏྠ་ཛ་པཱུ་ཛི་ཏེ་ཧཱུྃ། །

༄༅། །མགོན་པོ་ཐུགས་རྗེ་ཆེན་པོས་བྱིན་རླབས་པའི། །བསོད་ནམས་རྒྱུ་ལས་བྱུང་བའི་འཁོར་ལོ་འདི། །གང་ལ་ཕུལ་བ་དེ་ཡི་སྐད་ཅིག་ལ། །དམ་པ་ཆོས་ཀྱི་
འཁོར་ལོ་བསྐོར་བར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མངྒ་ལ་ཙཀྲ་པཱུ་ཛི་ཏེ་ཧཱུྃ། །མགོན་པོ་ཐུགས་རྗེ་ཆེན་པོས་བྱིན་རླབས་པའི། །འདམས་སྐྱེས་
འདམ་གྱིས་མ་གོས་པདྨ་འདི། །གང་ལ་ཕུལ་བ་དེ་ཡི་སྐད་ཅིག་ལ། །འཁོར་བའི་ཉེས་པའི་སྐྱོན་གྱིས་མ་གོས་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་
མངྒ་ལ་པདྨ་པཱུ་ཛི་ཏེ་ཧཱུྃ། །མགོན་པོ་ཐུགས་རྗེ་ཆེན་པོས་བྱིན་རླབས་པའི། །དམ་ཆོས་མི་ནུབ་རྒྱལ་མཚན་དམ་པ་འདི། །གང་ལ་ཕུལ་བ་དེ་ཡི་སྐད་ཅིག་ལ། །ཕྱོགས་
བཅུར་ཆོས་ཀྱི་རྒྱལ་མཚན་འཛུག་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མངྒ་ལ་དྷ་ཛ་པཱུ་ཛི་ཏེ་ཧཱུྃ། །མགོན་པོ་ཐུགས་རྗེ་ཆེན་པོས་བྱིན་རླབས་པའི། །
རྒྱན་གྱིས་སྤྲས་པའི་རིན་ཆེན་གདུགས་མཛེས་འདི། །གང་ལ་ཕུལ་བ་དེ་ཡི་སྐད་ཅིག་ལ། །ཀུན་ལ་སྐྱབས་ཀྱི་དམ་པ་བྱེད་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་

ས་པ་རི་ཝཱ་ར་མངྒ་ལ་ཚ་ཏྲཾ་ག་པཱུ་ཛི་ཏེ་ཧཱུྃ། །མགོན་པོ་ཐུགས་རྗེ་ཆེན་པོས་བྱིན་རླབས་པའི། །རིན་ཆེན་བཅུད་ཀྱིས་གང་བའི་བུམ་པ་འདི། །གང་ལ་ཕུལ་བ་དེ་ཡི་སྐད་
ཅིག་ལ། །བསོད་ནམས་ཚོགས་རྫོགས་རྒྱན་གྱིས་བརྒྱན་པར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མངྒ་ལ་ཀ་ལ་ཤ་པཱུ་ཛི་ཏེ་ཧཱུྃ། །མགོན་པོ་ཐུགས་རྗེ་
ཆེན་པོས་བྱིན་རླབས་པའི། །གཡས་འཁྱིལ་ཤིན་ཏུ་དཀར་བའི་དུང་ཆེན་འདི། །གང་ལ་ཕུལ་བ་དེ་ཡི་སྐད་ཅིག་ལ། །སྨྲ་ངན་ཕམ་བྱེད་ཆོས་སྒྲ་སྒྲོགས་པར་ཤོག ༀ་
སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མངྒ་ལ་ཤམ་ཁ་པཱུ་ཛི་ཏེ་ཧཱུྃ། །མགོན་པོ་ཐུགས་རྗེ་ཆེན་པོས་བྱིན་རླབས་པའི། །ཤིན་ཏུ་གསལ་བའི་མིག་ལྡན་གསེར་ཉ་འདི། །
གང་ལ་ཕུལ་བ་དེ་ཡི་སྐད་ཅིག་ལ། །འཁོར་བའི་རྒྱ་མཚོ་ཆེ་ལས་སྒྲོལ་བར་ཤོག །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་མངྒ་ལ་ཉ་ཚ་པཱུ་ཛི་ཏེ་ཧཱུྃ། ཞེས་ཕྱག་རྒྱ་མེད་
པ་རྣམས་ལ་ནམ་མཁའ་མཛོད་ཀྱིས་ཕྱག་རྒྱས་ཕུལ། བསྟོད་པ་ནི། དྲིལ་བུ་བསིལ་ཞིང་དབྱངས་དང་བཅས་པས། སྔར་བཤད་པའི་བསྟོད་པའམ། ཡང་ན་བདག་གིས་སྦྱར་བའི། ཕུན་ཚོགས་བཀྲ་ཤིས་ཀུན་གྱི་གཏེར། །

༄༅། །མཚན་ཙམ་ཡིད་ལ་དྲན་པས་ཀྱང་། །ཕན་བདེའི་དཔལ་འབྱོར་རྒྱས་མཛད་པ། །ཤཱཀྱའི་རྒྱལ་པོ་ལ་ཕྱག་འཚལ་ལོ། །བགྲང་ཡས་བསོད་ནམས་ཕུང་པོ་
ལས༑ །རིགས་འཁྲུངས་གསེར་གྱི་རི་བོ་བཞིན། །མཚན་དཔེའི་འོད་ཟེར་བྱེ་བ་བརྒྱས། །སྤྲས་པ་ཁྱོད་ལ་ཕྱག་འཚལ་ལོ། །དཔག་མེད་གདུལ་བྱའི་བསམ་པ་བཞིན། །
བདེན་གཉིས་དམ་པའི་ཆོས་སྟོན་ཕྱིར། །ཆོས་ཀྱི་འཁོར་ལོའི་ཕྱག་རྒྱ་ཅན། །མུ་སྟེགས་ཕམ་མཛད་ཁྱོད་ཕྱག་འཚལ། །བདུད་བཞི་མནན་པའི་སེང་ཁྲི་དང་། །སྣ་
ཚོགས་པདྨ་ཟླ་བའི་སྟེང་། །མི་འགྱུར་རྡོ་རྗེའི་སྐྱིལ་ཀྲུང་གིས། །བཞུགས་པ་ཁྱོད་ལ་ཕྱག་འཚལ་ལོ། །ཐུན་མཚམས་འཆར་ཀའི་ཉི་གཞོན་གྱིས། །འཁྱུད་པའི་ལི་ཁྲིའི་
ཕུང་པོ་བཞིན། །ཡིད་འོང་ཆོས་གོས་རྣམ་གསུམ་གྱིས། །མཛེས་པ་ཁྱོད་ལ་ཕྱག་འཚལ་ལོ། །གཡས་སུ་འཕགས་པ་སྤྱན་རས་གཟིགས། །དཀར་གསལ་ཕྱག་གཡས་
མཆོག་སྦྱིན་དང་། །གཡོན་པས་པད་དཀར་སྡོང་བུ་འཛིན། །བརྩེ་ལྡན་ཁྱོད་ལ་ཕྱག་འཚལ་ལོ། །གཡོན་དུ་གསང་བདག་རྡོ་རྗེ་འཛིན། །སྟོན་ཀའི་འོད་ཅན་ཅུང་ཟད་

ཁྲོ༑ །རྔ་ཡབ་འབར་བའི་རྡོ་རྗེ་འཛིན། །བདུད་འཇོམས་ཁྱོད་ལ་ཕྱག་འཚལ་ལོ། །ཁྱབ་འཇུག་ནག་པོ་མཁའ་ལྡིང་ཞོན། །གཡས་གཉིས་འཁོར་ལོ་གཡས་འཁྱིལ་
དུང་༑ །བེ་ཅོན་རལ་གྲི་གཡོན་པས་འཛིན། །ལྷ་མིན་འཇོམས་མཛད་ཁྱོད་ཕྱག་འཚལ། །དྲག་པོ་དཀར་པོ་མགྲིན་སྔོན་ཅན། །ཏྲི་ཤུ་ལ་དང་རལ་གྲི་འཛིན། །ཕྱུག་
བདག་ཆ་ལུགས་ཁྱུ་མཆོག་ཞོན། །འབྱུང་པོའི་དབང་པོ་ཁྱོད་ཕྱག་འཚལ། །ཚོགས་ཀྱི་བདག་པོ་མཐིང་ཤུན་མདོག །བགེགས་ཀྱི་ཚོགས་འཇོམས་རྡོ་རྗེ་དང་། །མ་
རུངས་འཇོམས་པའི་སྡིགས་མཛུབ་ཅན། །འདོད་དགུའི་དཔལ་སྟེར་ཁྱོད་ཕྱག་འཚལ། །ཐམས་ཅད་ལྷ་རྫས་ན་བཟའ་དང་། །དཔག་མེད་རིན་ཆེན་རྒྱན་གྱིས་མཛེས། །
འགྲོ་བའི་སྡུག་བསྔལ་ཀུན་སྐྱོབ་ཅིང་། །དགེ་ལེགས་སྤེལ་མཛད་ཁྱོད་ཕྱག་འཚལ། །དེ་ལྟར་བསྟོད་ཅིང་མཆོད་བགྱིད་ན། །སྔོན་གྱི་སྨོན་ལམ་ཇི་ལྟ་བར། །བདག་
སོགས་སེམས་ཅན་ཐམས་ཅད་ལ། །ཕན་བདེའི་བཀའ་དྲིན་སྩལ་དུ་གསོལ། །ཞེས་པས་བསྟོད། གཏོར་མ་རྣམས་། ཨོཾ་ཨཱ་མྲྀ་ཏེ་ཧཱུྃ་ཕཊ་ཀྱིས་བསངས། སྭ་བྷཱ་ཝས་སྦྱངས། སྟོང་པའི་ངང་

༄༅། །ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བར། ཁཾ་ཞུ་བ་ལས་ལྷ་རྫས་ལས་གྲུབ་པའི་ཞལ་ཟས་ཁ་དོག་དྲི་རོ་བཅུད་ཕུན་སུམ་ཚོགས་པ་འདོད་
དགུ་འབྱུང་བའི་རྒྱ་མཚོ་ཆེན་པོར་གྱུར། །ཨོཾ་ཨཱཿཧཱུྃ་ལན་གསུམ་གྱིས་བྱིན་གྱིས་བརླབ། ནམ་མཁའ་མཛོད་ཀྱི་ཕྱག་རྒྱ་དང་། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ལོ་ཀི་ཤྭ་ར་བཛྲ་པཱ་ཎི་ས་པ་རི་ཝཱ་
ར་ན་མཿ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེཿསརྦ་ཐཱ་ཁཾ། ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ། གྲྀཧྣེ་དམྦ་ལྱཱ་དི་སྭཱ་ཧཱ། ཚར་གསུམ། ཨོཾ་བྲ་ཧྥ། ཨི་ཤྭ་ར། བིཥྞུ་ས་པ་
རི་ཝཱ་ར་ན་མཿ ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེཿསརྦ་ཐཱ་ཁཾ། ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ། གྲྀཧྣེ་དམྦ་ལྱཱ་དི་སྭཱ་ཧཱ། ཞེས་ལན་གསུམ་གྱིས་དབུལ། ཨོཾ་སརྦ་ཏ་ཐཱ་ག་ཏ་ཤྲཱི་
ཤཱཀྱ་མུ་ན་ཡེ་ལོ་ཀི་ཤྭ་ར་བཛྲ་པཱ་ཎི་ས་པ་རི་ཝཱ་ར་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་
ཨཱཿཧཱུྃ། ཨོཾ་བཛྲ་ནཻ་ཝིདྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཞེས་པས་མཆོད། ཐབས་མཁས་ཐུགས་རྗེས་ཤཱཀྱའི་རིགས་འཁྲུངས་ཤིང་། །གཞན་གྱི་མི་ཐུབ་བདུད་ཀྱི་དཔུང་

བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ། །སེམས་ཅན་སྡུག་བསྔལ་མེ་ཚོགས་ཀྱིས་གདུངས་ལ། །ཐུགས་རྗེས་
བསིལ་བའི་ཚར་གྱིས་ཚིམ་མཛད་ཅིང་། །རབ་ཞི་བདེ་ལྡན་གནས་སུ་འདྲེན་མཛད་པ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ལྕང་ལོ་ཅན་གྱི་གནས་
མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་ཆེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་ཕྱག་
འཚལ་ལོ། །སྔོན་ཚེ་བཅོམ་ལྡན་འདས་ཀྱི་སྤྱན་སྔ་རུ། །ཆོས་བཞིན་སྒྲུབ་པ་བྱེད་པའི་གང་ཟག་ལ། །བར་ཆད་བསྲུང་ཞིང་སྐྱོང་བ་ཞལ་བཞེས་པའི། །འཇིག་རྟེན་
སྐྱོང་བ་རྣམས་ལ་ཕྱག་འཚལ་ལོ། །ཞེས་པས་བསྟོད། གཏོར་མ་ཆ་གསུམ་སྤྱི་ལྟར་བཏང་བ་ནི། ཨོཾ་ཨཱམྲྀ་ཏེ་ཧཱུྃ་ཕཊ་ཀྱིས་བསངས། སྭགྷཱ་ཝས་སྦྱངས། སྟོང་པའི་ངང་ལས་ༀ་ལས་བྱུང་བའི་རིན་
པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། །ཨོཾ་ཞུ་བ་ལས་ལྷ་རྫས་ལས་གྲུབ་པའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་།

༄༅། །པོར་གྱུར། །ཨོཾ་ཨཱཿཧཱུྃ་ལན་གསུམ་གྱིས་བྱིན་གྱིས་བརླབ། རང་གི་སྙིང་ག་ནས་འོད་ཟེར་འཕྲོས་པས་ཕྱོགས་སྐྱོང་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་
བའི་ཕྱག་རྒྱ་དང་བཅས་པས་སྤྱན་དྲངས་པར་བསམ་ལ། རྡོ་རྗེ་དྲིལ་བུ་འཛིན་པས། ཕྱོགས་སྐྱོང་འཇིག་རྟེན་སྐྱོང་བ་དབང་དང་ལྡན། །སྙིང་རྗེ་ཐབས་མཁས་ཐུགས་དམ་དཀྱིལ་པོ་ཆེ། །ལྷ་
དང་དྲང་སྲོང་ཡི་དྭགས་སྲིན་པོ་ཀླུ། །རིག་འཛིན་རྒྱལ་པོ་དང་ནི་གནོད་སྦྱིན་བདག །དེ་དག་སོ་སོའི་དབང་པོའི་སྐུར་སྟོན་ཅིང་། །ཕྱོགས་བཅུའི་འཇིག་རྟེན་སྐྱོང་བ་
བཞུགས་སོ་འཚལ། །བསྟན་པ་རྒྱས་པའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་རེ་
ཨེ་ཧྱེ་ཧི། ཞེས་པས་སྤྱན་དྲངས་པདྨ་ཀ་མ་ལཱ་ཡ་སྟཾ་གྱིས་གདན་ཕུལ་ལ། ཨོཾ་ཨིནྡྲ་ཡ། ཨགྷ་ཡེ། ཡ་མཱ་ཡ། ནཻ་རཱི་ཏྱཱ་ཡ། ཝ་རུ་ཎཱ་ཡ། ཝཱ་ཡ་ཝེ། ཀུ་བེ་རཱ་ཡ།
ཨཱི་ཤྭ་རཱ་ཡ། ཨུརྡྷཾ་བྲ་ཧྨཱ་ཡ། སཱརྱ་གྲ་ཧ་ཨ་དྷི་པ་ཏ་ཡེ། ཙནྡྲ་ན་ཀྵ་ཏྲ་ཨ་དྷི་པ་ཏ་ཡེ། ཨ་དྷ་པྲྀ་ཐི་ཝི་བྷྱཿ  ཨུ་སུ་རེ་བྷྱཿ ནཱ་གེ་བྷཿ ས་པ་རི་ཝ་ར་བཛྲ་ས་མ་

ཡ་སྟཾ་ཞེས་བརྗོད་ཅིང་། རྡོ་རྗེ་རྩེ་ལྔ་པའི་ཕྱག་རྒྱ་བཅས་པས་དམ་ལ་བཞག །ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་གྲི་ཧྣེ་དཾ་ཨརྒྷཾ་སྭཱ་ཧཱ། པཱདྱཾ་སྭཱ་ཧཱ། པཱུ་ཥྤེ་སྭཱ་ཧཱ། དྷུ་པྤཾ་སྭཱ་ཧཱ། དཱི་
པཾ་སྭཱ་ཧཱ། གནྦྷཾ་སྭཱ་ཧཱ། ཞེས་པས་མཆོད་ནས། དབང་པོ་རྡོ་རྗེ་འཆང་བའི་ལྷ། །ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་གྱི་ཚོགས་བཅས་ལ། །མཆོད་
ཅིང་བསྟོད་དེ་ཕྱག་ཀྱང་འཚལ། །མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག །ཤར་ལྷོ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་
ཕྱག་ཀྱང་འཚལ། །གཤིན་རྗེ་བེ་ཅོན་འཆང་བའི་ལྷ། །མ་མོའི་རྒྱལ་པོ་གདོན་གྱི་བདག །ལྷོ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་
ཀྱང་འཚལ། །བདེན་དང་བྲལ་བ་ལེགས་ལྡན་ལྷ། །སྲིན་པོའི་རྒྱལ་པོ་གདོན་གྱི་བདག །ལྷོ་ནུབ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་
འཚལ༑ །ཞགས་པ་ཐོགས་པ་ཆུ་ཡི་ལྷ། །ཀླུ་ཡི་རྒྱལ་པོ་གདོན་གྱི་བདག །ནུབ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། ། 

༄༅། །རླུང་སྟེ་སྲོག་ཀྱང་འཛིན་པའི་ལྷ། །རིག་འཛིན་རྒྱལ་པོ་གདོན་གྱི་བདག །ནུབ་བྱང་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་
འཚལ༑ །གནོད་སྦྱིན་ལག་ན་དབྱུག་ཐོ་འཛིན། །ནོར་སྐྱོང་རྒྱལ་པོ་གདོན་གྱི་བདག །བྱང་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་
འཚལ༑ །དབང་དང་ལྡན་པ་འདྲེན་པའི་ལྷ། །འབྱུང་པོའི་རྒྱལ་པོ་གདོན་གྱི་བདག །བྱང་ཤར་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་
འཚལ༑ །སྟེང་གི་ཚངས་པ་ཆེན་པོ་དང་། །ཉི་མ་ཟླ་བ་གཟའ་ཆེན་པོ། །གཟའ་དང་རྒྱུ་སྐར་བཅས་པ་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །འོག་གི་
ཀླུ་སྟེ་ས་ཡི་བདག །ས་འཛིན་ལག་པ་ཆེན་པོ་དང་། །དམ་ཚིག་ཤེས་པའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞེས་པས་བསྟོད། དེ་ནས་ནམ་
མཁའ་མཛོད་ཀྱི་ཕྱག་རྒྱ་བཅས་ལ། གོང་གི་ཕྱོགས་སྐྱོང་གི་སྔགས། ཨོཾ་ཨིནྡྲ་ཡ། ཨགྣ་ཡེ། ཡ་མཱ་ཡ། ནཻ་རཱི་ཏྱཱ་ཡ། ཝ་རུ་ཎ་ཡ། ཝཱ་ཡ་ཝེ། ཀུ་བེ་རཱ་ཡ། ཨཱི་ཤྭ་རཱ་ཡ།

ཨུརྡྷཾ་བྲ་ཧྨཱ་ཡ། སཱརྱ་གྲ་ཧ་ཨ་དྷི་པ་ཏ་ཡེ། ཙནྡྲ་ན་ཀྵ་ཏྲ་ཨ་དྷི་པ་ཏ་ཡེ། ཨ་དྷཱ་པྲྀ་ཐི་ཝི་བྷྱཿ ཨུ་སུ་རེ་བྷྱཿ ནཱ་གེ་བྷཿ ས་པཱ་རི་ཝཱ་རཱ་ན་མཿ སརྦ་ཏ་ཐཱ་ག་ཏེ་བྷྱོ་
བི་ཤྭ་མུ་ཁེ་བྷྱཿསརྦ་ཐཱ་ཁཾ། ཨུཏྒ་ཏེ་སྥ་ར་ཎ་ཨི་མཾ། ག་ག་ན་ཁཾ་གྲྀཧྞེ་དྃ་བ་ལྱཱ་དི་སྭཱ་ཧཱ། ཞེས་པ་གསུམ་མམ་བདུན་གྱིས་གཏོར་མ་ཕུལ་ནས། ཤར་ཕྱོགས་རྡོ་རྗེ་ཅན་གྱི་ལྷ་ཚོགས་
འཁོར་དང་བཅས། །གཏོར་མ་འབུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག །ཆུ་བདག་རླུང་བདག་ནོར་གྱི་བདག་པོ་
དང་༑ །དབང་ལྡན་ལྷ་སྟེ་འབྱུང་པོའི་བདག་པོ་དང་། །སྟེང་གི་ཉི་ཟླ་ཚངས་པ་ཆེན་པོ་དང་། །ལྷ་རྣམས་ཀུན་དང་གང་དག་ས་སྟེང་ཀླུ། །རི་ཡི་ལྷ་དང་གཙང་མའི་
ཚོགས་བཅས་ལ། །སྭཿ སྭཿ སོ་སོར་གཏོར་མ་ཕུལ་བ་འདི། །རབ་ཏུ་དགེས་པའི་ཡིད་ཀྱིས་བཞེས་ནས་སུ། །རང་རང་ཕྱོགས་སུ་ལེགས་པར་བཞུགས་ནས་ཀྱང་། །
རང་གི་བུ་སྨད་མཛའ་བཤེས་གཉེན་འདུན་བཅས། །ནང་མི་དམག་དང་དཔུང་བཅས་ཐབས་གཅིག་ཏུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་

༄༅། །གཏོར་མ་མར་མེ་གུས་འབུལ་ན། །འདི་དག་གསོལ་ཞིང་ལེགས་པར་བསྣམས་ནས་ཀྱང་། །བདག་གིས་ལས་ཀྱི་འབྲས་བུ་མཆིས་པར་མཛོད། ། 
ཅེས་པས་ཕྲིན་ལས་བཅོལ་ལ། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་བསྟན། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་
སྐད་གསུང་། །སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །
ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་
སློང་དག །སྡུག་བསྔལ་ཀུན་ལས་དེ་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །
རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་

པའི་སྲས་སུ་སྐྱེ། །ཞེས་པས་ཆོས་ཀྱི་སྦྱིན་པ་བྱིན་ལ། སྲུང་མ་དམ་ཚིག་ཅན་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་ཞིང་
འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་འཁོར་དང་བཅས་པ་རྣམས་ཀྱིས་ཆོས་བསྒྲུབ་པའི་བར་ཆད་ཉེ་བར་ཞི་བ་དང་བསམ་པའི་
དོན་ཐམས་ཅད་ཆོས་དང་ལྡན་པ་ཡིད་བཞིན་དུ་འགྲུབ་པར་མཛད་དུ་གསོལ། ཞེས་བརྗོད་ལ་ཁུ་ཚུར་གཉིས་བསྣོལ་བའི་འཐེབ་སྲིན་གྱི་སེ་གོལ་ཕྱིར་གཏོགས་ཤིང་། ཨོཾ་ད་ཤ་དི་ཀ་ལོ་ཀ་པཱ་ལ་
ས་པ་རི་ཝཱ་ར་གཙྪ་ཞེས་པས་གཤེགས་སུ་གསོལ་ལོ།། ༈ གཉིས་པ་འབྱུང་པོ་རྣམས་ལ་དབུལ་ཏེ། ཨོཾ་ཨཱམྲྀ་ཏེ་ཧཱུྃ་ཕཊ་ཀྱིས་བསངས། སཱབྷཱ་ཝས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་
པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། །ཨོཾ་ཞུ་བ་ལས་ལྷ་རྫས་ལས་གྲུབ་པའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། །
ཨོཾ་ཨཱཿ ཧཱུྃ་ལན་གསུམ་གྱིས་གཏོར་མ་བྱིན་རླབས་བྱས་ལ། རང་གི་སྙིང་ག་ནས་འོད་ཟེར་འཕྲོས་པས་ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཨོཾ་བཛྲ་ས་མཱ་ཛཿཞེས་པས་སྤྱན་

༄༅། །དྲངས་པར་བསམ་ཞིང་། རྡོ་རྗེ་དྲིལ་བུ་འཛིན་པས། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའི་ལྡིང་དང་འདབ་བཟངས་ལུས་སྲུལ་པོ། །དྲི་ཟ་སྲིན་པོ་
གདོན་གྱི་ཚོགས་རྣམས་དང་། །གང་དག་ས་ལ་གནས་པའི་རྫུ་འཕྲུལ་ཅན། །བུ་སྨད་བཅས་ཤིང་གཡོག་འཁོར་བཅས་པ་ལ། །བདག་གི་པུས་མོ་ས་ལ་བཙུགས་
ནས་ནི། །ཐལ་མོ་སྦྱར་ནས་ཁྱེད་ལ་གསོལ་འདེབས་ཀྱི། །གསན་ནས་ཕན་བདགས་སླད་དུ་འདིར་གཤེགས་ཤིང༌། །ཨོཾ་སརྦ་ལོ་ཀ་ཀཱ་ར་ཨེ་ཧྱེ་ཧིས་སྤྱན་དྲངས།
པདྨ་ཀ་མ་ལཱ་ཡ་སྟཱཾ་གྱིས་གདན་ཕུལ། ཨོཾ་སརྦ་ལོ་ཀ་ཀཱ་ར་གྲྀ་ཧྣེ་དཾ་ཨནྡྷཾ་སྭཱ་ཧཱ། པཱདྱཾ་སྭཱ་ཧཱ། པཱུ་ཥྤེསྭཱ་ཧཱ། དྷུ་པྤཾ་སྭཱ་ཧཱ། དཱི་པཾ་སྭཱ་ཧཱ། གནཾ་སྭཱ་ཧཱ། ཞེས་པས་མཆོད་ལ། ་
གཏོར་མ་གསོལ་བར་བསམ་ཞིང་། ཨོ་དེ་ཝ། ནཱ་ག །ཡཀྵ། རཀྵ། གནྡྷ་རྦ། ཨ་སུ་ར། ག་རུ་ཌ། ཀི་ན་ར། མ་ཧོ་ར་ག །མ་ནུ་། ཨ་མ་ནུ་ཥྱ་ས་པ་རི་
ཝཱ་ར། ན་མཿ ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེཿ སརྦཿ་ཐཱ་ཁཾ། ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ། གྲྀཧྣེ་དམྦ་ལྱཱ་དི་སྭཱ་ཧཱ། ཞེས་ལན་གསུམ་མམ་བདུན་གྱིས་ཕུལ་ལ། འབྱུང་

པོ་གང་དག་རི་རབ་སྟེང་གནས་དང་། །དགའ་བའི་ཚལ་དང་ལྷ་ཡི་གནས་རྣམས་དང་། །ཤར་ནུབ་རི་དང་ཉི་ཟླའི་ཁྱིམ་རྣམས་དང་། །རི་བོ་ཀུན་ལ་གང་དག་
གནས་པ་དང་། །རིན་ཆེན་གླིང་ན་ལྷག་པར་གང་གནས་དང་། །ཆུ་བོ་ཀུན་དང་ཆུ་བོའི་མདོ་རྣམས་དང་། །མཚོ་དང་རྫིང་བུ་སྟེང་ཀ་ཆུ་ངོགས་དང་། །གཡའ་ཆུ་
བསིལ་མ་ཅན་ན་གང་གནས་དང་། །གྲོང་དང་ཕྱུགས་ལྷས་གྲོང་ཁྱེར་སྟོང་པ་དང་། །ཁང་སྟོང་དག་དང་ལྷ་ཡི་གནས་རྣམས་དང་། །གཙུག་ལག་ཁང་དང་མཆོད་
རྟེན་གནས་རྣམས་དང་། །དཀའ་ཐུབ་གནས་དང་གླང་ཆེན་བྲེས་རྣམས་དང་། །རྒྱལ་པོའི་དཀོར་ཁང་དག་ན་གང་གནས་དང་། །ལམ་སྲང་སུམ་མདོ་དང་ནི་བཞི་
མདོ་དང་། །གང་དག་ལམ་པོ་ཆེ་དང་ཤིང་གཅིག་དྲུང་། །དུར་ཁྲོད་ཆེན་པོ་ནགས་ཚལ་ཆེན་པོ་དང༌། །སེང་གེ་དྲེད་དང་གཅན་གཟན་གནས་རྣམས་དང༌། །
འབྲོག་ཆེན་འཇིགས་སུ་རུང་བར་གང་གནས་དང་། །གང་དག་གླིང་མཆོག་དག་ན་གནས་པ་དང༌། །ལྷུན་པོ་དུར་ཁྲོད་དག་ན་གནས་པ་རྣམས། །རབ་ཏུ་དགེས་

༄༅། །ཤིང་མགུ་བར་གྱུར་ནས་སུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་གཏོར་མ་མར་མེ་གུས་འབུལ་ན། །འདི་དག་གསོལ་ཞིང་།
ལེགས་པར་བཞེས་ནས་ཀྱང་། །བདག་གི་ལས་ཀྱི་འབྲས་བུ་མཆིས་པར་མཛོད། །ཅེས་པས་ཕྲིན་ལས་བཅོལ་ཞིང་། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་
བཞིན་གཤེགས་པས་བསྟན། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུང་། །སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་
སྤྱད༑ །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་
སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་དེ་གྲོལ་ལོ། །ཆོས་རྣམས་གཟུགས་
བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པར། །

དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་ཆོས་ཀྱི་སྦྱིན་པ་བྱིན་ལ། ལྷ་ཀླུ་གནོད་སྦྱིན་འབྱུང་པོའི་
ཚོགས་འཁོར་དང་བཅས་པ་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་ཞིང་འཇིག་རྟེན་དུ་དགེ་ལེགས་རྒྱ་ཆེན་པོ་
འབྱུང་བ་དང་། བདག་ཅག་དཔོན་སློབ་འཁོར་དང་བཅས་པ་རྣམས་ཀྱིས་ཆོས་བསྒྲུབ་པའི་བར་ཆད་ཉེ་བར་ཞི་བ་དང་བསམ་པའི་དོན་ཐམས་ཅད་ཆོས་དང་ལྡན་པ་ཡིད་
བཞིན་དུ་འགྲུབ་པར་མཛད་དུ་གསོལ། མཆོད་ཡོན་གྱི་ཕྱག་རྒྱ་བཅས། ཨོཾ་སརྦ་ལོ་ཀ་ཀཱ་ར་གྲྀཧྣེ་དཾ་ཨརྒྷཾ་སྭཱ་ཧཱ། ཞེས་དང་། ཁུ་ཚུར་བསྣོལ་བའི་མཐེབ་སྲིན་གྱིས་སེ་གོལ་ཕྱིར་གཏོགས་ལ་གཙྪ་ཞེས་
པས་གཤེགས་སུ་གསོལ། བགེགས་གཏོར་ནི། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་
པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་སྔགས་དང་། རིགས་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱི་བཀའ་

༄༅། །བདེན་པ་དང་། བཅོམ་ལྡན་འདས་ཤཱཀྱའི་རྒྱལ་པོ་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱིས་རླབས་ཀྱིས་
བགེགས་ཀྱི་རིགས་གང་ཡིན་པ་དེ་དག་ཐམས་ཅད་སྐད་ཅིག་ཐང་ཅིག་ཡུད་ཙམ་འདི་ཉིད་ལ་འདི་མཆིས་པར་གྱུར་ཅིག །ཊཀྐི་ཧཱུྃ་ཛཿ ཞེས་ཚར་གཅིག་བརྗོད། ལག་པ་གཡོན་
པའི་ཁུ་ཚུར་སྙིང་གར་བཅངས། གཡས་སྐྱབས་སྦྱིན་ཕྱག་རྒྱ་མདུན་དུ་བསྐོར་ཞིང་། མཐར་མཆོད་སྦྱིན་བྱེད་པ་སོགས་ཕྱག་ལེན་མཐོང་བརྒྱུད་ལྟར་བྱས་ལ། ཨོཾ་གུང་ཀ་རེ་གུང་ཀ་རེ་སྭཱ་ཧཱ། ༀ་པི་ཙི་པི་ཙི་སྭཱ་ཧཱ།
ༀ་གུང་གུང་སྭཱ་ཧཱ། སརྦ་བི་གྷྣ་ན་གྲྀ་ཧྣེ་དཾ་ཨརྒྷཾ་སྭཱ་ཧཱ། པཱདྱཾ་སྭཱ་ཧཱ། པཱུ་ཥྤཾ་སྭཱ་ཧཱ། དྷུ་པྤཾ་སྭཱ་ཧཱ། དཱི་པཾ་སྭཱ་ཧཱ། གནྡྷཾ་སྭཱ་ཧཱས་མཆོད་ལ། ཨོཾ་གུང་ཀ་རེ་གུང་ཀ་རེ་སྭཱ་
ཧཱ༑ ༀ་པི་ཙི་པི་ཙི་སྭཱ་ཧཱ། ཨོཾ་གུང་གུང་སྭཱ་ཧཱ་སརྦ་བིགྷཱན་ན་མ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེཿ ཝསརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ། གྲྀནྡྷེ་དམྦ་ལྱཱ་དི་
སྭཱ་ཧཱ། ཞེས་ལན་གསུམ་གྱིས་གཏོར་མ་བྱིན་པས་ཚིམ་པར་བསམས་ལ། གང་ཞིག་མཚན་མོར་རྒྱུ་བ་ཡི། །འབྱུང་པོ་རྣམས་དང་ཤ་ཟ་དང་། །སྲིན་པོ་ཤ་རྗེན་ཟ་བ་དང་། །སེམས་

ཅན་རྣམ་པ་སྣ་ཚོགས་པ། །ལྗོན་ཤིང་གེལ་པ་སོགས་གནས་པ། །དེ་དང་དེ་ལ་གཏོར་མ་ནི། །བཟའ་བ་ཤ་ཆང་ལ་ཕུག་བཅས། །འབྲས་ཆེན་འབྲས་བུ་མང་པོ་
ཡི༑ །མཆོད་སྦྱིན་འདི་ཡིས་མགུ་བྱོས་ལ། །གནོད་པའི་བསམ་པ་ཞི་བ་དང་། །བདག་ཅག་རྣམས་ལ་ཕན་པའི་ཡིད། །དེ་རིང་ཕྱིན་ཆད་བསྐྱེད་པར་གྱིས། །
ཞེས་བསྔོས་པས། རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང་། །དུལ་ཞིང་ཡང་དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་ཆད་པ་སྤངས་པ་སྟེ། །དགེ་སློང་
དགེ་སྦྱོང་དེ་ཡིན་བྲམ་ཟེའང་དེ། །མཚོན་ཆས་མི་འཇིགས་གང་ཡང་མེད། །འཆི་བའི་སྲོག་ལ་ཀུན་ཀྱང་འཛེམ། །འཚོ་བའི་ཟས་ལ་ཀུན་ཀྱང་འདུ། །རང་གི་
ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག །ཨོ་ཆེན་པོའམ་ཆུང་ངུ་གང་དག་གིས། །ལུས་ལ་མངོན་པར་གནོད་གྱུར་པ། །ནད་དེ་ཉེ་བར་ཕྱུང་ནས་
སུ༑ །གདོན་དེ་རང་གི་གནས་སུ་དེང་། །དེ་ལྟར་བདག་གིས་ཅི་ནུས་ཀྱི། །མཆོད་དང་བསྙེན་བཀུར་བྱས་པ་ཡིས། །དམ་ཚིག་གནས་ལ་གནས་ནས་སུ། ། །

༄༅། །བདག་གི་བསམ་པ་སྐོང་བར་མཛོད། །རྟག་ཏུ་དམ་ཚིག་ལ་གནས་ཤིང་། །འདིར་ནི་བདག་ཅག་འཁོར་བཅས་ཀྱི། །ནད་དེ་རབ་ཏུ་སོལ་མཛོད་ལ། །
གདོན་རྣམས་རང་གི་གནས་སུ་སོང་། །ཞེས་བརྗོད་ཅིང་། ཨོཾ་སརྦ་བིགྷྣན་གཚྪ་ཞེས་པས་གཤེགས་སུ་གསོལ་ལ། གཏོར་མ་གཙང་སར་དོར་ཞིང་། རོལ་མོའི་སྒྲ་དྲག་པོའི་དང་བཅས་པས། ན་མསྶ་མནྟ་
ཀཱ་ཡ་ཝཱ་ཀྩི་ཏྟ་བཛྲ་ནཱཾ། ན་མོ་བཛྲ་ཀྲོ་དྷཱ་ཡ། མ་ཧཱ་དཾ་ཤྚོ་ཏྐ་ཊ་བྷཻ་ར་ཝཱ་ཡ། ཨ་སི་མུ་ས་ལ། པ་ར་ཤུ་པ་ཤ་ཧ་སྟཱ་ཡ། ཨོཾ་བཛྲ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་
ཁཱ་ཧཱི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫྫ་གརྫྫ། བི་སྥོ་ཊ་ཡ་བི་སྥོ་ཊ་ཡ། སརྦ་བིགྷཱན་བི་ནཱ་ཡ་ཀཱ་ནི། མ་ཧཱ་ག་ཎ་
པ་ཏི། ཛཱི་ཝི་ཏ་ཨནྟ་ཀ་རཱ་ཡ་སྭཱ་ཧཱ། ཞེས་བདུད་རྩི་འཁྱིལ་བའི་སྔགས་ཀྱིས་མཚམས་བཅད་པར་བྱའོ། །དེ་དག་གིས་སྔོན་དུ་འགྲོ་བའི་དཀྱིལ་འཁོར་སྒྲུབ་མཆོད་འཁོར་དང་བཅས་པའོ། དེ་ནས་མཆོད་རྟེན་གྱི་ཤར་དུ་ཆུ་
གཉིས་སྔོན་འགྲོའི་ཉེར་སྤྱོད་ལྔ། དཀར་གཏོར་གསུམ་དང་བཅས་པ་བཤམ། སྤོས་ཆེར་གཏུལ། རང་ཉིད་གྲོགས་དང་བཅས་པས་སྣམ་སྦྱར་གྱོན། ཤར་ཕྱོགས་སུ་འགྲེངས་ཏེ་འཁོད་ལ། རང་གི་སྙིང་གའི་ས་བོན་གྱི་འོད་ཀྱིས། 

ཕྱོགས་བཅུའི་དེ་བཞིན་གཤེགས་པ་ཐམས་ཅད་དང་། བྱང་ཆུབ་སེམས་དཔའ་བརྒྱད། གནོད་སྦྱིན་གྱི་སྡེ་དཔོན་ཆེན་པོ་བརྒྱད། གསང་བའི་བདག་པོ། རྒྱལ་ཆེན་
བཞི༑ ཚངས་པ་ཁྱབ་འཇུག་དབང་ཕྱུག་ལ་སོགས་པ་འཁོར་དང་བཅས་པ་ཐམས་ཅད་བཛྲ་ས་མཱ་ཛཿ མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་
བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་
བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེས་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་བཞེད་འགྲོ་དོན་མཛད་དུས་
འདིར་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་
བའི་ཕྱིར། །ཡང་དག་འཁོར་དང་བཅས་རྣམས་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་ཞིང་། །ཉི་མ་ལས་ལྷག་

༄༅། །གཟི་བརྗིད་ཆེ། །དད་པས་སྤྱན་ནི་དྲངས་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་
ཆགས་བྲལ་བ། །ཀུན་ཏུ་མི་ཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞིང་དག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་
བརྙན་ནི། །མཆོད་པས་གནས་འདིར་གཤེགས་སུ་གསོལ། །འདི་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་
ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་སྐལ་བ་ལྡན། །བདག་ལ་མཆོད་ཡོན་
བཞེས་ནས་ཀྱང་། །ཐུགས་ལ་དགོངས་ཤིང་གནང་བར་མཛོད། །བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་
གི་མཆོད་ཡོན་བཞེས་ནས་ཀྱང་། །འདི་ཉིད་དུ་ནི་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨབྱེ་ཧི། ཞེས་དབྱངས་དང་བཅས་པས་སྤྱན་དྲངས་པས།

སངས་རྒྱས་རྣམས་མངོན་སུམ་བཞིན་དུ་བྱོན་ཏེ་སྲོག་ཤིང་གི་སྟེང་གི་ནམ་མཁའ་ལ་སྤྲིན་འཐིབས་པ་བཞིན་བྱོན་ནས། སྲོག་ཤིང་བྱིན་གྱིས་བརླབས་པར་བསམས་ལ། ནམ་
མཁའ་དང་མཉམ་པའི་སེམས་ཅན་ཐམས་ཅད་ཕྱོགས་བཅུ་དུས་གསུམ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །མཆོད་དོ། །
སྐྱབས་སུ་མཆིའོ། །ཡེ་ཤེས་ཉི་མའི་དཀྱིལ་འཁོར་དང་ཐུགས་རྗེ་ཟླ་བའི་དཀྱིལ་འཁོར་གྱིས་སྙིགས་མ་ལྔའི་འདམ་ནས་རྣམ་པར་གྲོལ་བའི་པདྨ་དང་། དགེ་བའི་ཨུཏྤལ་
བསྐྱེད་པར་མཛད་པ་ཆོས་ཀྱི་དབང་ཕྱུག་ཆེན་པོ་བཅོམ་ལྡན་འདས་ཤཱཀྱ་ཐུབ་པ་མིའི་སེང་གེ་ལ་ལུས་དང་ངག་དང་ཡིད་དང་བས་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ༑ །དེ་བཞིན་གཤེགས་པ་རིན་ཆེན་འབྱུང་གནས་ལ་སོགས་པ་ཤར་ཕྱོགས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་
ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བཅོམ་ལྡན་འདས་མྱ་ངན་མེད་པའི་དཔལ་ལ་སོགས་པ་ལྷོ་ཕྱོགས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་

༄༅། །པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བཅོམ་ལྡན་འདས་རིན་ཆེན་འོད་འཕྲོ་ལ་སོགས་པ་ནུབ་
ཕྱོགས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བཅོམ་ལྡན་
འདས་རྒྱལ་བའི་དབང་པོ་ལ་སོགས་པ་བྱང་ཕྱོགས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །མཆོད་དོ། །
སྐྱབས་སུ་མཆིའོ། །བཅོམ་ལྡན་འདས་ཏིང་འཛིན་གྱི་གླང་པོ་དམ་པའི་དཔལ་ལ་སོགས་པ་བྱང་ཤར་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བཅོམ་ལྡན་འདས་པདྨ་དམ་པའི་དཔལ་ལ་སོགས་པ་ཤར་ལྷོའི་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བཅོམ་ལྡན་འདས་ཉི་མའི་དཀྱིལ་འཁོར་སྣང་བ་དམ་པའི་

དཔལ་ལ་སོགས་པ་ལྷོ་ནུབ་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །
བཅོམ་ལྡན་འདས་གདུགས་དམ་པའི་དཔལ་ལ་སོགས་པ་ནུབ་བྱང་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །
མཆོད་དོ། །སྐྱབས་སུ་མཆིའོ། །བཅོམ་ལྡན་འདས་པདྨོའི་དཔལ་ལ་སོགས་པ་འོག་ཕྱོགས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བཅོམ་ལྡན་འདས་དགའ་བའི་དཔལ་ལ་སོགས་པ་སྟེང་ཕྱོགས་ཀྱི་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །དེ་དག་ལ་སོགས་པ་རྡུལ་གཅིག་གི་སྟེང་ན་རྡུལ་སྙེད་ཀྱི་རང་
བཞིན་དང་། མོས་པའི་སངས་རྒྱས་བཅོམ་ལྡན་འདས་འཁོར་དང་བཅས་པས་ཆོས་ཀྱི་དབྱིངས་ཐམས་ཅད་རྒྱས་ཤིང་གང་བར་དམིགས་ཏེ་ཞིང་གི་རྡུལ་སྙེད་ཀྱི་ལུས་དང་ངག་

༄༅། །ཡིད་དང་བས་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། འཇིག་རྟེན་གྱི་ཁམས་མཐའ་ཡས་མུ་མེད་པ་ན་བཞུགས་པའི་
སྐུ་གཟུགས་ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ལྷ་དང་བཅས། བདུད་དང་བཅས། ཚངས་པ་དང་བཅས་
པའི་འཇིག་རྟེན་ཐམས་ཅད་ཀྱི་བསོད་ནམས་ཀྱི་ཞིང་ངེས་པར་མངོན་པར་བྱང་ཆུབ་པའི་གནས་རྡོ་རྗེ་གདན་ལ་སོགས་པའི་མཆོད་རྟེན་ཆེན་པོ་བརྒྱད་དང་། དཔལ་འབྱུང་བ་
དང་༑ ཀ་ནི་ཀ་ལ་སོགས་པའི་མཆོད་རྟེན་ཆེན་པོ་བཅུ་དང་། གཞན་ཡང་སྟེང་དང་། འོག་དང་། ཕྱོགས་དང་། ཕྱོགས་མཚམས་ཐམས་ཅད་ན་བཞུགས་སོ་འཚལ་
གྱི་མཆོད་རྟེན་ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། དམ་པའི་ཆོས་སྟོང་པ་དང་མ་འདྲེས་པ་ལ་སོགས་པ་འབྲས་
བུའི་ཆོས་དང་། ཕ་རོལ་ཏུ་ཕྱིན་པ་རྣམས་དང་། བྱང་ཆུབ་ཀྱི་ཕྱོགས་ལ་སོགས་པ་ལམ་གྱི་ཆོས་རྣམས་དང་། མདོའི་སྡེ་དང་ཤིན་ཏུ་རྒྱས་པའི་སྡེ་ལ་སོགས་པ་གསུང་རབ་

ཡན་ལག་བཅུ་གཉིས་དང་། སྡེ་སྣོད་གསུམ་གྱིས་བསྡུས་པའི་བཤད་པའི་ཆོས་ཐམས་ཅད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། །
འཕགས་པ་བྱམས་པ་ལ་སོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བརྒྱད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ།
གནོད་སྦྱིན་གྱི་དབང་པོ་ནོར་བུ་བཟང་པོ་ལ་སོགས་པ་གནོད་སྦྱིན་གྱི་དེད་དཔོན་ཆེན་པོ་བརྒྱད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བྱིན་གྱིས་བརླབ་ཏུ་
གསོལ་༑ འཕགས་པ་ཆོས་སྐྱོང་བའི་སྲུང་མ་ཡུལ་འཁོར་སྲུང་ལ་སོགས་པ་རྒྱལ་པོ་ཆེན་པོ་བཞི་དང་། ཚངས་པ་དང་། དབང་ཕྱུག་དང་། སྲེད་མེད་ཀྱི་བུ་ལ་སོགས་པ་
ལ་ཕྱག་འཚལ་ལོ། །མཆོད་དོ་བསྟན་པ་སྲུང་དུ་གསོལ། ཞེས་དང་། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །
བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་

༄༅། །མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། ། །
སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་མི་ཟད་
རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །དེ་
ནས་མཆོད་པ་རྣམས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨོཾ་དཔག་ཏུ་མེད་པ་ཞུ་བ་
ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་
ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ། རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་

བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་
དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་
གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོཿ ཨོཾ་བཛྲ་སྤ་ར་ཎ་ཁཾ། ཨོཾ་བཛྲ་ཨགྷཾ་ཨཱཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་
ཨཱཿཧཱུྃ༑ ཨོཾ་བཛྲ་དྷུ་པེ་ཨཱཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝིདྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། རབ་འབྱམས་རྒྱ་མཚོ་དཔག་མེད་ན། །
མཆོད་ཡོན་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་
མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ཨརྒྷཾ་པྲ་ཏིཙྪ། །

༄༅། །སྭཱཧཱ༑ རབ་འབྱམས་རྒྱ་མཚོ་དཔག་མེད་ན། །ཞབས་བསིལ་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་
དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །
ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པཱདྱཾ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །མེ་ཏོག་ཇི་སྙེད་ཡོད་པ་རྣམས། །བདག་གིས་གུས་པས་
བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །
སེམས་ཅན་དོན་ཀུན་མཛད་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་པུཥྤེ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །བདུག་སྤོས་ཇི་སྙེད་
ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་

ཀྱིས༑ །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་དྷུ་པེ་པྲ་ཏཱི་ཙྪ་སྭཱཧཱ། རབ་
འབྱམས་རྒྱ་མཚོ་དཔག་མེད་ན། །སྣང་གསལ་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་
ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་
མུ་ན་ཡེ་ས་པ་རི་ཝཱ་ར་ཨ་ལོ་ཀེ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །དྲི་ཆབ་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་
སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་
ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་གནྡྷེ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་དཔག་མེད་ན། །ཞལ་ཟས་ཇི་སྙེད་ཡོད་པ་རྣམས། །

༄༅། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་
བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་ནཻ་ཝིདྱེ་པྲ་ཏཱི་ཙྪ་སྭཱཧཱ། རབ་འབྱམས་རྒྱ་མཚོ་
དཔག་མེད་ན། །རོལ་མོ་ཇི་སྙེད་ཡོད་པ་རྣམས། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །
ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཤྲཱི་ཤཱཀྱ་མུ་ན་ཡེ་ས་པ་རི་ཝཱ་ར་
ཤབྡ་པྲ་ཏཱི་ཙྪ་སྭཱཧཱ། ཞེས་རོལ་མོ་དང་བཅས་པ་འབུལ་ཞིང་རོལ་མོའི་སྒྲ་ཆེར་བྱས་ལ། ཨོཾ་ན་མོ་བྷ་ག་ཝ་ཏེ། བཛྲ་ས་ར་པྲ་མ་དྷ་ནེ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ།
ཨོཾ་བཛྲེ་བཛྲེ། མ་ཧཱ་བཛྲ། མ་ཧཱ་ཏེ་ཛོ་བཛྲ། མ་ཧཱ་བིདྱ་བཛྲ། མ་ཧཱ་བོ་དྷི་ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ། སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་བཛེ་སྭཱ་

ཧཱ༑ ཞེས་མཆོད་པའི་སྤྲིན་གྱི་གཟུངས་བཟླ། དཀར་གཏོར་གསུམ་བཤམས་པ་རྣམས། ་ཨོ་ཨཱམྲྀ་ཏེ་ཧཱུྃ་ཕཊ་ཀྱིས་བསངས། སྭབྷ་ཝས་སྦྱངས། སྟོང་པའི་ངང་ལས་ༀ་ལས་བྱུང་བའི་རིན་པོ་ཆེའི་སྣོད་
ཡངས་ཤིང་རྒྱ་ཆེ་བར། ཁཾ་ཞུ་བ་ལས་ལྷ་རྫས་ལས་གྲུབ་པའི་ཞལ་ཟས་ཁ་དོག་དྲི་རོ་བཅུད་ཕུན་སུམ་ཚོགས་པ་འདོད་དགུ་འབྱུང་བའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ལན་
གསུམ་གྱིས་བྱིན་གྱིས་བརླབས་ལ། ཨོཾ་ཨཱཥྚཱ་མ་ཧཱ་ཡཀྵ་སེ་ན་ཨ་དྷི་པ་ཏ་ཡེ་ས་པ་རི་ཝཱ་ར་ན་མཿ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེཿ་སརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ།
གྲྀཧྣེ་དམྦ་ལྱཱ་དི་སྭཱ་ཧཱ། ཚར་གསུམ་དང་། ཨོ་ཙ་ཏུ་མ་ཧཱ་ར་ཛ་ས་པ་རི་ཝཱ་ར་ན་མཿ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེ་སརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ། གྲྀཧྣེ་
དམྦ་ལྱཱ་དི་སྭཱ་ཧཱ། ཚར་གསུམ། ཨོཾ་བྲ་ཧྥ། ཨི་ཤྭ་ར། བིཥྞུ་ས་པ་རི་ཝཱ་ར་ན་མ༧་ས་རྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷེཿ་སརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ།
གྲྀཧྣེ་དམྦ་ལྱཱ་དི་སྭཱ་ཧཱ། གསུམ་གྱིས་གནོད་སྦྱིན་དང་། རྒྱལ་ཆེན་དང་། ཚངས་པ་སོགས་ལ་ཕུལ་ཏེ། འཇིག་རྟེན་སྐྱོང་བ་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ་འཇིག་

༄༅། །རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། དེ་བཞིན་གཤེགས་པའི་ཆོས་ཀྱི་སྐུའི་རྟེན་འདི་ལ་མཆོད་པ་དང་རིམ་གྲོ་བྱེད་ཅིང་བསྲུང་བ་དང་། སྲོག་ཤིང་
བརྟེན་པའི་ཕྲིན་ལས་མཛོད་ཅིག །ཅེས་བརྗོད། འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་
བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་
དང༌༑ །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་དག །བྱང་ཆུབ་རིམ་
པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་
ལ༑ །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གི་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་

དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་
བསྔོའོ༑ །ཨོཾ་བི་པུ་ལ། བི་མ་ལེ། པྲ་བ་རེ། ཛི་ན་བ་རེ། ས་ར་ས་ར། སརྦ་ཏ་ཐཱ་ག་ཏ་དྷ་ཏུ་གནྡྷེ། ཨ་དྷིཊྛི་ཏེ་སྭཱ་ཧཱ། ཨ་ཡ་ཏ་ཏོ་བ་ཎི་སྭཱ་ཧཱ། སརྦ་དེ་ཝཱ་
ཎི༑ བ་ཧ་ཡ། བི་བུདྡྷ། ཨ་དྷིཥྛ་ན་ས་མ་ཡེ་སྭཱ་ཧཱ། ཉི་ཤུ་རྩ་བརྒྱད་བརྗོད་པས་ནམ་མཁའ་གང་བའི་དེ་བཞིན་གཤེགས་པ་ཐམས་ཅད་སྲོག་ཤིང་ལ་ཐིམ་པས་ཆོས་ཀྱི་སྐུར་བྱིན་གྱིས་བརླབས་པར་བསམས་ལ། སྤོས་
རྒྱུན་མི་འཆད་པར་གཏུལ། བཟླས་པ་ཚར་བ་དང་སྲོག་ཤིང་ལ་མེ་ཏོག་གཏོར་ཞིང་། ཡང་དག་པར་རྫོགས་པའི་སངས་རྒྱས་འབུམ་ཕྲག་དགུ་བཅུ་རྩ་དགུ་དང་། གངྒཱ་ཀླུང་གི་བྱེ་མ་སྙེད་ཀྱི་གྲངས་
དང་མཉམ་པའི་འཕགས་པ་ཐམས་ཅད་མཆོད་རྟེན་གྱི་སྲོག་ཤིང་འདི་ལ་བརྟན་པར་བཞུགས་ནས། མཆོད་རྟེན་ཆོས་ཀྱི་སྐུར་བྱིན་གྱིས་བརླབས་ཤིང་རིང་བསྲེལ་དང་ལྡན་
པར་མཛད་དུ་གསོལ། ཞེས་ལན་གསུམ་བརྗོད། དེ་ནས་ཐལ་མོ་སྦྱར་ཡིད་རྩེ་གཅིག་ཏུ་བྱས་ལ་པུས་མོ་བཙུགས་ཏེ། སྟོན་པ་བཅོམ་ལྡན་འདས་ཤཱཀྱ་ཐུབ་པ་དང་། ཕྱོགས་བཅུའི་སངས་རྒྱས་

༄༅། །བཅོམ་ལྡན་འདས་བྱེ་བ་ཕྲག་དགུ་བཅུ་རྩ་དགུ་འཁོར་དང་བཅས་པ་ཐམས་ཅད་དང་། བྱང་ཆུབ་སེམས་དཔའ་ཉེ་བའི་སྲས་བརྒྱད་དང་། ཁྱད་པར་དུ་དཔལ་
གསང་བའི་བདག་པོ་ཕྱག་ན་རྡོ་རྗེ་དང་། གནོད་སྦྱིན་གྱི་དེད་དཔོན་ཆེན་པོ་བརྒྱད་དང་། རྒྱལ་པོ་ཆེན་པོ་སྡེ་བཞི་དང་། ཚངས་པ་དང་། དབང་ཕྱུག་ཆེན་པོ་དང་།
སྲེད་མེད་ཀྱི་བུ་ལ་སོགས་པ་འཁོར་དང་བཅས་པ་བདག་ལ་དགོངས་སུ་གསོལ། བདག་ཅག་གིས་འཕགས་པ་འོད་ཟེར་དྲི་མ་མེད་པ་རྣམ་པར་དག་པའི་འོད་ཀྱི་གཟུངས་ལས་
བྱུང་བའི་ཆོ་ག་བཞིན་འཕགས་པ་གདན་འཛོམ་པར་མཛད་པའི་དཀྱིལ་འཁོར་བཞེངས་སུ་གསོལ་ཏེ། འཕགས་པ་རྣམས་སྤྱན་དྲངས་ནས་མཆོད་ཅིང་གསོལ་བ་བཏབ་པ་དང་།
མཆོད་རྟེན་གྱི་སྲོག་ཤིང་བཙུགས་པའི་དགེ་བའི་རྩ་བ་འདིས། འཕགས་པ་ཐམས་ཅད་ཀྱིས་མཆོད་རྟེན་འདི་ཆོས་ཀྱི་སྐུར་བྱིན་གྱིས་བརླབས་ནས་རིང་བསྲེལ་དང་ལྡན་པར་
མཛད་དེ། མཆོད་རྟེན་ལ་མཆོད་པ་རིམ་གྲོ་བྱེད་ཅིང་སྲོག་ཤིང་བརྟན་པར་མཛད་དུ་གསོལ། བདག་ཅག་ལ་སོགས་པའི་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་

ཐམས་ཅད་བྱང་ཞིང་དག་ནས་ཚེ་རིང་ཞིང་ནད་མེད་པ་དང་། བར་ཆད་ཀྱི་བགེགས་ཐམས་ཅད་དང་བྲལ་བ་དང་། མཐར་བླ་ན་མེད་པའི་བྱང་ཆུབ་མྱུར་དུ་ཐོབ་པར་བྱིན་
གྱིས་བརླབ་ཏུ་གསོལ། སྔོན་བཅོམ་ལྡན་འདས་ཀྱིས་གསང་བའི་བདག་པོ་ཕྱག་ན་རྡོ་རྗེ་ལ་འདི་སྐད་ཅེས། དགེ་སློང་དང་། དགེ་སློང་མ་དང་། དགེ་བསྙེན་དང་།
དགེ་བསྙེན་མ་གང་ལ་ལ་ཞིག་གིས་བསོད་ནམས་ཀྱི་འབྲས་བུ་ཆེན་པོ་ཐོབ་ཅིང་། ཡོན་ཏན་ཐོབ་པར་འདོད་པས་གསང་སྔགས་ཀྱི་རྒྱལ་པོའི་ཆོ་ག་སྔར་བསྟན་པ་བཞིན་དུ་
བྱས་ལ། དགུ་བཅུ་རྩ་དགུར་ཡི་གེ་བྲིས་ལ་སངས་རྒྱས་ཀྱི་མཆོད་རྟེན་གྱི་མདུན་དུ་དཀྱིལ་འཁོར་གྲུ་བཞི་པ་བྱས་ལ། བའི་གཅི་བས་བྱུགས་ཏེ། གྲྭ་བཞིར་དྲིའི་ཆུས་དུང་
ཕོར་བཀང་བ་རེ་བཞག །བདུག་སྤོས་ཀྱི་སྣོད་འཐུལ་བའང་བཞག །སྣོད་ཆེན་པོའི་ནང་དུ་མེ་ཏོག་དང་། དྲིའི་ཆུ་དང་། འབྲས་སྐམ་པོ་རྣམས་བླུགས་ཏེ་དཀྱིལ་འཁོར་
གྱི་སྟེང་དུ་བཞག་པ་དང་། ཡང་ཏིལ་ནག་པོ་དང་། སྲན་མ་མ་ཤ་དང་། འབྲས་རྣམས་བསྲེས་ཏེ་བཙོས་པའི་འབྲས་ཐུག་ཀྲི་ས་ར་ཞེས་བྱ་བ་དང་། ཟས་དཀར་གསུམ་

༄༅། །དང་འདི་རྣམས་བུམ་པའི་ནང་དུ་བླུགས་པ་དང་། ཡང་ཤིང་ཐོག་སྣ་ཚོགས་པ་འབྲས་བུ་དགུ་བཅུ་རྩ་དགུ་དང་། ཁ་ཟས་མིང་གི་སྨོས་པ་འདི་རྣམས་དང༌། །
སྤོས་དང་མེ་ཏོག་ལ་སོགས་པ་དཀྱིལ་འཁོར་གྱི་སྟེང་དུ་བཀྲམ་ལ། གསང་སྔགས་ཀྱི་ཡི་གེ་མཆོད་རྟེན་གྱི་སྲོག་ཤིང་གི་ནང་དུ་བཅུག་ནས། མཆོད་རྟེན་གྱི་ཕྱོགས་བཞིར་
ཕྱོགས་བཅུའི་དེ་བཞིན་གཤེགས་པ་ཐམས་ཅད་མངོན་སུམ་དུ་དམིགས་ཏེ་ཕྱག་བྱས་ལ། སེམས་རྩེ་གཅིག་པས་སྔགས་འདི་གདོན་པར་བྱའོ། འདི་ལྟ་སྟེ། ཨོཾ་བི་པུ་ལ།
བི་མ་ལེ། པྲ་བ་རེ། ཛི་ན་བ་རེ། ས་ར་ས་ར། སརྦ་ཏ་ཐཱ་ག་ཏ་དྷ་ཏུ་གརྦྷེ། ཨ་དྷིཥྛེ་ཏེ་སྭཱ་ཧཱ། ཨ་ཡ་ཏ་ཏོ་བ་ཎི་སྭཱ་ཧཱ། སརྦ་དེ་ཝཱ་ཎི། བ་ཧ་ཡ། བི་བུདྡྷ།་
ཨ་དྷིཥྛ་ན་ས་མ་ཡེ་སྭཱ་ཧཱ། བདུག་སྤོས་འཐུལ་བ་རྒྱུན་མ་ཆད་པར་བྱ་ཞིང་གསང་སྔགས་ལན་ཉི་ཤུ་རྩ་བརྒྱད་བཏོན་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྒྱད་དང་།
གནོད་སྦྱིན་གྱི་དེད་དཔོན་ཆེན་པོ་བརྒྱད་དང་། གསང་བའི་བདག་པོ་དང་། རྒྱལ་པོ་བཞི་དང་། ཚངས་པ་དང་། དབང་ཕྱུག་ཆེན་པོ་དང་། སྲེད་མེད་ཀྱི་བུ་རྣམས་

དེའི་མོད་ལ་མཆོད་རྟེན་དེ་ལ་མཆོད་པ་དང་། རིམ་གྲོ་བྱེད། སྲོག་ཤིང་བརྟན་པར་བྱེད་དོ། །དེ་བས་གོང་དུ་ཡང་སངས་རྒྱས་བྱེ་བ་འབུམ་ཕྲག་དགུ་བཅུ་རྩ་དགུ་དང་། །
གདྒཱའི་ཀླུང་གི་བྱེ་མ་སྙེད་ཀྱང་གནས་དེར་གཤེགས་ཏེ། མཆོད་རྟེན་ལ་མཆོད་པ་དང་། ཆོས་སྐུར་བྱིན་གྱིས་བརླབས་ཤིང་རིང་བསྲེལ་དང་ལྡན་པར་མཛད་དོ། དེ་ལྟར་
སེམས་ཐག་པ་ནས་ཆོ་ག་ཚུལ་བཞིན་དུ་བྱས་ན་ཕན་ཡོན་དེ་དག་དང་། གཞན་ཡང་མཆོད་རྟེན་ཡིད་བཞིན་གྱི་ནོར་བུ་རིན་པོ་ཆེ་ལས་བྱས་པའི་བསོད་ནམས་འཐོབ་པར་
འགྱུར་ཏེ། རིན་པོ་ཆེའི་རྣམ་པར་བྱེ་བ་ཁྲིག་ཁྲག་བརྒྱ་སྟོང་དུ་མ་ལས་མཆོད་རྟེན་བྱས་པ་དང་འདྲ་བར་འགྱུར་རོ། །དགེ་བའི་རྩ་བ་རྒྱ་ཆེན་པོ་དང་ལྡན་ཞིང་། ལུས་རྣམ་
པར་དག་ལ་ཚེ་རིང་ཞིང་ནད་མེད་པ་དང་། བགེགས་ཐམས་ཅད་ཀྱིས་མི་ཚུགས་པར་འགྱུར་རོ། །གང་གཞན་ལ་ལ་ཞིག་མཆོད་རྟེན་དེ་དག་མཐོང་ངམ། མཆོད་རྟེན་
དེའི་དྲིལ་བུའི་སྒྲ་ཐོས་ནའང་ལས་ཀྱི་སྒྲིབ་པ་དང་སྡིག་པ་ཐམས་ཅད་བྱང་བར་འགྱུར་ཏེ། མཚམས་མེད་པ་ལྔ་བྱས་པའང་ཡོངས་སུ་བྱང་ནས་འཆི་བའི་དུས་བྱས་པའི་འོག་ཏུ་

༄༅། །བདེ་བ་ཅན་གྱི་འཇིག་རྟེན་དུ་སྐྱེའོ། །གང་ལ་ལ་ཞིག་གིས་མཆོད་རྟེན་དེའི་མིང་ཙམ་ཐོས་པའང་འཆི་བའི་དུས་བྱས་ནས་བླ་ན་མེད་པའི་བྱང་ཆུབ་ཀྱི་ལམ་།
འཐོབ་པར་འགྱུར་རོ། །ཐ་ན་བྱ་དང་རི་དྭགས་ལ་སོགས་པ་སེམས་ཅན་གང་གིས་མཐོང་བ་དེའང་ཚེ་འཕོས་ནས་དུད་འགྲོའི་སྐྱེ་གནས་སྤངས་ནས་བསོད་ནམས་དང་ལྡན་པའི་
ལུས་འཐོབ་པར་འགྱུར་རོ། །ཞེས་བཀའ་སྩལ་པའི་ཕན་ཡོན་ཐམས་ཅད་བདག་ཅག་ལ་སོགས་པའི་སེམས་ཅན་ཐམས་ཅད་ལ་འཕྲལ་དུ་འགྲུབ་པར་ཅི་གནང་། དེ་བཞིན་
གཤེགས་པའི་བཀའ་ཡང་དག་པ་ཚད་མར་གྱུར་པས་ཇི་ལྟར་བཀའ་སྩལ་པ་བཞིན་དུ་བདེན་པ་མངོན་སུམ་དུ་བསྟན་པར་ཅི་གནང་། ཞེས་ལན་གསུམ་དུ་གསོལ་བ་ནན་ཏན་དུ་གདབ། དེ་
བཞིན་དུ་ལྷོ་ལ་སོགས་པར་ཡང་སྤྱན་དྲངས་ནས་གསོལ་བ་གདབ་པའི་བར་གོང་བཞིན་དུ་བྱས་པའི་མཐར་ཤར་ཕྱོགས་ནས་བཀྲ་ཤིས་ཀྱི་ཚིགས་སུ་བཅད་པ་མང་དུ་བརྗོད་ཅིང་མེ་ཏོག་དོར། རོལ་མོའི་སྒྲ་རྒྱ་ཆེར་བྱ་སྟེ། དངོས་གཞིའི་ཆོ་གའོ། །དེ་
ནས་སླར་ཡང་དཀྱིལ་འཁོར་ལ་བསྟོད་ཅིང་གསོལ་གདབ་བྱ། མཉམ་ཉིད་མི་གཡོ་མཉམ་ཉིད་མཆོག་གི་ཆོས་ཉིད་ཅན། །ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། །

ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། །དྲི་མེད་མི་གཡོ་མཉམ་ཉིད་དམ་པའི་མཆོག་ཆོས་ཅན། །ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །
དཔེ་ནི་ནམ་མཁའ་དང་ཡང་བསྐྲུན་དུ་ཡོད་མ་ཡིན། །དངོས་གྲུབ་མཐའ་ཡས་དཔག་མེད་དཔེ་དང་བྲལ་བ་རྣམས། །སེམས་ཅན་ཁམས་ལ་དངོས་གྲུབ་མཆོག་རྣམས་ངེས་
པར་སྩོལ། །རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང་། །སྨོན་ལམ་གྲུབ་པ་འགགས་པ་མེད་པའི་ཆོས་ཉིད་ཅན། །འགྲོ་བའི་དོན་ཀུན་རབ་ཏུ་བརྩོན་པ་མཐའ་
ཡས་པ། །ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང་། །ཚད་མེད་ཚད་དང་བྲལ་བ་ཤིན་ཏུ་རྫོགས་པ་ཡིས། །བདེ་བར་གཤེགས་པའི་གོ་འཕང་དམ་པར་
བརྙེས་གྱུར་ཀྱང་། །ཁམས་གསུམ་རྣམས་ལ་དངོས་གྲུབ་མཆོག་རྣམས་སྩོལ་མཛད་པའི། །ཐུགས་རྗེའི་སྤྱོད་པ་མི་གཡོ་འགགས་པར་ཡང་མི་འགྱུར། །ཨེ་མ་ཧོ་ཤིན་ཏུ་
བཟང་པོའི་ཆོས་ཉིད་མཆོག་དང་ལྡན། །མཆོག་སྦྱིན་རྣམས་ཀྱི་ནང་ནས་གོ་འཕང་མཆོག་བརྙེས་པ། །ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །

༄༅། །མགོན་པོ་དུས་གསུམ་སྒྲིབ་པ་མེད་པ་རབ་མཁྱེན་པས། །དམ་ཚིག་མཆོག་གསུམ་དངོས་གྲུབ་དམ་པ་བདག་ལ་སྩོལ། །འདི་ནི་སངས་རྒྱས་ཐམས་ཅད་ཀྱིས། །
ཡང་དག་ཡོན་ཏན་རྒྱ་ཆེ་སྟེ། །ལན་གཅིག་ཙམ་ཞིག་བརྗོད་པས་ཀྱང་། །སངས་རྒྱས་ཐམས་ཅད་འགྲུབ་པར་འགྱུར། །ཅེས་པས་བསྟོད་ནས་འདོད་དོན་ཞུ་བ་ནི། ཐལ་མོ་སྦྱར་ཏེ། བླ་
མ་དང་བཅོམ་ལྡན་འདས་འོད་ཟེར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་ཐམས་ཅད་བདག་ཅག་རྣམས་ལ་དགོངས་སུ་གསོལ།
ཁྱེད་རྣམས་ལ་ཐུགས་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་ལགས་པས། སྤྱིར་གྱི་ཕན་བདེའི་འབྱུང་གནས་
སངས་རྒྱས་ཀྱི་བསྟན་པ་རིན་པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ། བསྟན་པའི་རྩ་ལག་དཔལ་
ལྡན་བླ་མ་དམ་པ་གོང་མ་ཞི་བར་གཤེགས་པ་རྣམས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་ཅན་གང་ནས་

གང་དུ་ཡོངས་སུ་རྫོགས་པའི་ཕྲིན་ལས་མཛད་དུ་གསོལ། ད་ལྟ་ཞལ་བཞུགས་པའི་དཔལ་ལྡན་བླ་མ་དམ་པ་རྣམས་ཀྱི་གཙོར་མཛད་སངས་རྒྱས་ཀྱི་བསྟན་པ་འཛིན་པའི་དགེ་།
བའི་བཤེས་གཉེན་ཐམས་ཅད་སྐུ་ཁམས་བཟང་ཞིང་སྐུ་ཚེ་བརྟན་པར་བྱིན་གྱིས་བརླབ་ཏུ་གསོལ། བདག་དང་སེམས་ཅན་ཐམས་ཅད་ཀྱི་སྡིག་པ་དང་། སྒྲིབ་པ་དང་།
དམ་ཚིག་ཉམས་ཆགས་ཐམས་ཅད་ཞི་བར་མཛད་དུ་གསོལ། མཐོ་རིས་དང་ཐར་པ་དང་ཐམས་ཅད་མཁྱེན་པའི་ལམ་གྱི་བར་དུ་གཅོད་པ་དང་། མི་དགེ་བ་དང་། ཉོན་
མོངས་པ་དང་། ཤེས་བྱའི་སྒྲིབ་པ་ཐམས་ཅད་ཞི་བར་མཛད་དུ་གསོལ། གནས་སྐབས་སུ་ཡང་ལས་དང་ཉོན་མོངས་པའི་དབང་གིས་འབྱུང་བའི་གནོད་པ་དང་། སྡུག་
བསྔལ་གྱི་བྱེ་བྲག །གདོན་ཆེན་པོ་བཅོ་བརྒྱད་དང་། བགེགས་རིགས་སྟོང་ཕྲག་བརྒྱད་ཅུ་དང་། ལོག་འདྲེན་དང་། གཟའ་དང་། རྒྱུ་སྐར་དང་། བྱད་སྟེམ་དང་།
ཕ་རོལ་གྱི་རིགས་སྔགས་ལས་གྱུར་པའི་གནོད་པ་ཐམས་ཅད་ཞི་བར་མཛད་དུ་གསོལ། མེ་དང་། ཆུ་དང་། ས་གཡོ་བ་ལ་སོགས་པ་འབྱུང་བ་ལས་གྱུར་པའི་གནོད་པ་།

༄༅། །དང་༑ ལོ་ཉེས་དང་དགྲའི་གནོད་པ་ལ་སོགས་པ་འཇིགས་པ་ཆེན་པོ་བཅུ་དྲུག་དང་། མུ་གེ་དང་། མི་ནད་དང་། ཕྱུགས་ནད་དང་། ནད་བཞི་བརྒྱ་
རྩ་བཞི་དང་དབུལ་ཞིང་ཕོངས་པ་དང་། དུས་མ་ཡིན་པའི་འཆི་བའི་དུཿཁ་དང་། དེ་དག་གི་རྒྱུ་བསམ་སྦྱོར་ངན་པ་ཐམས་ཅད་ཞི་བར་མཛད་དུ་གསོལ། ཁྱད་པར་དུ་ཡང་
བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ཀྱི་སྔོན་གྱི་ལས་ལས་གྱུར་ཀྱང་རུང་། འཕྲལ་གྱི་རྐྱེན་ལས་གྱུར་ཀྱང་རུང་སྟེ། ཕྱི་ནང་གི་ཉེ་བར་འཚེ་བ་
དང་༑ ལུས་སེམས་ལ་གནོད་པ་བྱེད་པའི་གདོན་བགེགས་དང་། ནད་ལ་སོགས་པ་ལུས་ཀྱི་དུཿཁ་དང་། སེམས་ཀྱི་ཡིད་མི་བདེ་བ་དང་། སྐལ་བ་ངན་པ་དང་། རྨི་
ལམ་ངན་པ་དང་། མཚན་མ་ངན་པ་དང་། ལུས་དང་སྲོག་དང་། ལོངས་སྤྱོད་དང་། སྐལ་པ་དང༌། དགེ་བ་སྒྲུབ་པ་ལ་བར་དུ་གཅོད་པ་ཐམས་ཅད་ཞི་བར་མཛད་
དུ་གསོལ། མདོར་ན་བདག་གཞན་སེམས་ཅན་ཐམས་ཅད་ཀྱི་གནས་སྐབས་སུ་མི་མཐུན་པའི་ཕྱོགས་ཐམས་ཅད་ཉེར་བར་ཞི་ནས། འོག་མིན་གྱི་སྲིད་པའི་མཐར་ཐུགས་།

པའི་འཇིག་རྟེན་པའི་དངོས་གྲུབ་མཐའ་དག་འགྲུབ་པར་དང་། མཐར་ཐུག་སྒྲིབ་གཉིས་བག་ཆགས་དང་བཅས་པ་མ་ལུས་པ་ཞི་ནས་ཕྱག་རྒྱ་ཆེན་པོ་མཆོག་གི་དངོས་གྲུབ་
ཚེ་འདི་ཉིད་ལ་ཐོབ་པར་བྱིན་གྱིས་བརླབས་ཏུ་གསོལ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་
བཅས་པ་ཐམས་ཅད་བདག་ཅག་རྣམས་ལ་དགོངས་སུ་གསོལ། བདག་ཅག་རྣམས་སོ་སོའི་སྐྱེ་བོར་གྱུར་པས་སེམས་ཉོན་མོངས་པ་ཅན་དུ་གྱུར་ནས། ལུས་ངག་ཡིད་
གསུམ་གྱི་སྤྱོད་པ་ཉོན་མོངས་པ་དང་འདྲེས་ཤིང་བག་མེད་པར་གྱུར་པས། རྣལ་འབྱོར་ལ་དབང་མ་ཐོབ་པས་སེམས་བྱིང་བ་དང་རྒོད་པའི་དབང་དུ་གྱུར་ཏེ། ཏིང་ངེ་འཛིན་
མི་གསལ་བ་དང་། སྙིགས་ལྔའི་དུས་ཀྱི་དབང་གིས་ཉེ་བར་མཁོ་བའི་ཡོ་བྱད་མ་འབྱོར་པ་དང་། མཆོད་རྫས་མེད་ཅིང་ངན་པ་དང་། བརྗེད་ངས་པ་དང་། ཤེས་
བཞིན་མ་ཡིན་པའི་དབང་དུ་གྱུར་ནས། ཆོ་ག་ལྷག་པ་དང་། ཆད་པ་དང་། སེར་སྣའི་དབང་གིས་མཆོད་པ་ངན་ཞིང་ཆུང་བ་དང་། གཏི་མུག་གི་དབང་གིས་རྒྱུད་སྡེ་

༄༅། །ནས་འབྱུང་བའི་ཆོ་ག་བཞིན་དུ་མ་ལྕོགས་པ་ལ་སོགས་པ་འཁྲུལ་ཞིང་ནོངས་པ་ཐམས་ཅད་བཟོད་པར་བཞེས་ནས་བདག་ཅག་གི་ལམ་དང་དངོས་གྲུབ་ཀྱི་བར་
ཆད་དུ་མི་འགྱུར་བར་བྱིན་གྱིས་བརླབས་ཏུ་གསོལ། ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ། ཏིཥྛ་ཌི་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་
རཀྟ་མེ་བྷ་ལ། སུ་པོ་བྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ་སརྦ་ཀརྨ་སུ་ཙ་མེ་ཙིཏྟཾ་ཤྲེ་ཡཾཿ་ཀུ་རུ་ཧཱུྃ། ཧ་ཧ་ཧ་ཧ་ཧོ། བྷ་ག་ཝཱན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ་བཛཱི་བྷ་ཝ་མ་
ཧཱ་ས་མ་ཡ་ས་ཏཱ་ཨཱཿ ལན་གསུམ་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིས་སྩལ་བ། །དེ་ཡང་མགོན་པོས་
བཟོད་པར་མཛོད། །བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱིས་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་གིས་ནི། །དེ་སྲིད་བཅོམ་ལྡན་འཁོར་དང་
བཅས་པ་དཀྱིལ་འཁོར་འདི་ཉིད་ལ་བརྟན་པར་བཞུགས་སོ་གསོལ། །ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ། ཡང་ན་དཀྱིལ་འཁོར་ལོགས་སུ་བཤམས་པ་ཡིན་ན། ཤཱཀྱ་མུ་ན་ཡེ་ཨརྒྷ་སྭཱ་ཧཱ།

མུཨཱརྱ་ཨ་ཝ་ལོ་ཀི་ཏེ་ཤྭ་ར་ཨརྒྷཾ་སྭཱ་ཧཱ། མུཿ བཛྲ་པཱ་ཎི་ཨརྒྷཾ་སྭཱ་ཧཱ། བིཥ་ནུ་ཨགྷཾ་སྭཱ་ཧཱ། མུ༔ རུ་དྲ་ཨརྒྷཾ་སྭཱ་ཧཱ། མུ ག་ཎ་ཨརྒྷཾ་སྭཱ་ཧཱ། མུ ཞེས་སོགས་
སྤྱན་དྲངས་སྔགས་རྣམས་ཀྱི་ཨེ་ཧྱེ་ཧིའི་ཚབ་ཏུ། ཨརྒྷཾ་སྭཱ་ཧཱ། མུ ཞེས་རེ་རེ་ཞིང་བརྗོད་པས། ཡེ་ཤེས་པ་རྣམས་གཤེགས། གཞལ་ཡས་ཁང་བདག་ལ་བསྡུ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ།
ཨཱདྱ་ནུཏྤན་ཏཱ་ཏ་བརྗོད་ཅིང་རྡུལ་ཚོན་ཕྱག་ལ་རྒྱ་མཚོ་འབབ་པའི་ཆུ་ཀླུང་དུ་དོར་རོ། ལས་ཀྱི་རྗེས་བསྡུས་ལ་བཀྲ་ཤིས་རྒྱ་ཆེར་བྱ་སྟེ་མཇུག་གི་ཆོ་གའོ།། །།མཐོང་ཐོས་དྲན་རེག་ཙམ་གྱིས་ཀྱང་། །ཞི་བསིལ་ངལ་འཚོ་སྦྱིན་པའི་ཕུལ། །རས་
བྲིས་ལ་བརྟེན་བཞུགས་བྱ་མཆན། །མཆོད་རྟེན་སྲོག་ཤིང་འཛུགས་པའི་ཚུལ། །གོང་མའི་གསུང་ཉིད་སླར་ཡང་བསྡེབས། །དགེ་འབྲས་ཟླ་བའི་བསིལ་ཟེར་གྱིས། །འགྲོ་བའི་ཀུནྡ་དབང་བྱས་ཏེ། །ཐར་པ་ཐམས་ཅད་མཁྱེན་པ་ཡི། །ལོ་
འདབ་ཕྱོགས་བརྒྱར་གྲོལ་གྱུར་ཅིག །ཅེས་འཕགས་པ་འོད་ཟེར་དྲི་མ་མེད་པའི་སྒོ་ནས་མཆོད་རྟེན་གྱི་སྲོག་ཤིང་འཛུགས་པའི་ངག་འདོན་བཀླགས་ཆོག་ཏུ་བཀོད་པ་འདི་ནི་འཇམ་དབྱངས་མཁྱེན་བརྩེའི་དབང་ཕྱུག་གི་གསུང་ཉིད་ཡང་བསྐྱར་དུ་བྲིས་ཤིག་
ཅེས་རྗེ་བླ་མའི་རྡོ་རྗེའི་བཀའ་ཡི་རྗེས་སུ་གནང་བ་ཐོབ་པར་བརྟེན་ནས་བློ་གཏེར་དབང་པོས་བྲིས་པའི་དགེ་བས་དྲིན་ཅན་ཕ་མས་ཐོག་དྲངས་བདག་སོགས་འགྲོ་ཀུན་ལས་སྒྲིབ་ཐམས་ཅད་བྱང་སྟེ་བཅོམ་ལྡན་འདས་ཤཱཀྱ་སེང་གེའི་གོ་འཕང་ལ་རེག་པའི་

༄༅། །རྒྱུར་གྱུར་ཅིག །སརྦ་མངྒ་ལཾ། རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་
བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག །

༄༅། །གཙུག་ཏོར་དྲི་མེད་ཀྱི་དཀྱིལ་འཁོར་མཆོད་རྟེན་དུ་བཞུགས་པའི་ཆོ་ག་ནག་འགྲོས་སུ་བཀོད་
པ་བཞུགས་སོ། །

༄༅། །ན་མོ་གུ་རུ་བུདྡྷ་བོ་དྷི་ས་ཏྲེ་བྷྱཿ འཇམ་པའི་དབྱངས་བློ་གཏེར་དབང་པོའི་ཞལ་ནས་ཀྱི་སྲོག་ཤིང་འཛུགས་ཆོག་ལས་སྒྲིབ་རྙོག་མ་བསྲུང་བྱེད་ནོར་བུའི་ཀེ་ཏ་ཀའི་ཕྲེང་བ་ལས། ཉིན་
དང་པོ་མཆོད་རྟེན་གྱི་བུམ་པའི་ནང་དུ་གཙུག་ཏོར་དྲི་མེད་ཀྱི་དཀྱིལ་འཁོར་བཤམས་ནས། འཇམ་པའི་དབྱངས་ངག་དབང་ལེགས་གྲུབ་ཀྱི་དཀྱིལ་ཆོག་ལྟར་སྒྲུབ་མཆོད་རྒྱས་པར་བཏང་གསུངས་པ་ནི།
མཆོད་རྟེན་གྱི་བུམ་པའི་ནང་དུ་གདུང་བཞི་རྒྱ་གྲམ་དུ་བྲེས་པའི་ཁར་དཀྱིལ་འཁོར་ཆེ་ཆུང་གང་ཤོང་མི་ཚད་ཀྱི་རྡོ་ལེབ་བམ་ཤིང་ལེབ་ལེགས་པར་བསྟར་ལ་བཀོད། རང་ཉིད་ཤར་ཕྱོགས་སུ་འཁོད་པའི་
མདུན་དུ་མཆོད་པ་དང་། རྡོ་རྗེ་དྲིལ་བུ་སོགས་འདུ་བྱས་ཏེ་འཁོད་ནས། ཆུ་གཙང་ངམ་དྲི་བཟང་དང་སྦྱར་བས་སྤྱན་མ་སོགས་ལྷ་མོ་བཞིས་བདག་ལ་ཁྲུས་མཛད་པར་མོས་ལ། གཟུངས་ཐུང་བཟླ་ཞིང་

༄༅། །ཁྲུས་བྱ་དེ་ཉིད་དམ་རྟེན་འབྲེལ་སྙིང་པོས་བྱིན་གྱིས་བརླབས་པའི་གོས་གསར་པ་གྱོན་པར་བསམ། ཨོཾ་ཨ་མོ་གྷ་པ་རི་ཤུདྡྷེ་ཤོ་དྷ་ཡ་ས་མ་ཏེ་ནི་དྷ་རི་དྷ་རི་ཤུདྡྷེ་
ཤོ་དྷ་ཡ་མ་ཧཱ་པདྨེ་སྭཱ་ཧཱ། ཞེས་པ་བྱུང་ལ་བཟླས་པས་གནས་ཁང་ལ་གཏོར་ཞིང་ཆག་ཆག་གདབ་པར་བསམ། ཟས་གོས་ཡོ་བྱད་རྣམས་ལ་གཏོར་བས་ཉེས་པ་ཀུན་སེལ་བར་བསམ། ཨོ་
ཤྲཱི་མ་ཧཱ་ཀཱ་རུ་ཎ་པདྨ་ཨ་མོ་གྷ་ཨ་པྲ་ཏི་ཧ་ཏ་བཛྲ་ཨ་དྷིཥྛ་ན་བྷ་རུ་བྷ་ནི་དྷི་རི་སྭཱ་ཧཱ། ཞེས་བཟླས་ཤིང་། དྲི་བཟང་གི་ཆུ་གཏོར་ཏེ་བྱུག་པ་བྱས་པར་བསམ། མཆོད་པ་
སོགས་ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། ཨོཾ་སྭ་བྷ་ཝས་སྦྱང་། སྟོང་པར་གྱུར། སྟོང་པའི་ངང་ལས་ཨོཾ་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་

རྒྱ་ཆེ་བ་རྣམས་ཀྱི་ནང་དུ་ཨོ་ཨོ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་
ཆབ༑ ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ། རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་
བ༑ ངོ་བོ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་
སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཨ་ཝརྟ་ཡ་ཧོཿ ཨོཾ་བཛྲ་སྤ་ར་ཎ་ཁཾ། ཨོཾ་བཛྲ་
ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་ཨ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱེ་ཨཱཿཧཱུྃ། ཨོཾ་བཛྲ་

༄༅། །ཤབྡ་ཨཱཿཧཱུྃ། ཕྱག་རྒྱ་རོལ་མོ་དང་བཅས་ལ། ཨོཾ་ན་མོ་བྷ་ག་ཝ་ཏེ། བཛྲ་ས་ར་པྲ་མ་དྷ་ནེ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་བཛྲ་བཛྲ།
མ་ཧཱ་བཛྲ། མ་ཧཱ་ཏེ་ཛོ་བཛྲ། མ་ཧཱ་བིདྱ་བཛྲ། མ་ཧཱ་བོ་དྷི་ཙིཏྟ་བཛྲ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ། སརྦ་ཀརྨ་ཨཱ་བ་ར་ཎ་བི་ཤོ་དྷ་ན་བཛེ་སྭཱ་ཧཱ། ཞེས་མཆོད་
སྤྲིན་གྱི་གཟུངས་བཟླ། དེ་ནས་སྐྱབས་ཡུལ་གསལ་བཏབ་སྟེ། ཁམས་གསུམ་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་
ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་རྒྱལ་བ་སྲས་དང་བཅས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་གཅིག་ཏུ་བསྡུས་པའི་
ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག །སྐུ་བཞི་ཡེ་ཤེས་ལྔའི་བདག་ཉིད་དྲིན་ཆེན་རྩ་
བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སུ་

མཆིའོ༑ །བླ་མ་སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་མ་ཐོབ་བར་དུ་བདག་ཉིད་སྐྱབས་སུ་མཆི། །བདག་གིས་བསྒོམ་བཟླས་བགྱིས་པའི་བསོད་
ནམས་འདི་དག་གིས། །འགྲོ་ལ་ཕན་ཕྱིར་སངས་རྒྱས་མྱུར་དུ་འགྲུབ་པར་ཤོག །ལན་གསུམ། རང་རྣམ་སྣང་དུ་གསལ་བའི་ཐུགས་ཀའི་ཨོཾ་ལས་འོད་ཟེར་འཕྲོས། ལུས་ཀྱི་
ནང་ཐམས་ཅད་གང༌། སྡིག་སྒྲིབ་ཐམས་ཅད་སྦྱངས། འོད་ཟེར་ཕྱིར་འཕྲོས་པས་བླ་མ་དང་གཙུག་ཏོར་དྲི་མ་མེད་པའི་ལྷ་ཚོགས་ལ། སངས་རྒྱས་བྱང་སེམས་ཉན་ཐོས་
རང་རྒྱལ་དཔག་ཏུ་མེད་པས་བསྐོར་བ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ས་མཱ་ཛ༔ པདྨ་ཀ་མ་ལཱ་ཡ་སྟཾ། ཞེས་པས་མདུན་གྱི་ནམ་མཁར་བཞུགས་པར་བསམ།
དུས་གསུམ་གྱི་ནི་བླ་མ་དང་། །ཕྱོགས་བཅུའི་བདེ་གཤེགས་ཐམས་ཅད་དང་། །གཙུག་ཏོར་དྲི་མེད་ལྷ་ཚོགས་སོགས། །ཕྱག་འོས་ཀུན་ལ་ཕྱག་འཚལ་ལོ། །ཨོཾ་སརྦ་
ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ཨརྒྷཾ་པྲ་ཏིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་པཱ་དྱཾ་པྲ་ཏིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་།

༄༅། །ལེ་ས་པ་རི་ཝཱ་ར་བཛྲ་པུཥྤེ་པྲ་ཏིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་དྷུཔེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་
ཝཱ་ར་བཛྲ་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་གནྡྷེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ནཻ་ཝི་དྱེ་པྲ་
ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ཤབྡ་པྲ་ཏཱིཙྪ་སྭཱ་ཧཱ། ཞེས་ཕྱག་རྒྱ་དང་བཅས་པས་མཆོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་
ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་བཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་
དུ་སྐྱབས་སུ་མཆི། །རང་གཞན་དོན་ནི་རབ་སྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་
ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ལན་གསུམ། ཚོགས་ཞིང་དེ་ཀའི་

སྤྱན་སྔར། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་།
ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་ཤིང་བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་
ཀུན་ཏུ་སྦྱོར་བ་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡོངས་དག་པར་རྫོགས་པའི་བྱང་ཆུབ་ཐོབ་པར་བྱ་བའི་ཕྱིར་དུ་གསོ་སྦྱོང་ངེས་པར་མཛད་པ་དེ་བཞིན་དུ། །
བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་སང་ཉི་མ་མ་ཤར་གྱི་བར་དུ་གསོ་སྦྱོང་ངེས་པར་ཡང་དག་པར་བླང་བར་བྱའོ། །དེང་ནས་སྲོག་གཅོད་མི་བྱ་ཞིང་། །
གཞན་གྱི་ནོར་ཡང་བླང་མི་བྱ། །འཁྲིག་པའི་ཆོས་ཀྱང་མི་སྤྱོད་ཅིང་། །རྫུན་གྱི་ཚིག་ཀྱང་མི་སྨྲ་འོ། །སྐྱོན་ནི་མང་པོ་ཉེར་བསྟེན་པའི། །ཆང་ནི་ཡོངས་སུ་སྤང་བར་བྱ། །
ཁྲི་སྟན་ཆེ་མཐོ་མི་བྱ་ཞིང་། །དེ་བཞིན་དུས་མ་ཡིན་པའི་ཟས། །དྲི་དང་ཕྲེང་བ་དང་ནི་རྒྱན། །གར་དང་གླུ་སོགས་སྤང་བར་བྱ། །ཇི་ལྟར་དགྲ་བཅོམ་རྟག་ཏུ་ནི། ། །

༄༅། །སྲོག་གཅོད་ལ་སོགས་མི་བྱེད་པ། །དེ་ལྟར་སྲོག་གཅོད་ལ་སོགས་སྤང་། །བླ་མེད་བྱང་ཆུབ་ཐོབ་པར་ཤོག །སྡུག་བསྔལ་མང་འཁྲུགས་སེམས་ཅན་རྣམས། །
སྲིད་པའི་མཚོ་ལས་སྒྲོལ་བར་ཤོག །ཅེས་ལན་གསུམ་དང་། ཨོཾ་ཨ་མོ་གྷ་ཤཱི་ལ། སམྦྷ་ར་སམྦྷ་ར། བྷ་ར་བྷ་ར། མ་ཧཱ་ཤུ་དྡྷ་སཏྭ་པདྨ་བི་བྷུ་ཥི་ཏ་བྷུ་ཛ་དྷ་ར་དྷ་ར། ས་མནྟ་
ཨ་ཝ་ལོ་ཀི་ཏེ་ཧཱུྃ་ཕཊ་སྭཱ་ཧཱ། ཞེས་ཚུལ་ཁྲིམས་རྣམ་དག་གི་གཟུངས་དང་། ཨོཾ་སརྦ་ཏ་ཐཱ་ག་ཏ། མ་ལ་བི་ཤོ་དྷ་ནི། རུདྡྷ་བ་ལེ་པྲ་ཏི་ས་སྐུ་ར། ཏ་ཐཱ་ག་ཏ་དྷ་ཏུ་དྷ་རེ། དྷ་ར་དྷ་ར།
སནྡྷ་ར་སནྡྷ་ར། སརྦ་ཏ་ཐཱ་ག་ཏ་ཨ་དྷིཥྛཱི་ན་ཨ་དྷིཥྛཱི་ཏེ་སྭཱ་ཧཱ། ཞེས་དྲི་མེད་གཟུངས་ཐུང་ཉེར་གཅིག་བདུན་སོགས་བཟླ། བཛྲ་མུ༔ ཚོགས་ཞིང་རྣམས་རང་བཞིན་གྱི་གནས་སུ་གཤེགས་
པར་གྱུར། ཚད་མེད་བཞི་བསྒོམ་པ་ནི། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །
སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་བར་གྱུར་ཅིག །ཅེས་བརྗོད། ཨོཾ་སྭ་བྷཱ་ཝ་ཤུདྡྷཿསརྦ་

དྷརྨ་སྭ་བྷ་ཝ་ཤུདྡྷོཉ་ཧཾ། སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཨོཾ་དཀར་པོ། དེ་ལས་འོད་ཟེར་འཕྲོས། །
དོན་གཉིས་བྱས་ནས་ཚུར་འདུས་ཡོངས་སུ་གྱུར་པ་ལས་རང་ཉིད་རྣམ་སྣང་དཀར་པོ་ཞལ་བཞི་ཕྱག་བརྒྱད་བྱང་ཆུབ་མཆོག་གི་ཕྱག་རྒྱ་ཅན། རྡོ་རྗེའི་སྐྱིལ་ཀྲུང་གིས་བཞུགས་
པ་རིན་པོ་ཆེའི་རྒྱན་སྣ་ཚོགས་པས་བརྒྱན་པ། མདུན་དུ་སྦས་ཡུམ་རྡོ་རྗེ་དཀར་མོ། གཡས་སུ་ཉི་མ་རྣམ་སྣང་དམར་པོ་ཉི་མ། གཡོན་དུ་ཟླ་བ་རྣམ་སྣང་དཀར་པོ་ཟླ་བ།
དེ་གཉིས་བཞེངས་ནས་ལྡེམ་པའི་ཚུལ་དུ་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀ་ནས་འོད་ཟེར་འཕྲོས་པས་རང་འདྲའི་ཡེ་ཤེས་པ་
བཛྲ་ས་མཱ་ཛ༔ ཛ་ཧཱུྃ་བྃ་ཧོཿ གཉིས་སུ་མེད་པར་ཐིམ། སླར་ཡང་ཐུགས་ཀ་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་བཅས་བཛྲ་ས་མཱ་ཛཿ དེ་བཞིན་གཤེགས་པ་
ཐམས་ཅད་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་དབང་བསྐུར་སྐུ་གང་། །

༄༅། །དྲི་མ་དག །ཆུ་ལྷག་མ་ཡར་ལུད་པ་ལས་རིན་པོ་ཆེའི་ཅོད་པཎ་གྱིས་རྒྱས་བཏབ་པར་གྱུར། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ཨརྒྷཾ་པྲ་ཏཱིཙྪ་སྭཱ་
ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་པུཥྤེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་
བི་མ་ལེ་ས་པ་རི་ཝཱ་ར་བཛྲ་དྷུཔེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་
གནྡྷེ་པྲ་ཏིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ནེ་ཝི་དྱེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་བཛྲ་ཤབྡ་པྲ་ཏཱིཙྪ་སྭཱ་ཧཱ། ཞེས་ཕྱག་རྒྱ་
དང་བཅས་པས་མཆོད། སྣང་སྟོང་རྡོ་རྗེ་ནམ་མཁའི་དབྱིངས། །ཆོས་དབྱིངས་ཡེ་ཤེས་རྡོ་རྗེའི་སྐུ། །བྱང་ཆུབ་མཆོག་གི་ཕྱག་རྒྱ་ཅན། །ཕྱག་འཚལ་རྣམ་པར་སྣང་མཛད་ལའོ། །
ཞེས་པས་བསྟོད། ཐུགས་ཀར་ཟླ་བ་ལ་ཨོ་སྔགས་ཀྱིས་བསྐོར་བ་ལ་དམིགས་ནས། ན་མསརྦ་ཏ་ཐཱ་ག་ཏཱ་ནཱཾ། ཨོཾ་མ་ཧཱ་ཙིནྟ་མ་ཎི་ཛཱ་ལ་ན། སཱ་ག་ར་གམྦྷི་རེ། ཨཱ་

ཀཪྞ་ཡ། ཨཱ་ཀ་ཡ། ཨཱ་ཡུནྡྷ་ར། ཨཱ་ཡུནྡྷ་ར། སནྡྷ་ར་སནྡྷ་ར། ཀྵ་ཎ་ཀྵ་ཎ། ཀྵི་ཎི་ཀྵི་ཎི། ཀྵུ་ཎུ་ཀྵུ་ཎུ། སརྦ་ཏ་ཐཱ་ག་ཏ་མ་ཧཱ་ས་མ་ཡ། ཏིཥྛ་ཏིཥྛ། མ་ཧཱ་
བྷུ་བ་ན། སཱ་ག་ར། སཾ་ཤོ་དྷ་ཡ། མཱཾ་སརྦ་ས་ཏྭཾ་ཥྩ བྷ་ག་བ་ཏི། སརྦ་པཱ་པཾ་བི་མ་ལ། ཛ་ཡ་ཛ་ཡ། ཛ་ཡ་ལབྡྷེ། སྥུ་ཊ་སྥུ་ཊ། སྥོ་ཊ་ཡ་སྥོ་ཊ་ཡ། བི་ག་ཏ་
ཨཱ་བ་ར་ཎི། བྷ་ཡ་ཧ་ར་ཎི། ཧཱུྃ་ཧཱུྃ་ཧཱུྃ། མྲྀ་ཏྱུ་དཎཱ་དྷ་རེ། ཨ་བྷ་ཡ་པྲ་དེ། ཨུཥྞཱི་ཥ་བྱ་བ་ལོ་ཀི་ཏེ། ས་མནྟ་མུ་ཁེ། ས་མནྟ་བྱ་བ་ལོ་ཀི་ཏེ། མ་ཧཱ་མཱ་ཡེ། མ་ཧཱ་པཱ་
ཤདྷ་རེ། ཨ་མོ་གྷ་བི་མ་ལེ། ཨཱ་ཀཪྞ་ཡ། ཨཱ་ཀཪྞ་ཡ། ཨཱ་ཀཌྜྷ་ཡ། ཨཱ་ཀཌྜྷ་ཡ། བྷ་ར་བྷ་ར། སམྦྷ་ར་སམྦྷ་ར། ཨིནྡྲི་ཡ་བི་ཤོ་དྷ་ནི། བྷཱུ་ཥི་ཏ་བྷུ་ཛེ། མ་ཧཱ་
མུ་དྲཱ་བི་ལོ་ཀི་ཏེ། ཛ་ཡ་ཛ་ཡ། སིདྡྷི་སིདྡྷི། བུདྡྷ་བུདྡྷ། བོ་དྷ་ནི་བོ་དྷ་ནི། སཾ་བོ་དྷ་ནི་སཾ་བོ་དྷ་ནི། ཤོ་དྷ་ནི་ཤོ་དྷ་ནི། སཾ་ཤོ་དྷ་ནི་སཾ་ཤོ་དྷ་ནི། བི་ཤོ་དྷ་ནི་བི་ཤོ་དྷ་
ནི༑ ཧ་ར་ཧ་ར། མ་མ་སརྦ་པཱ་པཾ། སརྦ་ཏ་ཐཱ་ག་ཏ་ཀུ་ལ་བྷུ་ཛེ། ས་མ་ཡ་ཏིཥྛ། པྲ་ས་ར་ཏུ་མ་མ་པུཎྱེ། བི་ན་ཤྱནྟུ་པཱ་པཾ། སརྦ་ཀི་ལྤི་ཥ་ཧ་རེ། མ་ཎི་བི་ཤུདྡྷེ། །

༄༅། །ཤོ་དྷ་ཡ་བི་མ་ལེ། བི་ཀཱ་སི་ཏ་པདྨེ། ཀ་བ་ཙི་ཏ་བྷུ་ཛེ། ཥཊྤཱ་ར་མི་ཏཱ་པ་རི་པཱུ་ར་ཎི། སརྦ་ཏ་ཐཱ་ག་ཏོཥྞཱི་ཥ་བི་ལོ་ཀི་ཏེ་སྭཱ་ཧཱ། སརྦ་ཏ་ཐཱ་ག་ཏ་གུ་ཧྱ་ཨ་དྷིཥྛ་ན་
ཨ་དྷིཊྛི་ཏེ་སྭཱ་ཧཱ། ཨཱ་ཡུརྡ་དེ་སྭཱ་ཧཱ། པུཎྱ་ད་དེ་སྭཱ་ཧཱ། པུཎྱ་བི་ལོ་ཀི་ཏེ་སྭཱ་ཧཱ། པུཎྱ་ཨ་བ་ལོ་ཀི་ཏེ་སྭཱ་ཧཱ། མྲྀ་ཏྱུ་དཎྜེ་སྭཱ་ཧཱ། ཡ་མ་དཎྜེ་སྭཱ་ཧཱ། ཡ་མ་དཱུ་ཏེ་སྭཱ་ཧཱ། སཾ་
ཧ་ར་ཎི་སྭཱ་ཧཱ། སམྦྷ་ར་ཎི་སྭཱ་ཧཱ། སནྡྷར་ཎི་སྭཱ་ཧཱ། པྲ་ཏི་ས་ར་ཎི་སྭཱ་ཧཱ། ཨོ་ཛོ་བ་ཏི་སྭཱ་ཧཱ། ཏེ་ཛོ་བ་ཏི་སྭཱ་ཧཱ། ཛ་ཡ་བ་ཏི་སྭཱ་ཧཱ། སརྦ་ཏ་ཐཱ་ག་ཏ་མུ་དྭཱ་ཨ་དྷི་ཥྛཱ་ན་ཨ་
དྷི་ཥྛི་ཏེ་སྭཱ་ཧཱ། ཞེས་གཟུངས་རིང་ལན་གསུམ་དང༌། ཨོཾ་ན་མ་སྦེ་ཡ་དྷཱི་ཀཱ་ནཱཾ། སརྦ་ཏ་ཐཱ་ག་ཏ་ཧྲི་ད་ཡ་གརྦྷེ་ཛྭ་ལ་ཛྭ་ལ། དྷརྨ་དྷ་ཏུ་གནྡྷེ་སཾ་བྷ་ར་མ་མ་ཨཱ་ཡུཿསཾ་ཤོ་དྷ་ཡ། སཾ་
ཤོ་དྷ་ཡ། མ་མ་སརྦ་པཱ་པཾ། སརྦ་ཏ་ཐཱ་ག་ཏ་ས་མནྟོ་ཨུཥྞཱི་ཥ་བི་མ་ལེ་བི་ཤུདྡྷེ། ཧཱུྃ་ཧཱུྃ་ཧཱུྃ་ཧཱུྃ། ཨྃ་བྃ་སྃ་ཛཿསྭཱ་ཧཱ། ཞེས་གཟུངས་ཐུང་ཅི་ནུས་བཟླ་སྟེ་བདག་བསྐྱེད་དོ། །དེ་ནས་ཐིག་ཚོན་སྐོར་དང་། གཤམ་
ཆོག་སོགས་གཞན་དུ་གསལ་ལ། རང་རྣམ་སྣང་གི་ང་རྒྱལ་གྱིས་མདུན་གྱི་དཀྱིལ་འཁོར། ཨོཾ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པར་གྱུར། སྟོང་པའི་ངང་ལས་སྣ་ཚོགས་རྡོ་རྗེའི་ས་གཞི། རྡོ་རྗེའི་ར་

བ་གུར་བླ་བྲེ་ཡེ་ཤེས་ཀྱི་མེ་འབར་བའི་ནང་དུ་པདྨའི་ལྟེ་བར་རིན་པོ་ཆེ་སྣ་ཚོགས་ཀྱི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི། ནང་ལེའུ་ཚེ་དགུ་དང་ལྡན་པ། ཕྱོགས་མདོག་ཤར་
སྔོ༑ ལྷོ་སེར། ནུབ་དམར། བྱང་ལྗང་། དབུས་དཀར་བ་མཚན་ཉིད་ཐམས་ཅད་ཡོངས་སུ་རྫོགས་པ། ལྷ་ཐམས་ཅད་ཀྱི་གནས་སུ་པད་ཟླའི་གདན། དབུས་སུ་རྣམ་སྣང་དཀར་པོ་ཞལ་
བཞི་ཕྱག་བརྒྱད་བྱང་ཆུབ་མཆོག་གི་ཕྱག་རྒྱ་ཅན། མདུན་དུ་སྦས་ཡུམ་རྡོ་རྗེ་དཀར་མོ། གཡས་སུ་ཉི་མ་རྣམ་སྣང་དམར་པོ་ཉི་མ། གཡོན་དུ་ཟླ་བ་རྣམ་སྣང་དཀར་པོ་ཟླ་བ། དེ་གཉིས་
བཞེངས་ནས་ལྡེམ་པའི་ཚུལ་དུ་བཞུགས་པ། ཤར་གྱི་ལེའུ་ཚེ་ལ་མི་བསྐྱོད་པ་སྔོན་པོ། གཡས་ས་གནོན་གྱི་ཕྱག་རྒྱས་རྡོ་རྗེ། གཡོན་མཉམ་གཞག །ལྷོར་རིན་འབྱུང་སེར་པོ་གཡས་
མཆོག་སྦྱིན་གྱི་ཕྱག་རྒྱས་རིན་པོ་ཆེ། གཡོན་མཉམ་གཞག །ནུབ་ཏུ་འོད་དཔག་མེད་དམར་པོ་ཏིང་ངེ་འཛིན་གྱི་ཕྱག་རྒྱས་པདྨ་དམར་པོ། བྱང་དུ་དོན་གྲུབ་ལྗང་གུ་གཡས་སྐྱབས་སྦྱིན་
གྱི་ཕྱག་རྒྱས་སྣ་ཚོགས་རྡོ་རྗེ་འཛིན་པ། གཡོན་མཉམ་གཞག །ཐམས་ཅད་ཀྱང་སྐྱིལ་ཀྲུང་གིས་བཞུགས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཤར་ལྷོའི་རེའུ་མིག་

༄༅། །ལ་སྤྱན་མ་དཀར་མོ། གཡས་འཁོར་ལོ། གཡོན་སྤྱན། ལྷོ་ནུབ་ཏུ་མ་མ་ཀཱི་སྔོན་མོ་གཡས་རིན་པོ་ཆེ། གཡོན་རྡོ་རྗེ། ནུབ་བྱང་དུ་གོས་དཀར་མོ་དམར་མོ་གཡས་གཡོན་
གཉིས་ཀས་པདྨ། བྱང་ཤར་དུ་སྒྲོལ་མ་ལྗང་གུ་གཡས་སྣ་ཚོགས་རྡོ་རྗེ། གཡོན་དུ་ཨུཏྤལ་བསྣམས་པའོ། ཤར་ལྷོར་གཟུགས་རྡོ་རྗེ་མ་དཀར་མོ་གཡས་འཁོར་ལོ། གཡོན་མེ་ལོང་།
ལྷོ་ནུབ་ཏུ་སྒྲ་རྡོ་རྗེ་མ་སེར་མོ་གཡས་རིན་པོ་ཆེ་གཡོན་པི་ཝཾ། ནུབ་བྱང་དུ་དྲི་རྡོ་རྗེ་མ་དམར་མོ་གཡས་པདྨ། གཡོན་དུང་ཆོས། བྱང་ཤར་དུ་རོ་རྡོ་རྗེ་མ་ལྗང་གུ་གཡས་སྣ་ཚོགས་རྡོ་རྗེ།
གཡོན་རོའི་སྣོད་བསྣམས་པའོ། །ཤར་གྱི་སྣམ་བུ་ལ་བྱང་སེམས་གཉིས་དཀར་པོ་གཡས་འཁོར་ལོ། ལྷོར་བྱང་སེམས་གཉིས་སེར་པོ་གཡས་རིན་པོ་ཆེ། ནུབ་ཏུ་བྱང་སེམས་གཉིས་
དམར་པོ་གཡས་པདྨ། བྱང་དུ་བྱང་སེམས་གཉིས་ལྗང་གུ་གཡས་སྣ་ཚོགས་རྡོ་རྗེ། དེ་རྣམས་གཡོན་ཁུ་ཚུར་དཀུར་བརྟེན་པའོ། །ཤར་སྒོར་ཁྲོ་བོ་རྡོ་རྗེ་ལྕགས་ཀྱུ་དཀར་པོ་གཡས་ལྕགས་
ཀྱུ༑ ལྷོ་སྒོར་རྡོ་རྗེ་ཞགས་པ་སེར་པོ་གཡས་ཞགས་པ། ནུབ་སྒོར་རྡོ་རྗེ་ལྕགས་སྒྲོགས་དམར་པོ་གཡས་ལྕགས་སྒྲོགས། བྱང་སྒོར་རྡོ་རྗེ་འབེབས་པ་ལྗང་གུ་གཡས་དྲིལ་བུ་འཛིན་

པའོ༑ །དེ་རྣམས་གཡོན་སྡིགས་མཛུབ། ཞབས་གཡས་བསྐུམ་གཡོན་བརྐྱང་སྦྲུལ་དང་རིན་པོ་ཆེའི་རྒྱན་གྱིས་བརྒྱན་པ། དེ་བཞིན་གཤེགས་པ་ལྔ་རྡོ་རྗེའི་སྐྱིལ་ཀྲུང་དང་གཞན་རྣམས་
སེམས་དཔའི་སྐྱིལ་ཀྲུང་གིས་བཞུགས་པ། རིན་པོ་ཆེ་སྣ་ཚོགས་པས་བརྒྱན་པའོ། །དེ་རྣམས་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀ་ནས་འོད་ཟེར་འཕྲོས།
བླ་མ་དང་གཙུག་ཏོར་དྲི་མ་མེད་པའི་ལྷ་ཚོགས་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ རྡོ་རྗེ་བསྡུ་རྒྱུ། ཞྭ་ཕུད་རྡོར་དྲིལ་སྤོས་བཅས་
འཛིན་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་
བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེས་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་
རྫོགས་པའི། །ཁྱེད་བཞེད་འགྲོ་དོན་མཛད་དུས་འདིར་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་

༄༅། །སེམས་ཅན་ཚོགས་རྣམས་བསྒྲལ་བའི་ཕྱིར། །ཡང་དག་འཁོར་དང་བཅས་རྣམས་གཤེགས་སུ་གསོལ། །ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་
འདྲ་ཞིང་། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲངས་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་ཆགས་བྲལ་
བ༑ །ཀུན་ཏུ་མི་ཟད་ནུས་པར་ལྡན། །ཚུལ་སྤྱོན་ཚུལ་སྤྱོན་ཞིང་དག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་བརྙན་ནི། །མཆོད་པས་གནས་འདིར་
གཤེགས་སུ་གསོལ། །འདི་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །
བཅོམ་ལྡན་ཐུགས་རྗེས་བྱོན་པ་ལེགས། །བདག་ཅག་བསོད་ནམས་སྐལ་པ་ལྡན། །བདག་ལ་མཆོད་ཡོན་བཞེས་ནས་ཀྱང་། །ཐུགས་ལ་དགོངས་ཤིང་གནང་བར་མཛོད། །བདེ་བར་
གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ཀྱང་། །འདི་ཉིད་དུ་ནི་བཞུགས་སུ་གསོལ། ཨོཾ་སརྦ་ཏ་ཐཱ་ག་

ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་པུཥྤེ་པྲ་ཏིཙྪ་
སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་དྷཔེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་
ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ནཻ་ཝི་དྱེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཞེས་ཕྱག་རྒྱ་
དང་བཅས་པས་མཆོད། ཛཿཧཱུྃ་བྃ་ཧོཿ གཉིས་སུ་མེད་པར་ཐིམ། སླར་ཡང་ཐུགས་ཀ་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱཿཛཿ དེ་བཞིན་གཤེགས་པ་
ཐམས་ཅད་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབས་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་དབང་བསྐུར་སྐུ་གང་། དྲི་མ་དག །
ཆུ་ལྷག་མ་ཡར་ལུད་པ་ལས་དེ་བཞིན་གཤེགས་པ་རྣམས་ལ་རིན་པོ་ཆེའི་ཅོད་པཎ་དང་། གཞན་རྣམས་ལ་རིགས་ལྔས་རྒྱས་བཏབ་པར་བསམ། དེ་ནས་མཆོད་པ་གསར་དུ་བཤམས་པའི་ཁ་གསོས། །

ཨོཾ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པར་གྱུར། སྟོང་པའི་ངང་ལས་ཨོ་ཨོ་༄༅། །ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ་ཨོ་ཨོ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ༑ མེ་ཏོག །བདུག་སྤོས། མར་མེ། དྲི་ཆབ། ཞལ་།
ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ། རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་བ། ངོ་བོ་
ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་།
ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར་སུ་ར་སུ་ར། ཨཱ་ཝརྟ་ཡ་ཨཱ་ཝརྟ་ཡ་ཧོཿ ཨོཾ་བཛྲ་སྤ་ར་ཎ་ཁཾ། ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་

བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུཔྤེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃཿ ཨོཾ་བཛྲ་ནཻ་ཝི་དྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཞེས་
ཕྱག་རྒྱ་དང་བཅས་པས་བྱིན་གྱིས་རླབས། ཐལ་མོ་སྦྱར། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་དང་། །བདག་གིས་གུས་པས་བཤམ་པ་འདི། །གཙུག་
ཏོར་དྲི་མེད་ལྷ་ཚོགས་དང༌། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེར་བ་ནི་
བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་མ་ལེ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། རབ་འབྱམས་རྒྱ་མཚོ་
དཔག་མེད་ན། །ཞབས་བསིལ་ཇི་སྙེད་ཡོད་པ་དང་། །བདག་གིས་གུས་པས་བཤམ་པ་འདི། །གཙུག་ཏོར་དྲི་མེད་ལྷ་ཚོགས་དང་། །ཇི་སྙེད་རྒྱལ་བ་སྲས་དང་
བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེར་བ་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །

༄༅། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་མ་ལེ་ས་པ་རི་ཝཱ་ར་པཱདྱཾ་པྲ་ཏཱིཙྪ་སྭཱ་ཧཱ། རབ་འབྱམས་རྒྱ་མཚོ་དཔག་མེད་ན། །མེ་ཏོག་ཇི་སྙེད་ཡོད་པ་དང་། །བདག་གིས་གུས་
པས་བཤམ་པ་འདི། །གཙུག་ཏོར་དྲི་མེད་ལྷ་ཚོགས་དང་། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་
ཀྱིས༑ །ཅི་བདེར་བ་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་མ་ལེ་ས་པ་རི་ཝཱ་ར་པུ་པྲ་ཏཱིཙྪ་སྭཱ་ཧཱ། རབ་འབྱམས་རྒྱ་མཚོ་
དཔག་མེད་ན། །བདུག་སྤོས་ཇི་སྙེད་ཡོད་པ་དང་། །བདག་གིས་གུས་པས་བཤམ་པ་འདི། །གཙུག་ཏོར་དྲི་མེད་ལྷ་ཚོགས་དང་། །ཇི་སྙེད་རྒྱལ་བ་སྲས་དང་བཅས། །དེ་སྙེད་
རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེར་བ་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་
མ་ལེ་ས་པ་རི་ཝཱ་ར་དྷུཔྤེ་པྲ་ཏཱིཙྪ་སྭཱ་ཧཱ། རབ་འབྱམས་རྒྱ་མཚོ་དཔག་མེད་ན། །མར་མེ་ཇི་སྙེད་ཡོད་པ་དང་། །བདག་གིས་གུས་པས་བཤམ་པ་འདི། །གཙུག་ཏོར་དྲི་མེད་ལྷ་

ཚོགས་དང་། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེར་བ་ནི་བཞེས་ནས་ཀྱང་། །སེམས་ཅན་དོན་
ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་མ་ལེ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། རབ་འབྱམས་རྒྱ་མཚོ་དཔག་མེད་ན། །དྲི་ཆབ་ཇི་སྙེད་ཡོད་པ་དང་། །
བདག་གིས་གུས་པས་བཤམ་པ་འདི། །གཙུག་ཏོར་དྲི་མེད་ལྷ་ཚོགས་དང་། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་
ཁྱེད་རྣམས་ཀྱིས། །ཅི་བདེར་བ་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་མ་ལེ་ས་པ་རི་ཝཱ་ར་གནྡྷེ་པྲ་ཏིཙྪ་སྭཱ་ཧཱ། རབ་
འབྱམས་རྒྱ་མཚོ་དཔག་མེད་ན། །ཞལ་ཟས་ཇི་སྙེད་ཡོད་པ་དང་། །བདག་གིས་གུས་པས་བཤམ་པ་འདི། །གཙུག་ཏོར་དྲི་མེད་ལྷ་ཚོགས་དང་། །ཇི་སྙེད་རྒྱལ་བ་སྲས་དང་
བཅས༑ །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེར་བ་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་

༄༅། །ཏ་ཐཱ་ག་ཏ་ཨུཥྞཱི་ཥ་བི་མ་ལེ་ས་པ་རི་ཝཱ་ར་ནཻ་ཝི་དྱེ་པྲ་ཏཱིཙྪ་སྭཱ་ཧཱ། རབ་འབྱམས་རྒྱ་མཚོ་དཔག་མེད་ན། །རོལ་མོ་ཇི་སྙེད་ཡོད་པ་དང༌། །བདག་གིས་གུས་པས་
བཤམ་པ་འདི། །གཙུག་ཏོར་དྲི་མེད་ལྷ་ཚོགས་དང་། །ཇི་སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །
ཅི་བདེར་བ་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་བི་མ་ལེ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཞེས་པས་མཆོད། གོས་ཟུང་ནི།
ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་པ་འཇམ་པ་ཡངས་བ་དྭངས་ཤིང་ཐོག་པ་མེད་པ་ཟུང་དུ་སྦྱར་བ་དང་ལྡན་པར་
གྱུར༑ ཁ་དོག་བཟང་ཞིང་དྲི་ཞིམ་རེག་ན་བདེ། །སྲབ་འཇམ་ཡངས་མཛེས་ལྷ་ལས་བྱུང་བ་ཡི། །ན་བཟའ་མཆོག་འདི་རྡོ་རྗེའི་སྐུ་ལ་འབུལ། །བགྲེས་པ་མེད་པ་རྡོ་རྗེའི་སྐུ་
ཐོབ་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཨོཾ་བཛྲ་ཝསྟྲ་ཡ་ཨཱཿཧཱུྃ། རིན་ཆེན་སྣ་བདུན་ཕུལ་བ་ནི། བདེ་བར་གཤེགས་པ་ཐམས་ཅད་ལ། །འཁོར་ལོ་རིན་ཆེན་འདི་

ཕུལ་བས། །སྲིད་པའི་འཁོར་ལོ་རྒྱུན་བཅད་ནས། །ཆོས་ཀྱི་འཁོར་ལོ་བསྐོར་བར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཙཀྲ་རཏྣ་པཱུ་ཛི་ཏེ་ཨཱཿཧཱུྃ། །
རྒྱལ་བ་སྲས་དང་བཅས་རྣམས་ལ། །ནོར་བུ་རིན་ཆེན་འདི་ཕུལ་བས། །བཀྲེས་ཤིང་ཕོངས་པ་རྒྱུན་བཅད་དེ། །འབྱོར་པ་ཕུན་སུམ་ཚོགས་པར་ཤོག །ཨོཾ་སརྦ་ཏ་ཐཱ་
ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་མ་ཎི་རཏྣ་པཱུ་ཛི་ཏེ་ཨཱཿཧཱུྃ། བཙུན་མོ་རིན་ཆེན་འདི་ཕུལ་བས། །མ་རིག་མུན་པ་རྒྱུན་བཅད་དེ། །ཤེས་རབ་དབྱིངས་ཀྱི་དོན་རྟོགས་
ནས༑ །ཐབས་དང་ཤེས་རབ་འབྲེལ་པར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཝསྟི་རཏྣ་པཱུ་ཛི་ཏེ་ཨཱཿཧཱུྃ། བློན་པོ་རིན་ཆེན་འདི་ཕུལ་བས། །ཕྱི་ནང་
གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་པར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་མ་ཧཱ་
ཏ་རཏྣ་པཱུ་ཛི་ཏེ་ཨཱཿཧཱུྃ། གླང་པོ་རིན་ཆེན་འདི་ཕུལ་བས། །ལྟ་ངན་རྣམས་ནི་རབ་བསལ་ནས། །བླ་མེད་ཐེག་པ་རབ་ཞོན་ཏེ། །ཐམས་ཅད་མཁྱེན་གྲོང་བགྲོད་པར་

༄༅། །ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཧསྟི་རཏྣ་པཱུ་ཛི་ཏེ་ཨཱཿཧཱུྃ། རྟ་མཆོག་རིན་ཆེན་འདི་ཕུལ་བས། །སྲིད་པའི་གཟེབ་ལས་ངེས་གྲོལ་
ཏེ༑ །རྫུ་འཕྲུལ་མཆོག་གི་ཤུགས་ཐོབ་ནས། །སངས་རྒྱས་ཞིང་དུ་བགྲོད་པར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཏུ་རཾ་ག་ཨ་ཤྭ་རཏྣ་པཱུ་ཛི་ཏེ་ཨཱཿཧཱུྃ།
དམག་དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་ནས། །བསྙེངས་བྲལ་མཆོག་ནི་ཐོབ་པར་ཤོག །ཨོཾ་སརྦ་
ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཁད་རཏྣ་པཱུ་ཛི་ཏེ་ཨཱཿཧཱུྃ། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །
མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་རུ་པ་ཀཱ་མ་གུ་ཎ་པཱུ་ཛི་
ཏེ་ཨཱཿཧཱུྃ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་ཡིད་འོང་སྒྲ་སྙན་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་

མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཤབྡ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་ན་ཙན་དན་སྦྲུལ་སྙིང་དང་། །ཨ་
གར་ལ་སོགས་དབང་པོ་ཚིམ་བྱེད་རྣམས། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཊྛི་
ཥ་བི་མ་ལེ་ས་པ་རི་ཝཱ་ར་གནྡྷེ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་ལྟས་བྱེད་རོ་མཆོག་ཅི་མཆིས་པ། །མོས་བློས་
དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ར་ས་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ།
ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམས་བྱེད་རྣམས། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་
ཤིག་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་སྤཪྴེ་ཀཱ་མ་གུ་ཎ་པཱུ་ཛི་ཏེ་ཨཱཿཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། ། །

༄༅། །དྲི་མེད་ཤིན་ཏུ་མཛེས་པའི་དཔལ་བེའུ་འདི། །གང་ལ་ཕུལ་བ་དེ་ཡི་སྐད་ཅིག་ལ། །ཀུན་མཁྱེན་ཡེ་ཤེས་ཉིད་དང་ལྡན་པར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་
ཥ་བི་མ་ལེ་ས་པ་རི་ཝཱ་ར་མངྒ་ལ་ཤྲཱི་ཛཏཱ་ཛ་པཱུ་ཛི་ཏེ་ཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །བསོད་ནམས་རྒྱུ་ལས་བྱུང་བའི་འཁོར་ལོ་འདི། །གང་ལ་ཕུལ་
བ་དེ་ཡི་སྐད་ཅིག་ལ། །དམ་པ་ཆོས་ཀྱི་འཁོར་ལོ་བསྐོར་བར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཙཀྲ་པཱུ་ཛི་ཏེ་ཧཱུྃ། མགོན་པོ་ཐུགས་རྗེ་ཆེན་པོས་
བྱིན་རླབས་པའི། །འདམ་སྐྱེས་འདམ་གྱིས་མ་གོས་པདྨ་འདི། །གང་ལ་ཕུལ་བ་དེ་ཡི་སྐད་ཅིག་ལ། །འཁོར་བའི་ཉེས་པའི་སྐྱོན་གྱིས་མ་གོས་ཤོག །ཨོཾ་སརྦ་ཏ་ཐཱ་ག་
ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་པདྨ་པཱུ་ཛི་ཏེ་ཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །དམ་ཆོས་མི་ནུབ་རྒྱལ་མཚན་དམ་པ་འདི། །གང་ལ་ཕུལ་བ་དེ་ཡི་
སྐད་ཅིག་ལ། །ཕྱོགས་བཅུར་ཆོས་ཀྱི་རྒྱལ་མཚན་འཛུག་པར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་དྷ་ཛ་པཱུ་ཛི་ཏེ་ཧཱུྃ། མགོན་པོ་ཐུགས་རྗེ་ཆེན་པོས་

བྱིན་རླབས་པའི། །རྒྱན་གྱིས་སྤྲས་པའི་རིན་ཆེན་གདུགས་མཛེས་འདི། །གང་ལ་ཕུལ་བ་དེ་ཡི་སྐད་ཅིག་ལ། །ཀུན་ལ་སྐྱབས་ཀྱི་དམ་པ་བྱེད་པར་ཤོག །ཨོཾ་སརྦ་ཏ་ཐཱ་
ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཚ་ཏྲཾ་ག་པཱུ་ཛི་ཏེ་ཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །རིན་ཆེན་བཅུད་ཀྱིས་གང་བའི་བུམ་པ་འདི། །གང་ལ་ཕུལ་བ་
དེ་ཡི་སྐད་ཅིག་ལ། །བསོད་ནམས་ཚོགས་རྫོགས་རྒྱན་གྱིས་བརྒྱན་པར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཀ་ལ་ཤ་པཱུ་ཛི་ཏེ་ཧཱུྃ། མགོན་པོ་ཐུགས་
རྗེ་ཆེན་པོས་བྱིན་རླབས་པའི། །གཡས་འཁྱིལ་ཤིན་ཏུ་དཀར་བའི་དུང་ཆེན་འདི། །གང་ལ་ཕུལ་བ་དེ་ཡི་སྐད་ཅིག་ལ། །སྨྲ་ངན་ཕམ་བྱེད་ཆོས་སྒྲ་སྒྲོགས་པར་ཤོག།
ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཤམ་ཁ་པཱུ་ཛི་ཏེ་ཧཱུྃ། མགོན་པོ་ཐུགས་རྗེ་ཆེན་པོས་བྱིན་རླབས་པའི། །ཤིན་ཏུ་གསལ་བའི་མིག་ལྡན་གསེར་ཉ་འདི། །
གང་ལ་ཕུལ་བ་དེ་ཡི་སྐད་ཅིག་ལ། །འཁོར་བའི་རྒྱ་མཚོ་ཆེ་ལས་སྒྲོལ་བར་ཤོག །ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་མངྒ་ལ་ཉ་ཚ་པཱུ་ཛི་ཏེ་ཧཱུྃ། ཞེས་ཕྱག་རྒྱ་མེད་

༄༅། །པ་རྣམས་ལ་ནམ་མཁའ་མཛོད་ཀྱིས་ཕྱག་རྒྱས་ཕུལ། བསྟོད་པ་ནི། དྲིལ་སྟབས་སུམ་སྐོར་བྱ་ཞིང་། སྣང་སྟོང་རྡོ་རྗེ་ནམ་མཁའི་དབྱིངས། །ཆོས་དབྱིངས་ཡེ་ཤེས་རྡོ་རྗེའི་སྐུ། །བྱང་
ཆུབ་མཆོག་གི་ཕྱག་རྒྱ་འཛིན། །ཕྱག་འཚལ་རྣམ་པར་སྣང་མཛད་ལའོ། །གཟུངས་འཛིན་རྡོ་རྗེ་བརྟན་པའི་ས། །མེ་ལོང་ཡེ་ཤེས་རྡོ་རྗེའི་སྐུ། །རྡོ་རྗེ་བདུད་འདུལ་ཕྱག་
རྒྱ་འཛིན། །ཕྱག་འཚལ་རྡོ་རྗེ་མི་བསྐྱོད་ལའོ། །རྡོ་རྗེ་རིན་ཆེན་འབར་བའི་མེ། །མཉམ་ཉིད་ཡེ་ཤེས་ངོ་བོ་ཉིད། །རྡོ་རྗེ་མཆོག་སྦྱིན་ཕྱག་རྒྱ་འཛིན། །ཕྱག་འཚལ་
རིན་ཆེན་འབྱུང་ལྡན་ལའོ། །མཐའ་ཡས་རྡོ་རྗེ་ཆུ་ཡི་ཁམས། །ཀུན་རྟོགས་ཡེ་ཤེས་ངོ་བོ་ཉིད། །རྡོ་རྗེ་ཏིང་འཛིན་ཕྱག་རྒྱ་འཛིན། །ཕྱག་འཚལ་སྣང་བ་མཐའ་ཡས་
ལའོ༑ །དོན་གྲུབ་རྡོ་རྗེ་བསྐྱོད་པའི་རླུང་། །བྱ་གྲུབ་ཡེ་ཤེས་ངོ་བོ་ཉིད། །རྡོ་རྗེ་སྐྱབས་སྦྱིན་ཕྱག་རྒྱ་འཛིན། །ཕྱག་འཚལ་དོན་ཡོད་གྲུབ་པ་ལའོ། །སྟོང་པ་ཉིད་ཀྱི་རྡོ་
རྗེ་ལས། །རྡོ་རྗེའི་རིགས་རྣམས་ཀུན་གྱི་ཡུམ། །རྡོ་རྗེ་སེམས་མཆོག་རྣམ་པར་དག །ཕྱག་འཚལ་རྡོ་རྗེ་སྤྱན་མ་ལའོ། །མཚན་མ་མེད་པའི་རྡོ་རྗེ་ལས། །རིན་ཆེན་།

རིགས་རྣམས་ཀུན་གྱི་ཡུམ། །རྡོ་རྗེ་རིན་ཆེན་དབང་བསྐུར་མཆོག །ཕྱག་འཚལ་རྡོ་རྗེ་དབང་ཉིད་ལའོ། །སྨོན་པ་མེད་པའི་རྡོ་རྗེ་ལས། །པདྨའི་རིགས་རྣམས་བསྐྱེད་
མཛད་མ། །རྡོ་རྗེ་པདྨ་གསང་བའི་མཆོག །ཕྱག་འཚལ་རྡོ་རྗེ་དཀར་མོ་ལའོ། །རྡོ་རྗེ་མངོན་དུ་མི་བྱེད་ལས། །ལས་ཀྱི་རིགས་རྣམས་བསྐྱེད་མཛད་མ། །རྡོ་རྗེ་
མཆོད་ལ་རབ་ཏུ་བརྩོན། །ཕྱག་འཚལ་རྡོ་རྗེ་སྒྲོལ་མ་ལའོ། །ཞེས་དང་། ཐུན་མོངས་དུ། མཉམ་ཉིད་མི་གཡོ་མཉམ་ཉིད་མཆོག་གི་ཆོས་ཉིད་ཅན། །ཐུགས་རྗེའི་བདག་ཉིད་
འགྲོ་བའི་སྡུག་བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། །དྲི་མེད་མི་གཡོ་མཉམ་ཉིད་དམ་པའི་མཆོག་ཆོས་ཅན། །ཡོན་
ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །དཔེ་ནི་ནམ་མཁའ་དང་ཡང་བསྐྲུན་དུ་ཡོད་མ་ཡིན། །དངོས་གྲུབ་མཐའ་ཡས་དཔག་མེད་དཔེ་དང་བྲལ་བ་རྣམས། །སེམས་
ཅན་ཁམས་ལ་དངོས་གྲུབ་མཆོག་རྣམས་ངེས་པར་སྩོལ། །རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང་། །སྨོན་ལམ་གྲུབ་པ་འགགས་པ་མེད་པའི་ཆོས་ཉིད་ཅན། ། །

༄༅། །འགྲོ་བའི་དོན་གྲུབ་རབ་ཏུ་བརྩོན་པ་མཐའ་ཡས་པ། །ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང་། །ཚད་མེད་ཚད་དང་བྲལ་བ་ཤིན་ཏུ་རྫོགས་པ་
ཡིས༑ །བདེ་བར་གཤེགས་པའི་གོ་འཕང་དམ་པ་བརྙེས་གྱུར་ཀྱང་། །ཁམས་གསུམ་རྣམས་ལ་དངོས་གྲུབ་མཆོག་རྣམས་སྩོལ་མཛད་པ། །ཐུགས་རྗེའི་སྤྱོད་པ་མི་གཡོ་
འགགས་པར་ཡོངས་མི་འགྱུར། །ཨེ་མ་ཧོ་ཤིན་ཏུ་བཟང་པོའི་ཆོས་ཉིད་མཆོག་དང་ལྡན། །མཆོག་སྦྱིན་རྣམས་ཀྱི་ནང་ནས་གོ་འཕང་མཆོག་བརྙེས་པ། །ཁམས་གསུམ་
ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །མགོན་པོ་དུས་གསུམ་སྒྲིབ་པ་མེད་པར་རབ་མཁྱེན་པས། །དམ་ཚིག་མཆོག་གསུམ་དངོས་གྲུབ་དམ་པ་བདག་ལ་སྩོལ། །
འདི་ནི་སངས་རྒྱས་ཐམས་ཅད་ཀྱི། །ཡང་དག་ཡོན་ཏན་རྒྱ་ཆེ་སྟེ། །ལན་གཅིག་ཙམ་ཞིག་བརྗོད་པས་ཀྱང་། །སངས་རྒྱས་ཐམས་ཅད་འགྲུབ་པར་འགྱུར། །ཞེས་པས་
བསྟོད༑ ཆ་གསུམ་གཏོར་མ་ཆབ་ཀྱིས་བྲན་ཏེ། ཨོཾ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་

ལས་བྱུང་བའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ། ལན་གསུམ་གྱིས་བྱིན་གྱིས་རླབས། རང་གི་སྙིང་ག་ནས་འོད་ཟེར་
འཕྲོས་པས་ཕྱོགས་སྐྱོང་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་པས་སྤྱན་དྲངས་པར་བསམ་ལ། རྡོ་རྗེ་དྲིལ་བུ་འཛིན་པས། ཕྱོགས་སྐྱོང་འཇིག་རྟེན་སྐྱོང་བ་
དབང་དང་ལྡན། །སྙིང་རྗེ་ཐབས་མཁས་ཐུགས་དམ་དཀྱིལ་པོ་ཆེ། །ལྷ་དང་དྲང་སྲོང་ཡི་དྭགས་སྲིན་པོ་ཀླུ། །རིག་འཛིན་རྒྱལ་པོ་དང་ནི་གནོད་སྦྱིན་བདག །དེ་
དག་སོ་སོའི་དབང་པོའི་སྐུར་སྟོན་ཅིང་། །ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་འཚལ། །བསྟན་པ་རྒྱས་པའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་
མཆོད་ཀྱིས་གཤེགས་སུ་གསོལ། །ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་རེ་ཨེ་ཧྱེ་ཧི། ཞེས་པས་སྤྱན་དྲངས་པདྨ་ཀ་མ་ལཱ་ཡ་སྟཾ་གྱིས་གདན་ཕུལ་ལ། ཨོཾ་ཨིནྡྲ་ཡ། ཨགྣ་ཡེ།
ཡ་མཱ་ཡ། ནཻ་རཱི་ཏཱ་ཡ། ཝ་རུ་ཎ་ཡ། ཝཱ་ཡ་ཝེ། ཀུ་བེ་རཱ་ཡ། ཨཱི་ཤྭ་རཱ་ཡ། ཨུརྔྷཾ་བྲ་ཧྨཱ་ཡ། སཱརྱ་གྲ་ཧ་ཨ་དྷི་པ་ཏ་ཡེ། ཙནྡྲ་ན་ཀྵ་ཏྲ་ཨ་དྷི་པ་ཏ་ཡེ། །

༄༅། །ཨ་དྷཱ་པྲྀ་ཐི་ཝི་བྷྱཿ ཨུ་སུ་རེ་བྷྱཿ ནཱ་གེ་བྷཿ ས་པ་རི་ཝ་ར་བཛྲ་ས་མ་ཡ་སྟཾ་ཞེས་བརྗོད་ཅིང་། རྡོ་རྗེ་རྩེ་ལྔ་པའི་ཕྱག་རྒྱ་བཅས་པས་དམ་ལ་བཞག །ཨོཾ་ད་ཤ་དི་ཀ་ལོ་ཀ་།
པཱ་ལ་ས་པ་རི་ཝཱ་ར་གྲི་ཧྣེ་དཾ་ཨརྒྷཾ་སྭཱ་ཧཱ། པཱདྱཾ་སྭཱ་ཧཱ། པུ་ཥྤཾ་སྭཱ་ཧཱ། དྷུ་པྤཾ་སྭཱ་ཧཱ། དཱི་པཾ་སྭཱ་ཧཱ། གནྡྷཾ་སྭཱ་ཧཱ། ཞེས་པས་མཆོད་ནས། དབང་པོ་རྡོ་རྗེ་འཆང་བའི་ལྷ། །
ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་
པོ་གདོན་གྱི་བདག །ཤར་ལྷོ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གཤིན་རྗེ་བེ་ཅོན་འཆང་བའི་ལྷ། །མ་མོའི་རྒྱལ་པོ་གདོན་
གྱི་བདག །ལྷོ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །བདེན་དང་བྲལ་བ་ལེགས་ལྡན་ལྷ། །སྲིན་པོའི་རྒྱལ་པོ་གདོན་གྱི་
བདག །ལྷོ་ནུབ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞགས་པ་ཐོགས་པ་ཆུ་ཡི་ལྷ། །ཀླུ་ཡི་རྒྱལ་པོ་གདོན་གྱི་བདག །ནུབ་

ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །རླུང་སྟེ་སྲོག་ཀྱང་འཛིན་པའི་ལྷ། །རིག་འཛིན་རྒྱལ་པོ་གདོན་གྱི་བདག །ནུབ་
བྱང་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གནོད་སྦྱིན་ལག་ན་དབྱུག་ཐོ་འཛིན། །ནོར་སྐྱོང་རྒྱལ་པོ་གདོན་གྱི་བདག །བྱང་
ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །དབང་དང་ལྡན་པ་འདྲེན་པའི་ལྷ། །འབྱུང་པོའི་རྒྱལ་པོ་གདོན་གྱི་བདག །བྱང་
ཤར་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །སྟེང་གི་ཚངས་པ་ཆེན་པོ་དང༌། །ཉི་མ་ཟླ་བ་གཟའ་ཆེན་པོ། །གཟའ་དང་རྒྱུ་སྐར་
བཅས་པ་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །འོག་གི་ཀླུ་སྟེ་ས་ཡི་བདག །ས་འཛིན་ལག་པ་ཆེན་པོ་དང་། །དམ་ཚིག་ཤེས་པའི་ཚོགས་བཅས་ལ། །
མཆོད་ཅིང་བསྟོད་དེ་ཕྱག་ཀྱང་འཚལ། །ཞེས་པས་བསྟོད། དེ་ནས་ནམ་མཁའ་མཛོད་ཀྱི་ཕྱག་རྒྱ་བཅས་ལ། གོང་གི་ཕྱོགས་སྐྱོང་གི་སྔགས། ཨོཾ་ཨིནྡྲ་ཡ། ཨགྣ་ཡེ། ཡ་མཱ་ཡ། ནཻ་རཱི་ཏྱཱ་

༄༅། །ཡ༑ ཝ་རུ་ཎ་ཡ། ཝཱ་ཡ་ཝེ། ཀུ་བེ་རཱ་ཡ། ཨཱི་ཤྭ་རཱ་ཡ། ཨུརྔྷཾ་བྲ་ཧྨཱ་ཡ། སཱརྱ་གྲ་ཧ་ཨ་དྷི་པ་ཏ་ཡེ། ཙནྡྲ་ན་ཀྵ་ཏྲ་ཨ་དྷི་པ་ཏ་ཡེ། ཨ་དྷ་
པྲྀ་ཐི་ཝི་བྷྱཿ ཨུ་སུ་རེ་བྷྱཿ ནཱ་གེ་བྷཿ ས་པཱ་རི་ཝཱ་རཱ་ན་མསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿསརྦ་ཐཱ་ཁཾ། ཨུཏྒ་ཏེ་སྤ་ར་ཎ་ཨི་མཾ། ག་ག་ན་ཁཾ་གྲྀཧྞེ་དྃ་བ་ལྱཱ་དི་སྭཱ་
ཧཱ༑ ཞེས་པ་གསུམ་མམ་བདུན་གྱིས་གཏོར་མ་ཕུལ་ནས། ཤར་ཕྱོགས་རྡོ་རྗེ་ཅན་གྱི་ལྷ་ཚོགས་འཁོར་དང་བཅས། །གཏོར་མ་འབུལ་བ་འདི་དག་བཞེས་སུ་གསོལ། །མེ་དང་
གཤིན་རྗེ་བདེན་བྲལ་སྲིན་པོའི་བདག །ཆུ་བདག་རླུང་བདག་ནོར་གྱི་བདག་པོ་དང་། །དབང་ལྡན་ལྷ་སྟེ་འབྱུང་པོའི་བདག་པོ་དང་། །སྟེང་གི་ཉི་ཟླ་ཚངས་པ་ཆེན་
པོ་དང་། །ལྷ་རྣམས་ཀུན་དང་གང་དག་ས་སྟེང་ཀླུ། །རི་ཡི་ལྷ་དང་གཙང་མའི་ཚོགས་བཅས་ལ། །སྭཿསྭཿསོ་སོར་གཏོར་མ་ཕུལ་བ་འདི། །རབ་ཏུ་དགེས་པའི་
ཡིད་ཀྱིས་བཞེས་ནས་སུ། །རང་རང་ཕྱོགས་སུ་ལེགས་པར་བཞུགས་ནས་ཀྱང་། །རང་གི་བུ་སྨད་མཛའ་བཤེས་གཉེན་འདུན་བཅས། །ནང་མི་དམག་དང་དཔུང་

བཅས་ཐབས་གཅིག་ཏུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་གཏོར་མ་མར་མེ་གུས་འབུལ་ན། །འདི་དག་གསོལ་ཞིང་ལེགས་པར་བསྣམས་
ནས་ཀྱང་། །བདག་གིས་ལས་ཀྱི་འབྲས་བུ་མཆིས་པར་མཛོད། །ཅེས་པས་ཕྲིན་ལས་བཅོལ་ལ། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་
བསྟན༑ །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུང་། །སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་
སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་
སྟེ༑ །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་དེ་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །
དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པར། །དེ་ལྟར་ཆོས་

༄༅། །རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་པས་ཆོས་ཀྱི་སྦྱིན་པ་བྱིན་ལ། སྲུང་མ་དམ་ཚིག་ཅན་
ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་ཞིང་འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་
དཔོན་སློབ་འཁོར་དང་བཅས་པ་རྣམས་ཀྱིས་ཆོས་བསྒྲུབ་པའི་བར་ཆད་ཉེ་བར་ཞི་བ་དང་བསམ་པའི་དོན་ཐམས་ཅད་ཆོས་དང་ལྡན་པ་ཡིད་བཞིན་དུ་འགྲུབ་པར་མཛད་དུ་
གསོལ༑ ཞེས་བརྗོད་ལ་ཁུ་ཚུར་གཉིས་བསྣོལ་བའི་འཐེབ་སྲིན་གྱི་སེ་གོལ་ཕྱིར་གཏོགས་ཤིང་། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་གཙྪ་ཞེས་པས་གཤེགས་སུ་གསོལ་ལོ། ། གཉིས་པ་འབྱུང་པོའི་གཏོར་མ་
ནི༑ ཨོཾ་ཨཱཿཧཱུྃ། ལན་གསུམ་གྱིས་གཏོར་མ་བྱིན་རླབས་བྱས་ལ། རང་གི་སྙིང་ག་ནས་འོད་ཟེར་འཕྲོས་པས་ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཨོཾ་བཛྲ་ས་མཱ་
ཛཞེས་པས་སྤྱན་དྲངས་པར་བསམ་ཞིང་། རྡོ་རྗེ་དྲིལ་བུ་འཛིན་པས། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའི་ལྡིང་དང་འདབ་བཟངས་ལུས་སྲུལ་པོ། །དྲི་ཟ་སྲིན་པོ་

གདོན་གྱི་ཚོགས་རྣམས་དང་། །གང་དག་ས་ལ་གནས་པའི་རྫུ་འཕྲུལ་ཅན། །བུ་སྨད་བཅས་ཤིང་གཡོག་འཁོར་བཅས་པ་ལ། །བདག་གི་པུས་མོ་ས་ལ་བཙུགས་
ནས་ནི། །ཐལ་མོ་སྦྱར་ནས་ཁྱེད་ལ་གསོལ་འདེབས་ཀྱི། །གསན་ནས་ཕན་བདགས་སླད་དུ་འདིར་གཤེགས་ཤིང་། །ཨོཾ་སརྦ་ལོ་ཀ་ཀཱ་ར་ཨེ་བྱེ་ཧིས་སྤྱན་དྲངས། པདྨ་
ཀ་མ་ལཱ་ཡ་སྟྭཾ་གྱིས་གདན་ཕུལ། ཨོཾ་སརྦ་ལོ་ཀ་ཀཱ་ར་གྲྀ་ཧྞེ་དྃ་ཨརྒྷཾ་སྭཱ་ཧཱ། པཱདྱཾ་སྭཱ་ཧཱ། པཱུ་ཥྤཾ་སྭཱ་ཧཱ། དྷུ་པྤཾ་སྭཱ་ཧཱ། དཱི་པཾ་སྭཱ་ཧཱ། གནྡྷཾ་སྭཱ་ཧཱ། ཞེས་པས་མཆོད་ལ།
གཏོར་མ་གསོལ་བར་བསམ་ཞིང་། ཨོཾ་དེ་ཝ། ནཱ་ག །ཡཀྵ རཀྵ་ས། གནྡྷ་རྦ། ཨ་སུ་ར། ག་རུ་ཎ། ཀི་ནྣ་ར། མ་ཧོ་ར་ག །མ་ནུ་ཥྱ། ཨ་མ་ནུ་ཥྱ་ས་པ་
རི་ཝཱ་ར། ན་མཿ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེཿསརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ། གྲྀཧྞེ་དམྦ་ལྱཱ་དི་སྭཱ་ཧཱ། ཞེས་ལན་གསུམ་མམ་བདུན་གྱིས་ཕུལ་ལ།
འབྱུང་པོ་གང་དག་རི་རབ་སྟེང་གནས་དང་། །དགའ་བའི་ཚལ་དང་ལྷ་ཡི་གནས་རྣམས་དང་། །ཤར་ནུབ་རི་དང་ཉི་ཟླའི་ཁྱིམ་རྣམས་དང་། །རི་བོ་ཀུན་ལ་གང་།

༄༅། །དག་གནས་པ་དང་། །རིན་ཆེན་གླིང་ན་ལྷག་པར་གང་གནས་དང་། །ཆུ་བོ་ཀུན་དང་ཆུ་བོའི་མདོ་རྣམས་དང་། །མཚོ་དང་རྫིང་བུ་སྟེང་ཀ་ཆུ་ངོགས་
དང་༑ །གཡའ་ཆུ་བསིལ་མ་ཅན་ན་གང་གནས་དང་། །གྲོང་དང་ཕྱུགས་ལྷས་གྲོང་ཁྱེར་སྟོང་པ་དང༌། །ཁང་སྟོང་དག་དང་ལྷ་ཡི་གནས་རྣམས་དང་། །གཙུག་
ལག་ཁང་དང་མཆོད་རྟེན་གནས་རྣམས་དང་། །དཀའ་ཐུབ་གནས་དང་གླང་ཆེན་བྲེས་རྣམས་དང་། །རྒྱལ་པོའི་དཀོར་ཁང་དག་ན་གང་གནས་དང་། །ལམ་སྲང་
སུམ་མདོ་དང་ནི་བཞི་མདོ་དང་། །གང་དག་ལམ་པོ་ཆེ་དང་ཤིང་གཅིག་དྲུང་། །དུར་ཁྲོད་ཆེན་པོ་ནགས་ཚལ་ཆེན་པོ་དང་། །སེང་གེ་དྲེད་དང་གཅན་གཟན་གནས་
རྣམས་དང་། །འབྲོག་ཆེན་འཇིགས་སུ་རུང་བར་གང་གནས་དང་། །གང་དག་གླིང་མཆོག་དག་ན་གནས་པ་དང་། །ལྷུན་པོ་དུར་ཁྲོད་དག་ན་གནས་པ་རྣམས། །
རབ་ཏུ་དགེས་ཤིང་མགུ་བར་གྱུར་ནས་སུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་གཏོར་མ་མར་མེ་གུས་འབུལ་ན། །འདི་དག་གསོལ་ཞིང་

ལེགས་པར་བཞེས་ནས་ཀྱང༌། །བདག་གི་ལས་ཀྱི་འབྲས་བུ་མཆིས་པར་མཛོད། །ཅེས་པས་ཕྲིན་ལས་བཅོལ་ཞིང་། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་
བཞིན་གཤེགས་པས་བསྟན། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུང་། །སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་
སྤྱད༑ །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་
སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་དེ་གྲོལ་ལོ། །ཆོས་རྣམས་གཟུགས་
བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་པར།།
དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་ཆོས་ཀྱི་སྦྱིན་པ་བྱིན་ལ། ལྷ་ཀླུ་གནོད་སྦྱིན་འབྱུང་པོའི་

༄༅། །ཚོགས་འཁོར་དང་བཅས་པ་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་ཞིང་འཇིག་རྟེན་དུ་དགེ་ལེགས་
རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་འཁོར་དང་བཅས་པ་རྣམས་ཀྱིས་ཆོས་བསྒྲུབ་པའི་བར་ཆད་ཉེ་བར་ཞི་བ་དང་བསམ་པའི་དོན་ཐམས་ཅད་ཆོས་དང་
ལྡན་པ་ཡིད་བཞིན་དུ་འགྲུབ་པར་མཛད་དུ་གསོལ། མཆོད་ཡོན་གྱི་ཕྱག་རྒྱ་བཅས། ཨོཾ་སརྦ་ལོ་ཀ་ཀཱ་ར་གྲྀཧྞེ་དཾ་ཨརྒྷཾ་སྭཱ་ཧཱ། ཞེས་དང་། ཁུ་ཚུར་བསྣོལ་བའི་མཐེབ་སྲིན་གྱིས་སེ་གོལ་ཕྱིར་
གཏོགས་ལ་གཙྪ་ཞེས་པས་གཤེགས་སུ་གསོལ། གཞི་བདག་སྤྱི་གཏོར་ནི། གཏོར་མ་ཨ་མྲྀ་ཏས་བསང་། སྭ་བྷ་ཝས་སྦྱང་། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོབ་ཟབ་ཅིང་རྒྱ་ཆེ་བའི་ནང་དུ་
གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་བསམས་ལ། ཨོཾ་ཨཱཿཧཱུྃ་ལན་གསུམ་བརྗོད། བྷུ་མི་པ་ཏི་ས་པ་རི་ཝཱ་ར་བཛྲ་ས་མཱ་ཛས་སྤྱན་དྲངས། ཨོཾ་བྷུ་མི་པ་ཏི་ས་པཱ་རི་ཝཱ་ར་ཨ་ཀཱ་
རོ་མུ་ཁཾ་སརྦ་དྷ་རྨཱ་ཎཱཾ་ཨཱ་དྱ་ནུཏྤནྣ་ཏྭད་ཨོཾ་ཨཱཿཧཱུྃ་ཕཊ་སྭཱ་ཧཱ། ལན་གསུམ་གྱིས་འབུལ། ༀ་བཛྲ་ཨབྷཾ་ནས་ཤབྡ་པྲ་ཏཱིཙྪ་སྭཱ་ཧཱའི་བར་གྱིས་མཆོད། གཞི་བདག་ཆེན་པོ་ཁྱེད་རྣམས་སྐྱིས། །

མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་། །
ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་
གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་
པར་མཛོད། །འཇིག་རྟེན་བདེ་ཞིང་ལོ་ལེགས་དང༌། །འབྲུ་རྣམས་འཕེལ་ཞིང་ཕྱུགས་འཕེལ་བ། །དགེ་ལེགས་ཐམས་ཅད་འབྱུང་བའི་གནས། །ཡིད་ལ་འདོད་པ་
ཀུན་འགྲུབ་ཤོག །ཅེས་བརྗོད། བགེགས་གཏོར་ནི། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་
ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང༌། གསང་སྔགས་དང་། རིགས་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་།

༄༅། །རྣམས་ཀྱི་བཀའ་བདེན་པ་དང་། བཅོམ་ལྡན་འདས་ཤཱཀྱའི་རྒྱལ་པོ་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་
གྱིས་རླབས་ཀྱིས་བགེགས་ཀྱི་རིགས་གང་ཡིན་པ་དེ་དག་ཐམས་ཅད་སྐད་ཅིག་ཐང་ཅིག་ཡུད་ཙམ་འདི་ཉིད་ལ་འདི་མཆིས་པར་གྱུར་ཅིག །ཊཀྐི་ཧཱུྃ་ཛཿ ཞེས་ཚར་གཅིག་
བརྗོད༑ ལག་པ་གཡོན་པའི་ཁུ་ཚུར་སྙིང་གར་བཅངས། གཡས་སྐྱབས་སྦྱིན་ཕྱག་རྒྱ་མདུན་དུ་བསྐོར་ཞིང་། མཐར་མཆོད་སྦྱིན་བྱེད་པ་སོགས་ཕྱག་ལེན་མཐོང་བརྒྱུད་ལྟར་བྱས་ལ། ཨོཾ་གུང་ཀ་རེ་གུང་ཀ་རེ་སྭཱ་ཧཱ། ཨོཾ་
པི་ཙི་པི་ཙི་སྭཱ་ཧཱ། ཨོཾ་གུང་གུང་སྭཱ་ཧཱ། སརྦ་བི་གྷ་ན་གྲྀ་ཧྞེ་དཾ་ཨརྒྷཾ་སྭཱ་ཧཱ། པཱདྱཾ་སྭཱ་ཧཱ། པཱུཥྤཾ་སྭཱ་ཧཱ། དྷུ་པྤཾ་སྭཱ་ཧཱ། དཱི་པཾ་སྭཱ་ཧཱ། གནྡྷཾ་སྭཱ་ཧཱས་མཆོད་ལ། ཨོཾ་
གུང་ཀ་རེ་གུང་ཀ་རེ་སྭཱ་ཧཱ། ཨོཾ་པི་ཙི་པི་ཙི་སྭཱ་ཧཱ། ཨོཾ་གུང་གུང་སཱ་ཧཱ་སརྦ་བིཧྨཱན་ན་མསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེ སརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་
ཁཾ༑ གྲྀཧྞེ་དམྦ་ལྱཱ་དི་སྭཱ་ཧཱ། ཞེས་ལན་གསུམ་གྱིས་གཏོར་མ་བྱིན་པས་ཚིམ་པར་བསམས་ལ། གང་ཞིག་མཚན་མོར་རྒྱུ་བ་ཡི། །འབྱུང་པོ་རྣམས་དང་ཤ་ཟ་དང་། །སྲིན་པོ་ཤ་རྗེན་

ཟ་བ་དང་། །སེམས་ཅན་རྣམ་པ་སྣ་ཚོགས་པ། །ལྗོན་ཤིང་གེལ་པ་སོགས་གནས་པ། །དེ་དང་དེ་ལ་གཏོར་མ་ནི། །བཟའ་བ་ཤ་ཆང་ལ་ཕུག་བཅས། །
འབྲས་ཆེན་འབྲས་བུ་མང་པོ་ཡི། །མཆོད་སྦྱིན་འདི་ཡིས་མགུ་བྱོས་ལ། །གནོད་པའི་བསམ་པ་ཞི་བ་དང་། །བདག་ཅག་རྣམས་ལ་ཕན་པའི་ཡིད། །དེ་རིང་ཕྱིན་
ཆད་བསྐྱེད་པར་གྱིས། །ཞེས་བསྔོས་པས། རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང་། །དུལ་ཞིང་ཡང་དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་ཆད་པ་
སྤངས་པ་སྟེ། །དགེ་སློང་དགེ་སྦྱོང་དེ་ཡིན་བྲམ་ཟེའང་དེ། །མཚོན་ཆས་མི་འཇིགས་གང་ཡང་མེད། །འཆི་བའི་སྲོག་ལ་ཀུན་ཀྱང་འཛེམ། །འཚོ་བའི་ཟས་ལ་
ཀུན་ཀྱང་འདུ། །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག །ཨོཾ་ཆེན་པོའམ་ཆུང་ངུ་གང་དག་གིས། །ལུས་ལ་མངོན་པར་གནོད་གྱུར་པ། །
ནད་དེ་ཉེ་བར་ཕྱུང་ནས་སུ། །གདོན་དེ་རང་གི་གནས་སུ་དིང༌། །དེ་ལྟར་བདག་གིས་ཅི་ནུས་ཀྱི། །མཆོད་དང་བསྙེན་བཀུར་བྱས་པ་ཡིས། །དམ་ཚིག་གནས་ལ་

༄༅། །གནས་ནས་སུ། །བདག་གི་བསམ་པ་སྐོང་བར་མཛོད། །རྟག་ཏུ་དམ་ཚིག་ལ་གནས་ཤིང་། །འདིར་ནི་བདག་ཅག་འཁོར་བཅས་ཀྱི། །ནད་དེ་
རབ་ཏུ་སོལ་མཛོད་ལ། །གདོན་རྣམས་རང་གི་གནས་སུ་སོང་། །ཞེས་བརྗོད་ཅིང་། ཨོཾ་སརྦ་བིགྷྣན་གཙྪ་ཞེས་པས་གཤེགས་སུ་གསོལ་ལ། གཏོར་མ་གཙང་སར་དོར་ཞིང་། རོལ་མོའི་སྒྲ་དྲག་
པོའི་དང་བཅས་པས། ན་མསྶ་མནྟ་ཀཱ་ཡ་ཝཱ་ཀྩི་ཏྟ་བཛྲ་ནཱཾ། ན་མོ་བཛྲ་ཀྲོ་དྷ་ཡ། མ་ཧཱ་དཾ་ཥྚོ་ཏྐ་ཊ་བྷཻ་ར་ཝཱ་ཡ། ཨ་སི་མུ་ས་ལ། པ་ར་ཤུ་པ་ཤ་ཧ་སྟཱ་ཡ། ཨོཾ་བཛྲ་ཨ་
མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧཱི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫྫ་གརྫྫ། བི་སྤོ་ཊ་ཡ་བི་སྤོ་ཊ་ཡ། སརྦ་བིགྷྣན་བི་
ནཱ་ཡ་ཀཱ་ནི། མ་ཧཱ་ག་ཎ་པ་ཏི། ཛཱི་ཝི་ཏ་ཨན་ཀ་རཱ་ཡ་སྭཱ་ཧཱ། ཞེས་བདུད་རྩི་འཁྱིལ་བའི་སྔགས་ཀྱིས་མཚམས་བཅད་པར་བྱའོ། །ཕྱི་རོལ་དུ་ཕྱིན་ནས་བགེགས་གཏོར་བསྔོས་ལ། ཉེ་རེག་བྱས་ཏེ་ནང་དུ་
ལོག་དཀྱིལ་འཁོར་ལ་བསྐོར་བ་དང་བཅས། ཕྱོགས་བཞི་ནས་མེ་ཏོག་འཐོར་བཞིན་པས། རྨི་ངན་འཇིགས་དང་སྡིག་པ་ཐམས་ཅད་འཇིགས་བྱེད་པ། །ཚེ་དང་འབྱོར་པ་སྟོབས་དང་བདེ་བ་རྣམས་

འཕེལ་བ། །ཁྱེད་ཀྱི་བཀྲ་ཤིས་ཐམས་ཅད་འགྲུབ་པར་བྱེད་འདི་དག །རབ་ཏུ་བརྗོད་ཀྱིས་དེ་ཕྱིར་མི་རྣམས་བསྒྲིམ་སྟེ་ཉོན། །རྣམ་པར་སྣང་མཛད་ཡེ་ཤེས་དམ་པ་མཚོ་།
ཆེན་ལྡན། །ཟླ་བ་ཉ་འདྲའི་སྐུ་མངའ་སྲིད་པ་མཐར་ཕྱིན་པའི། །དགོངས་པ་མཐའ་དག་རྫོགས་པའི་བཀྲ་ཤིས་གང་ལགས་པ། །བཀྲ་ཤིས་དེས་ཀྱང་དེང་འདིར་ཞི་བྱེད་
ལེགས་གྱུར་ཅིག །མི་འཁྲུགས་རྒྱལ་པོ་སྲིད་དང་གཏི་མུག་རྣམ་སྦྱོང་བ། །མགོན་པོ་ཡོན་ཏན་མཐའ་དག་རྫོགས་པའི་བཀྲ་ཤིས་གང་། །དགེ་མཉམ་བསམ་སེམས་
རྫོགས་པའི་བཀྲ་ཤིས་གང་ལགས་པ། །བཀྲ་ཤིས་དེས་ཀྱང་དེང་འདིར་ཞི་བྱེད་ལེགས་གྱུར་ཅིག །སངས་རྒྱས་ཡོན་ཏན་ཀུན་གྱི་རྒྱན་གྱིས་བརྒྱན་མཛད་ཅིང་། །ཡང་
དག་སྦྱིན་མཛད་འགྲོ་བའི་དོན་ལ་མི་བསླུ་བའི། །རིན་ཆེན་འབྱུང་ལྡན་ཞེས་བྱའི་བཀྲ་ཤིས་གང་ལགས་པ། །བཀྲ་ཤིས་དེས་ཀྱང་དེང་འདིར་ཞི་བྱེད་ལེགས་གྱུར་ཅིག །
བསམ་གཏན་ཏིང་འཛིན་དམ་པ་ཕ་རོལ་ཕྱིན་པའི་གནས། །ཡེ་ཤེས་པདྨའི་སྟེང་བཞུགས་དཔག་མེད་ཚེ་ལྡན་པ། །ཚེ་གྲངས་མེད་པ་བྱིན་གྱིས་བརླབས་པའི་བཀྲ་ཤིས་

༄༅། །གང་༑ །བཀྲ་ཤིས་དེས་ཀྱང་དེང་འདིར་ཞི་བྱེད་ལེགས་གྱུར་ཅིག །སེམས་ཅན་རྣམས་ཀྱི་དོན་ལ་ཐུགས་ནི་རབ་ཏུ་དགོངས་མཛད་དེ། །འགྲོ་བ་མཐའ་།
དག་འཆིང་བ་བཅིངས་ལས་སྒྲོལ་མཛད་པ། །ཐུབ་མཆོག་དོན་ཡོད་གྲུབ་པའི་བཀྲ་ཤིས་གང་ལགས་པ། །བཀྲ་ཤིས་དེས་ཀྱང་དེང་འདིར་ཞི་བྱེད་ལེགས་གྱུར་ཅིག །
སངས་རྒྱས་པདྨ་རྒྱས་པ་འདབ་འདྲའི་སྤྱན་མངའ་བ། །གསེར་གྱི་མདོག་ཅན་འགྲོ་བའི་རྩ་ལག་གཅིག་པུ་དང་། །ཆོས་དང་དགེ་འདུན་ལྷ་དང་ལྷ་མིན་གྱིས་བསྟོད་པ། །
བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །བདུད་སྟོབས་རབ་ཏུ་འཇོམས་པའི་བཀྲ་ཤིས་གང་ཡིན་དང་། །རྣམ་པར་སྣང་མཛད་ཐམས་ཅད་སྐྱོབས་དང་རྣམ་
གཟིགས་དང་། །ཀུན་ཏུ་མཆོད་ཅིང་མགོན་དུ་གྱུར་པ་གཟི་བརྗིད་མཆོག །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །པདྨའི་བླ་དང་ཤཱཀྱ་ཐུབ་དང་ཐུབ་ཆེན་
དང་༑ །ཡེ་ཤེས་དབང་ཕྱུག་སྤྱན་ལེགས་པ་དང་ཟླ་ཞལ་དང་། །འབྲུག་གི་སྒྲ་དང་རྔ་སྒྲ་ལྟ་བུ་དབྱངས་སྙན་པ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །

འོད་ཟེར་རྒྱལ་མཚན་དང་ནི་གསེར་ཐུབ་འོད་སྲུང་དང་། །མར་མེ་མཛད་དང་ཤིན་ཏུ་བརྗིད་པས་གཤེགས་པ་དང་། །འདྲེན་པ་གཙུག་ཏོར་ཅན་དང་འོད་རྟོག་དཔག་མེད་
འོད་༑ །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །པདྨ་མཛེས་དང་ཡེ་ཤེས་སྟོབས་དང་ཟླ་འོད་དང་། །ཉི་མའི་ཞལ་དང་དགྲ་ལས་རྒྱལ་དང་རྒྱལ་བལྟམས་
དང་༑ །ཡོན་ཏན་འབྱུང་གནས་དཔལ་གྱི་གཟི་བརྗིད་འཇིག་རྟེན་གཙོ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །མི་འཁྲུགས་པ་ནི་རྡོ་རྗེའི་གདན་ལ་
བཞུགས་པ་དང་། །འདྲེན་པ་མཆོག་དང་རིན་ཆེན་ཏོག་དང་བཅས་པ་དང་། །རྣམ་པར་སྤེལ་དང་ལག་ན་རིན་ཆེན་རྒྱལ་པོ་མཆོག །བཀྲ་ཤིས་རྣམ་པར་སྤེལ་ཕྱིར་རྟག་ཏུ་
དྲན་པར་བྱེད། །འཇིག་རྟེན་དབང་ཕྱུག་རྟག་ཏུ་རྒྱལ་དབང་གཙུག་ཏོར་ཅན། །སྟོན་ཟླ་དྲི་མེད་ལྟ་བུར་ཞལ་རས་མཛེས་པ་དང་། །ནམ་མཁའི་སྙིང་པོ་དང་ནི་ས་ཡི་སྙིང་
པོ་དག །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །འཇམ་དཔལ་གཙུག་ཕུད་ཤིན་ཏུ་མཛེས་པས་རབ་བརྒྱན་པ། །གཞོན་ནུའི་གཟུགས་ནི་གསེར་མཆོག་

༄༅། །འོད་དང་ལྡན་པ་དང་། །རྟག་ཏུ་རྒྱུ་བ་དཀའ་བ་ལག་ན་རྡོ་རྗེ་དཔལ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །བྱམས་པ་ཤིན་ཏུ་རྨད་དུ་
བྱུང་བའི་གཟུགས་མངའ་བ། །ལྕང་ལོ་འཁྱིལ་མངའ་མཆོད་རྟེན་གཙུག་ཏོར་གནས་པ་དང༌། །ཀུན་ཏུ་བཟང་དང་ནོར་བཟང་དང་ནི་སྒྲ་གཅན་འཛིན། །བཀྲ་ཤིས་རྣམ་
པར་སྤེལ་ཕྱིར་རྟག་ཏུ་དྲན་པར་བྱེད། །སྐུལ་བྱེད་མ་དང་སྒྲོལ་མ་ཁྲོ་གཉེར་འགྲོ་ཕན་དང་། །དེ་བཞིན་ཤེས་རབ་ལ་སོགས་ཕ་རོལ་ཕྱིན་དྲུག་དང་། །རྨ་བྱ་དང་ནི་
འཕགས་མ་གཞན་གྱིས་མི་ཐུབ་དང་། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །གཙུག་ཏོར་ལས་བྱུང་གསང་སྔགས་རྗེས་འཛིན་བཅས་པ་དང་། །ཕྱིར་
བཟློག་མ་དང་བསིལ་བའི་ཚལ་ནི་རྒྱལ་བས་འཁྲུངས། །ལྷ་མོ་རི་ཁྲོད་ལོ་མ་ཅན་དང་བཅས་པ་རྣམས། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །དོན་
ཡོད་གྲུབ་དང་སྟོང་ཆེན་རབ་ཏུ་འཇོམས་པ་དང་། །གྲོང་ཁྱེར་ཝཱ་རཱ་ཎ་སི་ཞེས་བྱ་གྲགས་པ་ལ། །པདྨའི་སྙིང་པོ་གཅིག་དང་ཀུ་ཤའི་གྱང་ལྡན་པ། །བཀྲ་ཤིས་རྣམ་པར་

སྤེལ་ཕྱིར་རྟག་ཏུ་དྲན་པར་བྱེད། །རྡོ་རྗེ་ལྕགས་ཀྱུ་དང་ནི་གཙུག་འཕྱང་འོད་པོ་ཆེ། །དེ་བཞིན་བགེགས་འཇོམས་འཕགས་མ་བདུད་རྩི་ཐབས་སྦྱོར་དང་། །ཟླ་འོད་དེ་
ཡང་གཞོན་ནུ་གཟུགས་དང་ལྡན་པ་ནི། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །གཤིན་རྗེ་གཤེད་པོ་འཇིགས་ཀུན་རབ་ཏུ་འཇོམས་མཛད་པ། །པདྨ་
མཐར་བྱེད་གནོད་མཛེས་དེ་བཞིན་འཁོར་ལོ་ཅན། །གཞན་གྱིས་མི་ཐུབ་དབྱུག་སྔོན་བསྣམས་པར་མཛད་པ་དག །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །
འཕགས་པ་མི་གཡོ་བགེགས་རིགས་རབ་ཏུ་འཇོམས་པ་དང༌། །ཕུན་སུམ་ཚོགས་བྱེད་རྨུག་འཛིན་ཨུཏྤལ་མདོག་ཅན་དང་། །གླང་ཆེན་ཀོ་རློན་སྟག་ལྤགས་དག་གིས་བརྒྱན་
གྱུར་པ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །འཕགས་པ་ཤཱ་རིའི་བུ་དང་མོང་གལ་འོད་སྲུངས་དང་། །ནོར་བུ་འཛིན་དང་མ་འགགས་ཉེ་བ་འཁོར་
དང་བཅས། །རབ་འབྱོར་དང་ནི་ལུས་འཕགས་རི་བོ་ཀུན་དགའ་བོ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །སྟོབས་ཆེན་བགེགས་ཀྱི་རིགས་ནི་རབ་ཏུ་།

༄༅། །འཇོམས་པ་དང་། །འོད་ཟེར་ལྡན་དང་ཆ་བྱད་རབ་ཏུ་འཆོར་བ་དང་། །དུག་སེལ་སྦྲུལ་གདུགས་བརྒྱགས་པ་རབ་ཏུ་འཇིགས་བྱེད་པ། །བཀྲ་ཤིས་རྣམ་
པར་སྤྲེལ་ཕྱིར་རྟག་ཏུ་དྲན་པར་བྱེད། །འཕྲོག་མ་རྣ་ཆ་བསྣམས་པ་སྣ་ཚོགས་གཡུ་འགུལ་བ། །བུ་ཕོ་ལྔ་བརྒྱ་དག་གིས་བརྒྱན་པར་གྱུར་དེ་དང་། །གནོད་སྦྱིན་བདག་པོ་
ལྔས་རྩེན་དང་ནི་པདྨའི་མིག །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །ཧ་ལ་ཧ་ལ་སེམས་ཅན་ཀུན་ལ་ཕན་མཛད་དང་། །རིན་ཆེན་སྒྲོལ་མར་གྲགས་དང་
ནོར་གྱི་རྒྱུན་མཆོག་དང་། །གནོད་སྦྱིན་བདག་པོ་རྣམ་ཐོས་སྲས་པོའི་དཔལ་ཐོབ་པ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །ཐམས་ཅད་སྒྲོལ་བ་སྦྱིན་
ཕོད་དམ་པ་གཟི་ཆེན་དང་། །བྱམས་པའི་སྟོབས་ཀྱིས་གཏོང་བའི་སྟོབས་ཆེན་ལྡན་པ་དག །སྤྲིན་གྱི་ཏོག་དང་ལྡན་པའི་བུ་ནི་གང་ཡིན་པ། །བཀྲ་ཤིས་རྣམ་པར་སྤེལ་
ཕྱིར་རྟག་ཏུ་དྲན་པར་བྱེད། །རབ་ཏུ་དགའ་ལ་སོགས་པའི་ས་བཅུ་དེ་དག་དང་། །དཔའ་བས་བྱིན་པ་དེ་དང་གཙུག་ན་ནོར་བུ་དང་། །རྒྱལ་པོ་དམ་པ་ཟས་གཙང་དང་ནི་

ཀ་པི་ན། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །ལུམྦིའི་ཚལ་ནི་བུང་བ་ལང་ལིང་འཕུར་ཞིང་ལྡིང་། །མེ་ཏོག་འབྲས་བུ་རྣམ་པ་སྣ་ཚོགས་ཀྱིས་ནི་བརྒྱན། །
རྨ་བྱ་དང་ནི་ཁུ་བྱུག་མང་པོའི་སྒྲ་འབྱིན་པ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །བཙུན་མོ་སྒྱུ་འཕྲུལ་དང་ནི་དེ་བཞིན་གོ་ཏ་མི། །ཤཱཀྱའི་བུ་མོ་རྫུ་
འཕྲུལ་ཆེན་པོ་གྲགས་འཛིན་དང་། །ནཻ་རཱཉྫཱ་ན་བསོད་ནམས་ལྡན་པ་འབབ་ཆུར་བཅས། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །འཇིག་རྟེན་དབང་ཕྱུག་
པདྨ་བུང་བ་ཁྱུ་ལྡིང་དང་། །འཇམ་དཔལ་ཨུཏྤལ་སྔོན་པོ་ཡིད་དུ་འོང་བ་དང་། །མགོན་པོ་བྱམས་པ་ཡིས་ནི་ཀླུ་ཤིང་མེ་ཏོག་བསྣམས། །བཀྲ་ཤིས་རྣམ་པར་སྤེལ་ཕྱིར་
རྟག་ཏུ་དྲན་པར་བྱེད། །རྣམ་སྣང་མཛད་ཀྱི་ཟླ་འོད་ལྟ་བུའི་འཁོར་ལོ་དང་། །རིན་འབྱུང་དཔལ་ཐོབ་རིན་ཆེན་ལྟ་བུའི་འོད་དག་དང་། །མགོན་པོ་འོད་དཔག་མེད་པའི་
པདྨ་མཆོག་དག་ནི། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །དོན་ཡོད་གྲུབ་པའི་ལེགས་བསྣམས་རལ་གྲི་མཆོག་དང་ནི། །མི་བསྐྱོད་རྡོ་རྗེ་ཉིད་དང་དེ་

༄༅། །བཞིན་གཞན་ཡང་ནི། །སྐྱོབ་པ་ཐམས་ཅད་ཀྱི་ནི་ཕྱག་མཚན་མ་ལུས་པ། །བཀྲ་ཤིས་རྣམ་པར་སྤེལ་ཕྱིར་རྟག་ཏུ་དྲན་པར་བྱེད། །ཡིད་བཞིན་ནོར་བུ་
འདོད་འཇོའི་བ་དང་བཅས་པ་དང་། །དཔག་བསམ་གྱི་ནི་ཤིང་དང་བུམ་པ་བཟང་པོ་དང་། །རྒྱལ་བ་ཀུན་གྱི་ངེས་པར་བསྟན་པའི་བྱང་ཆུབ་ཤིང་། །བཀྲ་ཤིས་རྣམ་པར་
སྤེལ་ཕྱིར་རྟག་ཏུ་དྲན་པར་བྱེད། །ལམ་འཇུག་དུས་དང་ནོར་དང་འབྲུ་རྣམས་སྡུད་པ་དང་། །ནང་པར་དུས་སམ་ཡང་ན་ཞི་བའི་ལས་བྱེད་ཚེ། །དགའ་དོན་ཀུན་ནས་
འཇུག་དང་དགོས་པ་སྒྲུབ་པ་དང་། །མིང་མཚན་འདི་དག་མི་ཡིས་རབ་ཏུ་བསྒྲིམས་ཏེ་ཉོན། །རྒྱལ་བ་དག་དང་རྒྱལ་བའི་མཚན་འདི་མ་ལུས་པར། །ལྷ་ལ་གུས་བཞིན་
ཉིན་གཅིག་བཞིན་དུ་ནང་པར་སུས་བརྗོད་པ། །དེ་ནི་དམྱལ་བ་ཡི་དྭགས་གནས་སུ་མི་སྐྱེ་ནད་མེད་ཅིང་། །དཔལ་དང་བསོད་ནམས་ནོར་དང་བཀྲ་ཤིས་རྣམ་པར་འཕེལ། །
ཆེ་བའི་ཆེ་མཆོག་དཀོན་མཆོག་བླ་ན་མེད། །ཆོས་རྗེ་ཉི་མ་ཟླ་བའི་བྱིན་རླབས་ཀྱིས། །བདུད་དང་བགེགས་རིགས་གནོད་པའི་དགྲ་ཞི་ནས། །རྟག་ཏུ་དཔལ་གནས་ཉིན་

མཚན་བཀྲ་ཤིས་ཤོག །འབྱུང་པོ་གང་དག་འདིར་ནི་ལྷག་གྱུར་ཏམ། །སའམ་འོན་ཏེ་བར་སྣང་འཁོད་པ་དག །སྐྱེ་རྒུ་ཀུན་ལ་རྟག་ཏུ་བྱམས་བྱེད་ཅིང་། །ཉིན་དང་
མཚན་དུ་ཆོས་ལ་སྤྱོད་པར་ཤོག །རྒྱལ་བ་དགྲ་རྒྱལ་བདེན་པའི་བྱིན་རླབས་ཀྱིས། །བདེན་པ་འདི་གསུངས་དེ་ལ་སྡིག་མེད་ཅིང་། །ལྷར་བཅས་ལྷ་མིན་དག་གིས་མཆོད་
འོས་པའི། །བདེན་པ་འདིས་ནི་དེང་འདིར་བདེ་ལེགས་ཤོག །ཅེས་ཕྱོགས་བཞི་ཀ་ནས་ཚར་རེ་བརྗོད། དེ་ནས་སྨོན་ལམ་གདབ་པ་ནི། སླར་ཡང་ཤར་སྒོ་ནས་ཐལ་མོ་སྦྱར་ཏེ། ཨོཾ་བདེ་གཤེགས་རིགས་
དང་རྡོ་རྗེའི་རིགས། །རིན་ཆེན་པདྨ་ལས་ཀྱི་རིགས། །སྣ་ཚོགས་རིགས་ཀྱི་རྒྱལ་བ་དང་། །གསང་སྔགས་འདི་ཡི་བྱིན་རླབས་ཀྱིས། །ཟག་མེད་ཡེ་ཤེས་སྣང་བའི་
རྒྱན་༑ །ནམ་མཁའ་མཐའ་དང་མཉམ་པ་སྟེ། །མྱུར་བ་ཉིད་དུ་སྐྱེ་བར་ཤོག །མིག་དང་རྣ་བའི་མངོན་ཤེས་དང་། །སྔ་ཕྱི་སྐྱེ་གནས་ཤེས་པ་དང་། །རྫུ་འཕྲུལ་དུ་མ་
བསྒྱུར་བ་ཡང་། །ད་ལྟ་ཉིད་དུ་ཐོབ་པར་ཤོག །ཆུ་སྟེང་འགྲོ་དང་རིགས་མྱུར་ཕྱིན། །མིག་སྨན་བུམ་པའི་གཏེར་དང་ནི། །རལ་གྲི་བཟུང་ནས་མཁའ་ལ་འགྲོ། །མི་

༄༅། །སྣང་སྒྱུ་ལུས་ཐོབ་པར་ཤོག །ས་འོག་འགྲོ་དང་གཏེར་མཐོང་དང་། །བཅུད་རྣམས་རྙེད་ཅིང་རིང་འཚོ་དང་། །གཞན་ལུས་དང་པོ་བསྒྱུར་བ་དང་། །
མདོག་བཟང་ན་རྒ་མེད་ཐོབ་ཤོག །ཞི་རྒྱས་དབང་དང་མངོན་སྤྱོད་ཀྱིས། །འགྲོ་དོན་སྣ་ཚོགས་ཅི་འདོད་པ། །རང་རང་སྐལ་པ་ཇི་ལྟ་བུ། །ཐོགས་པ་མེད་པར་བྱེད་
པར་ཤོག །གལ་ཏེ་ལེ་ལོའི་རྐྱེན་གྱིས་གོས་གྱུར་ན། །འབྲས་བུ་དམ་པ་མྱུར་དུ་མ་རྙེད་ཀྱང་། །བདེ་འགྲོ་མཐོ་རིས་ལྷ་དབང་དམ་པ་དང་། །ཆོས་ལྡན་ཡུལ་དབུས་མི་
ལུས་མྱུར་ཐོབ་ཤོག །དེང་ནས་བླ་མེད་བྱང་ཆུབ་མ་ཐོབ་བར། །ལས་ཀྱི་འཁོར་ལོས་སྲིད་གསུམ་གར་སྐྱེས་ཀྱང་། །ལུས་དང་སྲོག་ནི་ཡལ་བར་གྱུར་ཀྱང་རུང་། །བླ་
མེད་བྱང་ཆུབ་སེམས་ནི་མི་གཏོང་ཤོག །བླ་མེད་བྱང་ཆུབ་མ་ཐོབ་བར་དུ་ནི། །ལུས་དང་སྲོག་ལ་ཆགས་པ་མེད་པར་ཡང་། །བག་ཡོད་མགོ་ལ་མེ་འབར་ཇི་བཞིན་དུ།།
བརྩོན་འགྲུས་ཆེན་པོ་རྒྱུན་མི་འཆད་པར་ཤོག །བདག་དང་གཞན་དོན་བྱང་ཆུབ་སྒྲུབ་པ་ལ། །བར་ཆད་མེད་ཅིང་བརྩོན་པ་མ་གཏོགས་པར། །འཇིག་རྟེན་དག་ན་

སེམས་ནི་སྐད་ཅིག་ཀྱང་། །བདག་གི་དོན་མེད་གཡེང་བར་མ་གྱུར་ཅིག །ཚེ་རབ་ཀུན་ཏུ་དམ་ཆོས་སྤྱོད་པ་ལ། །མི་དགེ་གཞན་གྱི་དབང་དུ་མ་གྱུར་ཅིག །ཚེ་ལ་ནད་
ཀྱི་བར་ཆད་མེད་པ་དང་། །སྐྱེས་མ་ཐག་ཏུ་ཆོས་དང་ཕྲད་པར་ཤོག །དགེ་བཤེས་དམ་པ་རྣམས་དང་མི་འབྲལ་ཞིང་། །རྣལ་འབྱོར་བརྩོན་པའི་གྲོགས་དང་འགྲོགས་
པར་ཤོག །སྐྱོན་བྲལ་སེམས་དང་སྤྱོད་པར་མཐུན་པ་ཡིས། །འཇིག་རྟེན་དམན་པའི་གནས་ལ་ཆགས་མ་གྱུར། །བྱང་ཆུབ་རིན་ཆེན་བྱང་ཆུབ་ཐོབ་པའི་རྒྱུ། །ཤེས་
རབ་ཆེ་དང་སྙིང་རྗེ་ཆེ་ལ་སོགས། །བདག་ཅག་ཚེ་རབ་ཀུན་ཏུ་མི་འབྲལ་ཞིང་། །རྣམ་པར་མངའ་བའི་སྒོར་ནི་འཇུག་པར་ཤོག །རྒྱལ་སྲིད་མཐོ་རིས་སྡུག་དང་གཉེན་
བཤེས་དང་། །འདོད་པའི་ཡོན་ཏན་ལྔ་པོ་ཐམས་ཅད་ལ། །ཐབས་ལ་མཁས་པའི་སྤྱོད་ཡུལ་མ་གཏོགས་པར། །ཤེས་རབ་མཆོག་གི་གང་ལའང་ཆགས་མ་གྱུར།།
གཞན་དོན་འཁོར་བ་རྣམས་སུ་སྤྱོད་པ་ན། །བསྡུ་བའི་དངོས་དང་ཕ་རོལ་ཕྱིན་ལ་སོགས། །ཐབས་ལ་མཁས་པའི་སྤྱོད་པ་སྣ་ཚོགས་ཀྱིས། །འགྲོ་བ་རྣམས་སུ་བྱང་ཆུབ་

༄༅། །སྤྱོད་པར་ཤོག །ཅེས་སྨོན་ལམ་བཟང་སྤྱོད་སོགས་རྒྱ་ཆེ་བར་གདབ། དེ་ནས་རྗེས་ཀྱི་མཆོད་པ་གསར་དུ་བཤམ་པའམ་ཁ་གསོལ་ལ། ཨོཾ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པར་
གྱུར༑ སྟོང་པའི་ངང་ལས་ཨོཾ་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨོཾ་དཔག་ཏུ་མེད་པར་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་
རང་བཞིན་སྟོང་པ། རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་ཡེ་ཤེས་ཀྱི་རང་བཞིན་
ཅན༑ འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟར་བཟང་ཤིང་རྒྱ་ཆེ་བ་ནམ་མཁའི་མཐའ་དང་མཉམ་པ་བླ་མ་དང་བཅོམ་ལྡན་
འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར་སུ་ར་

སུ་ར་ཨ་ཝརྟ་ཡ་ཨ་ཝརྟ་ཡ་ཧོཿ ཨོཾ་བཛྲ་སྤ་ར་ཎ་ཁཾ། ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུཔྤེ་ཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ།
ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ་གིས་བྱིན་གྱིས་རླབས། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་
ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་པཱ་དྱཾ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་པུཥྤེ་པྲ་ཏིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་
དྷུཔེ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཨཱ་ལོ་ཀེ་པྲ་ཏིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཨོཾ་སརྦ་
ཏཾ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ནེ་ཝི་དྱཾ་པྲ་ཏཱིཙྪ་སྭཱ་ཧཱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་བི་མ་ལེ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཞེས་ཕྱག་རྒྱ་དང་བཅས་པས་མཆོད། མཉམ་
ཉིད་མི་གཡོ་མཉམ་ཉིད་མཆོག་གི་ཆོས་ཉིད་ཅན། །ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་

༄༅། །མཛད་པ། །དྲི་མེད་མི་གཡོ་མཉམ་ཉིད་དམ་པའི་མཆོག་ཆོས་ཅན། །ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། །དཔེ་ནི་ནམ་མཁའ་དང་ཡང་
བསྐྲུན་དུ་ཡོད་མ་ཡིན། །དངོས་གྲུབ་མཐའ་ཡས་དཔག་མེད་དཔེ་དང་བྲལ་བ་རྣམས། །སེམས་ཅན་ཁམས་ལ་དངོས་གྲུབ་མཆོག་རྣམས་ངེས་པར་སྩོལ། །རྟག་ཏུ་དྲི་མ་
མེད་པ་ཐུགས་རྗེའི་ཤུགས་ལས་བྱུང་། །སྨོན་ལམ་གྲུབ་པ་འགགས་པ་མེད་པའི་ཆོས་ཉིད་ཅན། །འགྲོ་བའི་དོན་ཀུན་རབ་ཏུ་བརྩོན་པ་མཐའ་ཡས་པ། །ཐུགས་རྗེ་ཆེན་
པོའི་བདག་ཉིད་རྟག་ཏུ་རྣམ་པར་སྣང་། །ཚད་མེད་ཚད་དང་བྲལ་བ་ཤིན་ཏུ་རྫོགས་པ་ཡིས། །བདེ་བར་གཤེགས་པའི་གོ་འཕང་དམ་པར་བརྙེས་གྱུར་ཀྱང་། །ཁམས་
གསུམ་རྣམས་ལ་དངོས་གྲུབ་མཆོག་རྣམས་སྩོལ་མཛད་པའི། །ཐུགས་རྗེའི་སྤྱོད་པ་མི་གཡོ་འགགས་པར་ཡང་མི་འགྱུར། །ཨེ་མ་ཧོ་ཤིན་ཏུ་བཟང་པོའི་ཆོས་ཉིད་མཆོག་དང་
ལྡན༑ །མཆོག་སྦྱིན་རྣམས་ཀྱི་ནང་ནས་གོ་འཕང་མཆོག་བརྙེས་པ། །ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད། །མགོན་པོ་དུས་གསུམ་སྒྲིབ་པ་མེད་

པ་རབ་མཁྱེན་པས། །དམ་ཚིག་མཆོག་གསུམ་དངོས་གྲུབ་དམ་པ་བདག་ལ་སྩོལ། །འདི་ནི་སངས་རྒྱས་ཐམས་ཅད་ཀྱིས། །ཡང་དག་ཡོན་ཏན་རྒྱ་ཆེ་སྟེ། །ལན་
གཅིག་ཙམ་ཞིག་བརྗོད་པས་ཀྱང་། །སངས་རྒྱས་ཐམས་ཅད་འགྲུབ་པར་འགྱུར། །ཅེས་པས་བསྟོད་ནས་འདོད་དོན་ཞུ་བ་ནི། ཐལ་མོ་སྦྱར་ཏེ། བླ་མ་དང་བཅོམ་ལྡན་འདས་གཙུག་ཏོར་
དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་ཐམས་ཅད་བདག་ཅག་རྣམས་ལ་དགོངས་སུ་གསོལ། ཁྱེད་རྣམས་ལ་ཐུགས་མཁྱེན་
པའི་ཡེ་ཤེས། བརྩེ་བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་ལགས་པས། སྤྱིར་གྱི་ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་
པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ། བསྟན་པའི་རྩ་ལག་དཔལ་ལྡན་བླ་མ་དམ་པ་གོང་མ་ཞི་
བར་གཤེགས་པ་རྣམས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་ཅན་གང་ནས་གང་དུ་ཡོངས་སུ་རྫོགས་པའི་

༄༅། །ཕྲིན་ལས་མཛད་དུ་གསོལ། ད་ལྟ་ཞལ་བཞུགས་པའི་དཔལ་ལྡན་བླ་མ་དམ་པ་རྣམས་ཀྱི་གཙོར་མཛད་སངས་རྒྱས་ཀྱི་བསྟན་པ་འཛིན་པའི་དགེ་བའི་བཤེས་།
གཉེན་ཐམས་ཅད་སྐུ་ཁམས་བཟང་ཞིང་སྐུ་ཚེ་བརྟན་པར་བྱིན་གྱིས་བརླབ་ཏུ་གསོལ། བདག་དང་སེམས་ཅན་ཐམས་ཅད་ཀྱི་སྡིག་པ་དང༌། སྒྲིབ་པ་དང་། དམ་ཚིག་
ཉམས་ཆགས་ཐམས་ཅད་ཞི་བར་མཛད་དུ་གསོལ། མཐོ་རིས་དང་ཐར་པ་དང་ཐམས་ཅད་མཁྱེན་པའི་ལམ་གྱི་བར་དུ་གཅོད་པ་དང་། མི་དགེ་བ་དང་། ཉོན་མོངས་པ་
དང་༑ ཤེས་བྱའི་སྒྲིབ་པ་ཐམས་ཅད་ཞི་བར་མཛད་དུ་གསོལ། གནས་སྐབས་སུ་ཡང་ལས་དང་ཉོན་མོངས་པའི་དབང་གིས་འབྱུང་བའི་གནོད་པ་དང་། སྡུག་བསྔལ་གྱི་
བྱེ་བྲག །གདོན་ཆེན་པོ་བཅོ་བརྒྱད་དང་། བགེགས་རིགས་སྟོང་ཕྲག་བརྒྱད་ཅུ་དང་། ལོག་འདྲེན་དང་། གཟའ་དང་། རྒྱུ་སྐར་དང་། བྱད་སྟེམ་དང་། ཕ་
རོལ་གྱི་རིགས་སྔགས་ལས་གྱུར་པའི་གནོད་པ་ཐམས་ཅད་ཞི་བར་མཛད་དུ་གསོལ། མེ་དང་། ཆུ་དང་། ས་གཡོ་བ་ལ་སོགས་པ་འབྱུང་བ་ལས་གྱུར་པའི་གནོད་པ་དང་།

ལོ་ཉེས་དང་དགྲའི་གནོད་པ་ལ་སོགས་པ་འཇིགས་པ་ཆེན་པོ་བཅུ་དྲུག་དང་། མུ་གེ་དང་། མི་ནད་དང་། ཕྱུགས་ནད་དང་། ནད་བཞི་བརྒྱ་རྩ་བཞི་དང་དབུལ་ཞིང་
ཕོངས་པ་དང་། དུས་མ་ཡིན་པའི་འཆི་བའི་དུཁ་དང་། དེ་དག་གི་རྒྱུ་བསམ་སྦྱོར་ངན་པ་ཐམས་ཅད་ཞི་བར་མཛད་དུ་གསོལ། ཁྱད་པར་དུ་ཡང་བདག་ཅག་དཔོན་སློབ་
ཡོན་མཆོད་འཁོར་དང་བཅས་པ་ཐམས་ཅད་ཀྱི་སྔོན་གྱི་ལས་ལས་གྱུར་ཀྱང་རུང་། འཕྲལ་གྱི་རྐྱེན་ལས་གྱུར་ཀྱང་རུང་སྟེ། ཕྱི་ནང་གི་ཉེ་བར་འཚེ་བ་དང་། ལུས་སེམས་
ལ་གནོད་པ་བྱེད་པའི་གདོན་བགེགས་དང་། ནད་ལ་སོགས་པ་ལུས་ཀྱི་དུཿཁ་དང་། སེམས་ཀྱི་ཡིད་མི་བདེ་བ་དང་། སྐལ་བ་ངན་པ་དང་། རྨི་ལམ་ངན་པ་དང་།
མཚན་མ་ངན་པ་དང་། ལུས་དང་སྲོག་དང་། ལོངས་སྤྱོད་དང་། སྐལ་པ་དང་། དགེ་བ་སྒྲུབ་པ་ལ་བར་དུ་གཅོད་པ་ཐམས་ཅད་ཞི་བར་མཛད་དུ་གསོལ། མདོར་
ན་བདག་གཞན་སེམས་ཅན་ཐམས་ཅད་ཀྱི་གནས་སྐབས་སུ་མི་མཐུན་པའི་ཕྱོགས་ཐམས་ཅད་ཉེར་བར་ཞི་ནས། འོག་མིན་གྱི་སྲིད་པའི་མཐར་ཐུགས་པའི་འཇིག་རྟེན་པའི་

༄༅། །དངོས་གྲུབ་མཐའ་དག་འགྲུབ་པ་དང་། མཐར་ཐུགས་སྒྲིབ་གཉིས་བག་ཆགས་དང་བཅས་པ་མ་ལུས་པ་ཞི་ནས་ཕྱག་རྒྱ་ཆེན་པོ་མཆོག་གི་དངོས་གྲུབ་ཚེ་འདི་
ཉིད་ལ་ཐོབ་པར་བྱིན་གྱིས་བརླབས་ཏུ་གསོལ། བླ་མ་དང་བཅོམ་ལྡན་འདས་གཙུག་ཏོར་དྲི་མ་མེད་པའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་
པ་ཐམས་ཅད་བདག་ཅག་རྣམས་ལ་དགོངས་སུ་གསོལ། བདག་ཅག་རྣམས་སོ་སོའི་སྐྱེ་བོར་གྱུར་པས་སེམས་ཉོན་མོངས་པ་ཅན་དུ་གྱུར་ནས། ལུས་ངག་ཡིད་གསུམ་གྱི་
སྤྱོད་པ་ཉོན་མོངས་པ་དང་འདྲེས་ཤིང་བག་མེད་པར་གྱུར་པས། རྣལ་འབྱོར་ལ་དབང་མ་ཐོབ་པས་སེམས་བྱིང་བ་དང་རྒོད་པའི་དབང་དུ་གྱུར་ཏེ། ཏིང་ངེ་འཛིན་མི་གསལ་
བ་དང་། སྙིགས་མ་ལྔའི་དུས་ཀྱི་དབང་གིས་ཉེ་བར་མཁོ་བའི་ཡོ་བྱད་མ་འབྱོར་པ་དང་། མཆོད་རྫས་མེད་ཅིང་ངན་པ་དང་། བརྗེད་ངས་པ་དང་། ཤེས་བཞིན་མ་
ཡིན་པའི་དབང་དུ་གྱུར་ནས། ཆོ་ག་ལྷག་པ་དང་། ཆད་པ་དང་། སེར་སྣའི་དབང་གིས་མཆོད་པ་ངན་ཞིང་ཆུང་བ་དང་། གཏི་མུག་གི་དབང་གིས་རྒྱུད་སྡེ་ནས་འབྱུང་

བའི་ཆོ་ག་བཞིན་དུ་མ་ལྕོགས་པ་ལ་སོགས་པ་འཁྲུལ་ཞིང་ནོངས་པ་ཐམས་ཅད་བཟོད་པར་བཞེས་ནས་བདག་ཅག་གི་ལམ་དང་དངོས་གྲུབ་ཀྱི་བར་ཆད་དུ་མི་འགྱུར་བར་བྱིན་
གྱིས་བརླབས་ཏུ་གསོལ། ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ། ཏིཥྛ་ཌི་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ལ། སུ་པོ་ཥྱོ་
མེ་བྷ་ཝ། སརྦ་སིདྡྷི་མྨེ་པྲ་ཡཙཱ་སརྦ་ཀརྨ་སུ་ཙ་མེ་ཙིཏྟཾ་ཤྲེ་ཡཿཀུ་རུ་ཧཱུྃ། ཧ་ཧ་ཧ་ཧ་ཧོ། བྷ་ག་ཝཱན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ་བཛྲ་བྷ་ཝ་མ་ཧཱ་ས་མ་ཡ་ས་ཏཱ་ཨཱཿ ཞེས་
རྡོ་རྗེ་སེམས་དཔའི་ཡིག་བརྒྱ་ལན་བདུན་དང་། མ་འབྱོར་པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་པ་དང་ནི་བགྱིད་སྩལ་བ། །དེ་ཀུན་མགོན་
པོས་བཟོད་པར་མཛོད། །དགེ་བའི་རྩ་བ་དེ་ཡང་སེམས་ཅན་ཐམས་ཅད་དང་ཐུན་མོངས་དུ་བྱས་ཏེ། དགེ་བའི་རྩ་བ་འདི་དག་གིས་བདག་དང་སེམས་ཅན་ཐམས་ཅད་
འཇིག་རྟེན་དང་འཇིག་རྟེན་ལས་འདས་པའི་རྒུད་པ་ཐམས་ཅད་དང་བྲལ་བར་གྱུར་ཅིག །འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་དང་

༄༅། །ཡང་དག་པར་ལྡན་པའི་བདེ་བ་དང་། ཡིད་བདེ་བ་ཉིད་ཀྱི་མིའི་མཆོག་སངས་རྒྱས་སུ་ཚེ་འདི་ཉིད་ལ་གྱུར་ཅིག །བདག་གི་དགེ་བའི་ལས་རྣམས་འདི་དག་
གིས༑ །འཇིག་རྟེན་དུ་ནི་མྱུར་དུ་སངས་རྒྱས་ཤོག །འགྲོ་ལ་ཕན་ཕྱིར་ཆོས་རྣམས་སྟོན་བགྱིད་ཅིང་། །སེམས་ཅན་སྡུག་བསྔལ་མང་པོས་གཟིར་ལས་སྒྲོལ། །ཅེས་བརྗོད་
བརྟན་བཞུགས་ནི། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་འབུལ་ན། །དེ་སྲིད་བཅོམ་ལྡན་འདས་འཁོར་དང་
བཅས་པ་རས་བྲིས་ཀྱི་དཀྱིལ་འཁོར་ཆེན་པོ་འདི་ཉིད་ལ་བརྟན་པར་བཞུགས་སུ་གསོལ། ཨོཾ་སུ་པྲ་ཏིཥྛ་བཛེ་སྭཱ་ཧཱ། དེ་ནས། ཨོཾ་བཛྲ་མུ བདག་བསྐྱེད་ཀྱི་ཡེ་ཤེས་པ་
གཤེགས༑ རང་ཐུབ་པ་ཆེན་པོར་གསལ་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། དགེ་བ་འདི་ཡི་མྱུར་དུ་བདག །གཙུག་ཏོར་དྲི་མེད་འགྲུབ་གྱུར་
ནས༑ །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་སོགས་བསྔོ་སྨོན་གང་རིགས་དང༌། སྟོན་མཆོག་དམ་པ་ལྷ་མའི་མཆོད་འོས་པ། །སངས་རྒྱས་ཕྱག་

འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །ཞི་བ་ཆགས་བྲལ་ལྷ་མའི་མཆོད་
འོས་པ། །ཆོས་ལ་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་ལེགས་ཤོག །ཚོགས་
ཀྱི་དམ་པ་ལྷ་མའི་མཆོད་འོས་པ། །དགེ་འདུན་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་
བདེ་ལེགས་ཤོག །ཅེས་བཀྲ་ཤིས་རྒྱས་པར་བརྗོད། བརྒྱུད་པའི་གསོལ་འདེབས་ནི། ཐུབ་པའི་དབང་པོ་ཇོ་བོ་ཨ་ཏི་ཤ །ནག་ཚོ་ལོ་ཙཱ་རོང་པ་ཕྱག་སོར་བ། །བྱ་ཡུལ་བ་དང་སྐར་ཆུང་
སྦྱིན་པ་དང་། །དོན་གྲུབ་ཡེ་ཤེས་རྣམས་ལ་ཕྱག་འཚལ་ལོ། །ཤཱཀྱ་རྡོ་རྗེ་བློ་གསལ་སངས་རྒྱས་འབུམ། །ཡེ་ཤེས་མགོན་པོ་སེང་གེ་རྒྱལ་མཚན་དང་། །ཤེས་རབ་རྡོ་
རྗེ་གྲགས་པ་འོད་ཟེར་དང་། །གྲགས་པ་རིན་ཆེན་རྣམས་ལ་ཕྱག་འཚལ་ལོ། །ནམ་མཁའ་འོད་ཟེར་ནམ་མཁའ་ཚུལ་ཁྲིམས་དང་། །མཁྱེན་རབ་ཆོས་རྗེ་རྗེ་བཙུན་རྡོ་རིང་

༄༅། །པ༑ །ཚར་ཆེན་ཡབ་སྲས་དབང་ཕྱུག་རབ་བརྟན་དང་། །བསོད་ནམས་མཆོག་གྲུབ་རྣམས་ལ་ཕྱག་འཚལ་ལོ། །བསོད་ནམས་རྒྱ་མཚོ་འཇམ་དཔལ་ཚུལ་
ཁྲིམས་དང་། །སྨོན་ལམ་བསམ་གཏན་རིན་ཆེན་སྐལ་བཟང་དང་། །རིན་ཆེན་ལྷུན་གྲུབ་བློ་གསལ་བསྟན་སྐྱོང་དང་། །རྩ་བའི་བླ་མ་རྣམས་ལ་ཕྱག་འཚལ་ལོ། །
དཔལ་ལྡན་ཞི་བ་མཚོ་ནས་ད་ལྟའི་བར། །དྲི་མེད་གཟུངས་ཀྱི་ཆོ་ག་ཉམས་བཞེས་ཤིང་། །གཞན་ལ་སྟོན་པས་དོན་གཉིས་སྒྲུབ་མཛད་པའི། །སྐྱེས་མཆོག་རིམ་བྱོན་
རྣམས་ལ་ཕྱག་འཚལ་ལོ། །སྣང་སྟོང་ཆུ་ཟླའི་གར་མཁན་ལྷ་ཡི་སྐུ། །བསྒོམ་པ་མཐར་ཕྱིན་བཟླས་པའི་སྐྱོན་ཀུན་སྤང་། །ཡན་ལག་ལེགས་ཚང་ཐུན་མང་ཁྱད་པར་གྱི། །
བསྙེན་པས་ལྷ་ཚོགས་ཐུགས་དམ་འཁུལ་གྱུར་ཅིག །གཟུངས་དང་རིག་པ་གསང་སྔགས་ལྟར་སྒྲུབ་པ། །ཀུན་ཀྱང་ཡི་གེ་ཕྱག་རྒྱ་ལྷ་སྐུ་ལ། །དམིགས་པ་གསུམ་གྱིས་
སྒྲུབ་པ་མཐར་ཕྱིན་ཏེ། །རབ་འབྱམས་ལས་ཀྱི་ནུས་པ་རྙེད་གྱུར་ཅིག །འཚོ་བ་ལྡན་པའི་བྱར་སེལ་ཚོགས་སྤེལ་ཞིང་། །དུས་ཀྱི་དབང་གྱུར་མགོན་མེད་ཡིད་ཅན་གྱི། ། །

རིགས་དྲུག་བག་ཆགས་སྦྱོངས་ཏེ་ཐར་པ་ཆེར། །འདྲེན་པའི་ཕྲིན་ལས་སྣང་ཆེན་འབར་གྱུར་ཅིག །སྤྱོད་པ་རྣམ་གསུམ་ཉི་ཟླའི་ཤིང་རྟ་ཡིས། །ཚེ་འདིར་ཆོས་ཀྱི་སྤྲིན་གྱི་
སར་བསྒྲོད་དེ། །རིམ་གྱིས་སྐུ་གསུམ་དབྱེར་མེད་རྫོགས་སངས་རྒྱས། །ཐོབ་ནས་འགྲོ་བ་ཀུན་ཀྱང་སྒྲོལ་གྱུར་ཅིག །ཅེས་པ་འདི་ཡང་ཝ་གིནྡྲས་སྡེབ་པའོ། །འདིས་འཁོར་བ་སྡུག་བསྔལ་གྱི་
རྒྱ་མཚོ་ཆེན་པོ་མྱུར་དུ་སྐེམས་པར་གྱུར་ཅིག །དེ་ནས་དཀྱིལ་འཁོར་ལ་དར་རམ་རས་གཙང་མས་ཞལ་ཁེབས་ལེགས་པར་གཡོག །དེའི་སྟེང་དུ་སྔར་བཞིན་ཤིང་སྒྲོམ་དང་བཅས་པའི་རྡོ་ལེབ་ལ་འོད་ཟེར་དྲི་མེད་ཀྱི་དཀྱིལ་འཁོར་བཞེངས་ཏེ་སྲོག་ཤིང་
འཛུགས་པའི་ཆོ་ག་བྱ་སྟེ། ལག་ཏུ་བླང་པའི་རིམ་པ་ནི་འཇམ་དབྱངས་བློ་གཏེར་དབང་པོས་མཛད་པའི་ཆོག་ཁྲིགས་ལས་སྒྲིབ་རྙོགས་མ་བསྒྲུང་བྱེད་ནོར་བུ་ཀེ་ཏ་ཀའི་ཕྲེང་བ་ལྟར་རོ།། །།སརྦ་མངྒ་ལཾ།སརྦ་མངྒ་ལཾ།
རབ་བྱུང་བཅུ་བདུན་པའི་ས་བྱི་ལོར་རྫོང་སར་ཁམས་བྱེའི་སློབ་གླིང་ནས་རྩིས་འཕྲུལ་དུ་ཕབ་ནས་པར་གཞི་གསར་དུ་

།བསྒྲིགས་ཤིང་ཞུ་དག་བྱས་པའི་དགེ་བས་མར་གྱུར་འགྲོ་བ་ཀུན་གནས་སྐབས་བདེ་ཞིང་མཐར་ཐུག་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་མངོན་དུ་བྱེད་པའི་རྒྱུར་གྱུར་ཅིག
