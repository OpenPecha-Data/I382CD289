༄༅། །ཆོ་ག་ཕྱོགས་བསྒྲིགས་པོད་དང་པོ་བཞུགས་སོ། །

༄༅། །ཆོ་ག་ཕྱོགས་བསྒྲིགས་དཀར་ཆག་བཞུགས། །གླེགས་བམ་དང་པོ།
སྟོན་པ་བཅོམ་ལྡན་འདས་ལ་མཛད་པ་བཅུ་གཉིས་ཀྱི་སྒོ་ནས་བསྟོད་པ་༥་༤༢   ༡་༢༤བར
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་བླ་མ་བརྒྱུད་པ་ལ་གསོལ་བ་འདེབས་པ་ཞེས་བྱ་བ            ༥༣་༡༠༤           ༡་༢༦བར
ལམ་འབྲས་བླ་མ་མཆོད་པའི་ཆོ་ག་ཁྲིགས་ཆགས་སུ་བཀོད་པ་ཚོགས་གཉིས་རབ་རྒྱས་༢༠༥་༡༥༢              ༡་༢༤བར
དཔལ་ས་སྐྱ་པའི་སྔོན་འགྲོའི་ངག་འདོན་ཁྱེར་བདེ་ཀུན་ཚང་༡༥༣་༡༧༦            ༡་༡༢བར
དཔལ་ཀྱེ་རྡོ་རྗེའི་དབང་གི་ཆུ་བོ་ཆེན་མོ་མཛེས་པར་བྱེད་པའི་རྒྱན                                                        ༡༧༧་༣༢༦           ༡་༧༥བར

དཔལ་ཀུན་རིག་གི་ཆོ་ག་གཞན་ཕན་མཐའ་ཡས་ལས་ནག་འགྲོས་བཀླགས་ཆོག་མར་བཀོད་པ་གཞན་ཕན་བདུད་རྩི་ཞེས་བྱ་བ་༣ ༢༧་༌ ༤༧༤         ༡་༧༤བར
ཀུན་རིག་དཀྱིལ་འཁོར་ཡོངས་རྫོགས་ཀྱི་སྒྲུབས་ཐབས་ཀྱི་ངག་འདོན་བཀླག་ཆོག་མ་གཞན་ཕན་སྙིང་པོ་ཞེས་བྱ་བ་༤༧༥་༥༡༢                  ༡ ་༡༩བར་
རྒྱུད་སྡེ་འོག་མ་གསུམ་ལ་ཉེ་བར་མཁོ་བའི་ཆ་གསུམ་གཏོར་མ                                                                                 ༥༡༣་༥༣༠                   ༡་༩བར
ཀུན་རིག་རྩ་བའི་དཀྱིལ་འཁོར་གྱི་དབང་གི་ཆོ་ག་བློ་གསལ་ཀུན་དགའ                                                                   ༥༣༡་༥༧༦                ༡ ་༢༣བར
རྡུལ་ཚོན་ཆུ་བོ་སྤྱན་འདྲེན་གྱི་ཆོ་ག་དགེ་ལེགས་ཀུན་འབྱུང་༥༧༧་༥༩༠           ༡་༌་༧བར ཀུན་རིག་རྡུལ་ཚོན་ཁ་སྐོང་ཉེར་མཁོ་བཞུགས་༥༩༡་༦༢༦   ༡་༡༨བར
ངན་སོང་སྦྱོང་རྒྱུད་ནས་བཤད་པའི། །སྦྱིན་སྲེག་རོ་སྲེག་མཆོད་རྟེན་གྱི། །ཆོ་ག་རབ་གནས་མདོར་བསྡུས་པའི། །ལག་ལེན་ཤིན་ཏུ་གསལ་བ ༦༢༧་༦༨༠ ༡་༢༧བར

༄༅། །སྦྱོང་རྒྱུད་ནས་གསུངས་པའི་ལས་ཕྱི་མ་གསུམ་གྱི་བསྲེག་བླུགས་ཀྱི་ཁྱད་ཆོས་གཞན་ཕན་ཉི་མ         ༦༨༡་༌་༦༩༢      ༡ ་༦བར
ངན་སོང་སྦྱོང་བའི་རྒྱུད་ནས་བསྟན་པའི་གཤིན་པོའི་རུས་སྦྱོང་སཱཙྪ་སྒྲུབ་པའི་ཆོ་གའི་ངག་འདོན་ཨུཏྤལ་མགུལ་རྒྱན་༦༩༣་༧༣༠ ༡ ་༡༩བར་
ཚེ་འདས་དོན་དུ་དགུང་ཞག་ཞེ་དགུ་བཟུང་ཚུལ་ལུང་དང་སྦྱར་བ་ཕན་བདེའི་རྔ་ཆེན་༧༣༡་༧༥༦                            ༡་༡༣བར་
བཟང་སྤྱོད་སྨོན་ལམ་དང་འབྲེལ་བའི་འཆི་བསླུ་ནད་པའི་སེམས་ཀྱི་ངལ་བས་༧༥༧་༧༧༢                             ༡་༨བར
དཔལ་གསང་བའི་བདག་པོ་འབྱུང་པོ་འདུལ་བྱེད་ཀྱི་སྒོ་ནས་ལས་བཞིའི་སྦྱིན་སྲེག་བྱ་ཚུལ་ནོར་བུ་གྲུ་ཆེན་༧༧༣་༨༥༤ ༡ ་༤༡བར་
རྟེན་ཁྲུས་རི་ཁྲུས་སོགས་ཀྱི་ཆོ་ག་ཉེས་པ་ཀུན་སེལ་ཞེས་བྱ་བ་བཞུགས་༨༥༥་༨༨༠                        ༡་༡༡ བར སྡོམ་༤༤༠བཞུགས།

༄༅། །སྟོན་པ་བཅོམ་ལྡན་འདས་ལ་མཛད་པ་བཅུ་གཉིས་ཀྱི་སྒོ་ནས་བསྟོད་པ་བཞུགས་སོ། །

༄༅། །ཐབས་མཁས་ཐུགས་རྗེས་ཤཱཀྱའི་རིགས་སུ་འཁྲུངས། །གཞན་གྱིས་མི་ཐུབ་བདུད་ཀྱི་དཔུང་འཇོམས་
པ༈ །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་ཁྱོད་ལ་ཕྱག་འཚལ་ལོ། །བཅོམ་ལྡན་འདས་ཐུབ་
པའི་དབང་པོ་ལ་ཕྱག་འཚལ་ལོ། །གང་གིས་དང་པོར་བྱང་ཆུབ་ཐུགས་བསྐྱེད་ནས། །བསོད་ནམས་ཡེ་ཤེས་ཚོགས་གཉིས་
རྫོགས་མཛད་ཅིང་། །དུས་འདིར་མཛད་པ་རྒྱ་ཆེན་འགྲོ་བ་ཡི། །མགོན་གྱུར་ཁྱོད་ལ་བདག་གིས་བསྟོད་པར་

༄༅། །བགྱི༑ །ལྷ་རྣམས་འདུལ་མཛད་གདུལ་བའི་དུས་མཁྱེན་ནས། །ལྷ་ལས་བབས་ནས་གླང་ཆེན་ལྟར་གཤེགས་ཏེ། །རིགས་
ལ་གཟིགས་ནས་ལྷ་མོ་སྒྱུ་འཕྲུལ་གྱི། །ལྷུམས་སུ་ཞུགས་པར་མཛད་ལ་ཕྱག་འཚལ་ལོ། །ཟླ་བ་བཅུ་རྫོགས་ཤཱཀྱའི་སྲས་པོ་དེ། །བཀྲ་
ཤིས་ལུམྦིའི་ཚལ་དུ་བལྟམས་པའི་ཚེ། །ཚངས་དང་བརྒྱ་བྱིན་གྱིས་བཏུད་མཚན་མཆོག་ནི། །བྱང་ཆུབ་རིགས་སུ་ངེས་ལ་ཕྱག་འཚལ་ལོ། །
གཞོན་ནུ་སྟོབས་ལྡན་མི་ཡི་སེངྒེ་དེ། །ཨངྒ་མ་ག་དྷ་ནི་སྒྱུ་རྩལ་བསྟན། །སྐྱེ་བོ་དྲེགས་པ་ཅན་རྣམས་ཚར་བཅད་ནས། །འགྲན་ཟླ་མེད་

པར་མཛད་ལ་ཕྱག་འཚལ་ལོ། །འཇིག་རྟེན་སྤྱོད་དང་མཐུན་པར་བྱ་བ་དང་། །ཁ་ན་མ་ཐོ་སྤང་ཕྱིར་བཙུན་མོ་ཡི། །འཁོར་དང་ལྡན་མཛད་ཐབས་ལ་མཁས་པ་ཡིས། །
རྒྱལ་སྲིད་སྐྱོང་བར་མཛད་ལ་ཕྱག་འཚལ་ལོ། །འཁོར་བའི་བྱ་བར་སྙིང་པོ་མེད་གཟིགས་ནས། །ཁྱིམ་ནས་བྱུང་སྟེ་མཁའ་ལ་གཤེགས་ནས་ཀྱང་། །མཆོད་རྟེན་རྣམ་དག་
དྲུང་དུ་ཉིད་ལས་ཉིད། །རབ་ཏུ་བྱུང་བར་མཛད་ལ་ཕྱག་འཚལ་ལོ། །བརྩོན་པས་བྱང་ཆུབ་འགྲུབ་པར་དགོངས་ནས་ནི། །ནེ་རཉྫ་ནའི་འགྲམ་དུ་ལོ་དྲུག་ཏུ། །དཀའ་
བ་སྤྱད་ནས་བརྩོན་འགྲུས་མཐར་ཕྱིན་ཏེ། །བསམ་གཏན་མཆོག་བརྙེས་མཛད་ལ་ཕྱག་འཚལ་ལོ། །ཐོག་མ་མེད་ནས་འབད་པ་དོན་ཡོད་ཕྱིར། །མ་ག་དྷ་ཡི་བྱང་ཆུབ་
ཤིང་དྲུང་དུ། །སྐྱིལ་ཀྲུང་མི་གཡོ་མངོན་པར་སངས་རྒྱས་ནས། །བྱང་ཆུབ་རྫོགས་པར་མཛད་ལ་ཕྱག་འཚལ་ལོ། །ཐུགས་རྗེས་འགྲོ་ལ་མྱུར་དུ་གཟིགས་ནས་ནི། །ཝཱ་
རཱ་ཎ་སཱི་ལ་སོགས་གནས་མཆོག་ཏུ། །ཆོས་ཀྱི་འཁོར་ལོ་བསྐོར་ནས་གདུལ་བྱ་རྣམས། །ཐེག་པ་གསུམ་ལ་འགོད་མཛད་ཕྱག་འཚལ་ལོ། །གཞན་གྱི་རྒོལ་བ་ངན་པ་ཚར་

༄༅། །གཅད་ཕྱིར། །མུ་སྟེགས་སྟོན་པ་དྲུག་དང་ལྷས་བྱིན་སོགས། །འཁོར་མོ་འཇིག་གི་ཡུལ་དུ་བདུད་རྣམས་བཏུལ། །ཐུབ་པ་གཡུལ་རྒྱལ་མཛད་ལ་ཕྱག་
འཚལ་ལོ། །སྲིད་པ་གསུམ་ན་དཔེ་མེད་ཡོན་ཏན་གྱིས། །མཉན་དུ་ཡོད་པར་ཆོ་འཕྲུལ་ཆེན་པོ་བསྟན། །ལྷ་མི་འགྲོ་བ་ཀུན་གྱིས་རབ་མཆོད་པས། །བསྟན་པ་རྒྱས་
པར་མཛད་ལ་ཕྱག་འཚལ་ལོ། །ལེ་ལོ་ཅན་རྣམས་མྱུར་དུ་བསྐུལ་བའི་ཕྱིར། །རྩྭ་མཆོག་གྲོང་གི་ས་གཞི་གཙང་མ་རུ། །འཆི་མེད་རྡོ་རྗེ་ལྟ་བུའི་སྐུ་གཤེགས་ནས། །མྱ་
ངན་འདའ་བར་མཛད་ལ་ཕྱག་འཚལ་ལོ། །ཡང་དག་ཉིད་དུ་འཇིག་པ་མེད་ཕྱིར་དང་། །མ་འོངས་སེམས་ཅན་བསོད་ནམས་འཐོབ་བྱའི་ཕྱིར། །དེ་ཉིད་དུ་ནི་རིང་བསྲེལ་
མང་སྤྲུལ་ནས། །སྐུ་གདུང་ཆ་བརྒྱད་མཛད་ལ་ཕྱག་འཚལ་ལོ། །དེ་ལྟར་བསྟན་པའི་བདག་པོ་བཅོམ་ལྡན་གྱི། །མཛད་པའི་ཚུལ་ལ་མདོ་ཙམ་བསྟོད་པ་ཡི། །དགེ་
བས་འགྲོ་བ་ཀུན་གྱི་སྤྱོད་པ་ཡང་། །བདེ་གཤེགས་ཉིད་ཀྱི་སྤྱོད་དང་མཚུངས་པར་ཤོག །སྟོན་པ་བཅོམ་ལྡན་འདས་ལ་མཛད་པ་བཅུ་གཉིས་ཀྱི་སྒོ་ནས་བསྟོད་པ་འདི་སློབ་དཔོན་ཆེན་པོ་འཕགས་པ་ཀླུ་སྒྲུབ་

ཀྱིས་མཛད་པ་རྫོགས་སོ།། ༈ ཤཱཀྱའི་རྒྱལ་པོ་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་
ནར་བདག་སོགས་འགྱུར་བར་ཤོག །བསྐལ་བཟང་སངས་རྒྱས་སྟོང་གི་བསྟོད་པ་ནི། མཐུན་པའི་སྨོན་ལམ་དགེ་ཚོགས་རྨད་བྱུང་བས། །སྤྱད་པ་སྤྱོད་ཚེ་ན་ཡང་མཆེད་གྱུར་ལ། །
བསྐལ་བཟང་གཅིག་ལ་མཛད་པ་མཐར་ཕྱིན་པའི། །རྫོགས་པའི་སངས་རྒྱས་སྟོང་ལ་ཕྱག་འཚལ་ལོ། །མངྒལཾ།།་ཞི་བ་གདོང་བཞི་མིག་སྟོང་ལྡན་པ་དང་། །དཔལ་
མོའི་དཔལ་དང་ཀླུ་དབང་སྟོབས་ལྡན་སོགས། །འཇིག་རྟེན་མཆོད་འོས་ཐུབ་དབང་བསྟོད་པ་བློ་ཀ་འདི་གཙང་ནགས་ཕུག་པས་མཛད་པར་གྲག་རྣམས་ཀྱིས་གུས་མཆོད་པའི། །ཐུབ་དབང་
ཞབས་ཀྱི་པདྨོར་རྟག་ཏུ་འདུད།། ༈ རྒྱན་དྲུག་མཆོག་གཉིས་སོགས་ཀྱི་བསྟོད་པ། ཨོཾ་སྭ་སྟི་སིདྡྷཾ། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །གཞུང་ལུགས་མི་འདྲའི་ཆུ་བོ་བརྒྱ་འགྱེད་ཅིང་། །
རིགས་ཚོགས་སྤོབས་པའི་རྦ་རླབས་སྟོང་འཕྲོ་བ། །ཡོན་ཏན་རིན་ཆེན་ཁྲི་ཕྲག་གིས་བརྒྱན་པའི། །ཀླུ་སྒྲུབ་ཀླུ་ཡི་དབང་པོ་ལ་ཕྱག་འཚལ། །བསོད་ནམས་དམ་པའི་པད་

༄༅། །རྫིང་གིས་བསྐྲུན་ཞིང་། །སྨོན་ལམ་དག་པའི་ཆུ་སྐྱེས་ལས་འཁྲུངས་ལ། །སྲིད་དང་ཞི་བའི་དཔལ་འབྱོར་གྱིས་འཕགས་པ། །ལྷ་མཆོག་རྣམས་ཀྱི་བླ་མར་
གྱུར་ལ་འདུད། །གང་ཞིག་ཐོགས་དང་ཐོགས་བྱའི་ཆོས་རྣམས་ཀུན། །འོད་གསལ་ཆེན་པོའི་ངང་དུ་ཆུད་པས་ན། །གཟིགས་པ་སྒྲིབ་མེད་བརྩེ་བས་ཀུན་ཆགས་པ། །
ཇི་བཞིན་སྣང་མཛད་སྨྲ་བའི་ཉི་མར་འདུད། །མང་དུ་སྦྱངས་པས་མཁྱེན་པའི་དཀྱིལ་འཁོར་རྒྱས། །སྤོབས་པས་ཤེས་བྱའི་མཁའ་ལ་ཐོགས་མེད་རྒྱུ། །རིག་པའི་ཟེར་གྱིས་
གཞན་གཞུང་ཚང་ཚིང་སྲེག །དབྱིག་གཉེན་ཆོས་ཀྱི་ཉི་མ་ལ་ཕྱག་འཚལ། །ཡོན་ཏན་ལུས་རྫོགས་སྤོབས་པའི་སྟོབས་ཀྱིས་རྩེན། །རྣམ་དཔྱོད་རྩལ་ལྡན་རིག་པའི་མཆེ་
བ་ཅན། །རྒོལ་བ་འདམ་བུའི་གྲོང་བཞིན་རྩད་ནས་འཇོམས། །བསྟན་པའི་ཁུར་ཁྱེར་ཕྱོགས་གླང་ཞབས་ལ་འདུད། །ལུགས་བཟང་རི་བོའི་སྤོ་ལ་གནས་བཅས་ཤིང་།།
བློ་གྲོས་ལུས་རྒྱས་རིག་པའི་མཆེ་སྡེར་གྱིས། །རྒོལ་བ་གླང་པོའི་སྤོབས་པའི་ཀླད་འགེམས་པ། །ཆོས་ཀྱི་གྲགས་པ་འཇིགས་མེད་སེང་གེ་རྒྱལ། །རིང་དུ་སྦྱངས་པས་

ཤེས་བྱ་ཀུན་མཁྱེན་ཅིང་། །བརྩོན་པས་བསྒྲུབས་པས་ཟབ་མོའི་དངོས་གྲུབ་བརྙེས། །མཐུ་དང་ནུས་པས་མུ་སྟེགས་བདུད་ལས་རྒྱལ། །འཇིགས་མེད་དཔལ་ལྡན་ཆོས་
སྐྱོང་ཞབས་ལ་འདུད། །འདུལ་བ་རྒྱ་མཚོའི་ཚོགས་ལ་དབང་འབྱོར་ཞིང་། །དུལ་བའི་ཡོན་ཏན་དཔལ་གྱི་གཟི་ཆེ་བས། །འཆལ་ཚུལ་སྨག་རུམ་སེལ་བའི་འོད་མཛད་པ། །
ལྷ་ཡི་ཚོགས་ཀྱིས་བཏུད་པ་དེ་ལ་འདུད། །ཁྱོད་ཐུགས་བསྐལ་པ་དུ་མར་རབ་སྦྱངས་པས། །ཤེས་བྱ་མ་ལུས་ཇི་བཞིན་ཡོངས་སུ་མཁྱེན། །སྐད་གཉིས་སྨྲ་བས་གངས་
ཅན་གསལ་མཛད་པ། །རིན་ཆེན་བཟང་པོའི་ཞབས་ལ་ཕྱག་འཚལ་ལོ། །ཞེས་པ་འདི་ཆོས་རྒྱལ་འཕགས་པས་མཛད་པའོ། ། བོད་ལ་བཀའ་དྲིན་ཆེ་བ་རྣམས་འ
འཚོའི་བསྟོད་པ། རྒྱལ་པོའི་རིགས་སུ་སྐུ་འཁྲུངས་ཤིང་། །ཐམས་ཅད་ཡོད་སྨྲའི་སྡེ་ལས་རབ་ཏུ་བྱུང་། །ཉེས་ལྟུང་དྲི་མས་མ་གོས་བཙུན་པའི་མཆོག །བོ་དྷི་ས་ཏཱའི་ཞབས་
ལ་ཕྱག་འཚལ་ལོ། །སྡོམ་བརྩོན་དམ་པ་དཔལ་ལྡན་ཞི་བ་འཚོ། །བརྟུལ་ཞུགས་གྲུབ་པ་པདྨ་འབྱུང་གནས་དཔལ། །བློ་གསལ་དབང་པོ་པདྨའི་ངང་ཚུལ་སོགས། །

༄༅། །སྙིགས་མའི་དུས་ཀྱི་རྒྱལ་བ་གཉིས་པ་ཡིན། །བདེ་བར་གཤེགས་པའི་རིང་ལུགས་བླ་ན་མེད། །ཞུ་ཆེན་སྒྱུར་བྱེད་མཆན་བུའི་གནས་འདུག་པ། །སྐད་
གཉིས་སྨྲ་བ་བློ་གྲོས་གསལ་ལྡན་པ། །དེ་དག་བདག་ཅག་རྣམས་ཀྱི་མིག་ཏུ་གྱུར། །མི་ཡི་བདག་པོ་ཆོས་བཞིན་ས་སྐྱོང་བ། །རྣམ་དཔྱོད་བློ་ཅན་དེས་པས་འགྲོ་བ་
འདུལ༑ །དཔའ་མཛངས་བློན་པོའི་སྤྲུལ་པའི་རྒྱལ་བློན་ལོ་པཎ་རྣམས་ལ་བསྟོད་པ་བློ་ཀ་གསུམ་དཔལ་ལྡན་བླ་མ་དམ་པས་མཛད་པའི་རྒྱལ་རབས་ཀྱི་མཆོད་བརྗོད་ལས་འབྱུང་ཚོགས་ཀྱི་ཡོངས་བསྐོར་བ། །ཆོས་
རྒྱལ་མེས་དབོན་རྣམས་ལ་ཕྱག་འཚལ་ལོ། །བོད་ཡུལ་མཐའ་འཁོབ་མུན་པའི་སྨག་རུམ་འདིར། །དམ་པ་ཆོས་ཀྱི་སྒྲོན་མེ་ཆེན་པོ་སྦྱར། །བོད་འབངས་སེམས་ཅན་བདེ་
ལ་འགོད་མཛད་པ། །སྤྲུལ་པའི་རྒྱལ་བློན་རྣམས་ལ་གསོལ་བ་འདེབས། །ཕན་བདེའི་འབྱུང་གནས་བསླབ་གསུམ་རྒྱན་གྱིས་མཛེས། །བཀའ་དང་བསྟན་བཅོས་སྒྲ་སྒྱུར་
གཏན་ལ་འབེབས། །སངས་རྒྱས་བསྟན་པ་ཕྱོགས་བཅུར་རྒྱས་མཛད་པའི། །མཁས་གྲུབ་ལོ་པཎ་རྣམས་ལ་གསོལ་བ་འདེབས། །རྒྱལ་ཇོ་བོ་རྗེ་ཡབ་སྲས་ལ་བསྟོད་པ་བློ་ཀ་གཉིས་

བཀའ་གདམས་གླེགས་བམ་ལས་འབྱུང་། བའི་མདུན་ན་རྒྱལ་སྲས་བཟང་པོ་སྐྱོང་། །ཁ་བ་ཅན་ན་དཔལ་ལྡན་མར་མེ་མཛད། །དགའ་ལྡན་གནས་ན་ནམ་མཁའ་དྲི་མ་མེད། །ཡིད་
བཞིན་ནོར་བུ་ལྟ་བུར་གཞན་དོན་མཛད། །དཔལ་ལྡན་ཨ་ཏི་ཤ་ལ་ཕྱག་འཚལ་ལོ། །ཡོངས་འཛིན་དགེ་བའི་བཤེས་གཉེན་ཡོངས་ཀྱི་མགོན། །རྒྱལ་བའི་གདུང་འཚོབ་
གྱུར་པ་རྒྱལ་བའི་སྲས། །རང་གཞན་ཡོན་ཏན་འབྱུང་གནས་རིན་པོ་ཆེ། །བཤེས་གཉེན་སྟོན་པའི་སྐུ་ལ་ཕྱག་འཚལ་ལོ།། ༈ རྣལ་འབྱོར་དབང་ཕྱུག་བི་རཱུ་པ་ལ་བསྟོད་པ་དང་པོ། ན་
མོ་བི་རཱུ་པཱ་ཡ། ཨ་ལ་ལ་སྟེ་ལྷན་སྐྱེས་སྤྲོས་བྲལ་ལས། །འདི་འདྲའི་རབ་བརྗིད་དཔལ་འབར་བསམ་ལས་འདས། །གང་དེ་རྗེ་བཙུན་བི་རཱུ་པཱ་ཞེས་པ། །བདག་གི་དཔལ་དུ་
གྱུར་པ་ཨེ་མ་ཧོ། །ཁྱོད་ཀྱི་གཟི་ཡིས་རྟོག་པ་ཀུན་བྲལ་ཏེ། །སྒོ་གསུམ་རླུང་རྣམས་དགའ་བ་བཞི་རྒྱས་ནས། །ཟ་ཟི་ལས་ཀྱང་བདེ་སྟོང་གྱུར་ནས་ནི། །སངས་ནས་
རྗེས་དྲན་ཅུང་ཟད་བསྟོད་པར་གྱུར། །བདེ་ལེགས་ཕུན་ཚོགས་དོན་གཉིས་འབྱོར་པའི་དཔལ། །མཁྱེན་དང་བརྩེ་བས་སྐལ་ལྡན་གདུལ་བྱ་ལ། །ལམ་མཆོག་བསྟན་ནས་

༄༅། །མྱང་འདས་ལ་འགོད་པ། །མི་གཡོའི་མཆོག་ཏུ་རོལ་ལ་མགོས་ཕྱག་འཚལ། །གང་ཞིག་འཇིག་རྟེན་འདིར་ན་རྒྱལ་རིགས་ལས། །རབ་བྱུང་རིག་པའི་
གནས་ལྔ་མཐར་ཕྱིན་ཏེ། །གནས་རིགས་དགེ་འདུན་བྱེ་བས་ལེགས་བསྟེན་པ། །གནས་བརྟན་ཆོས་སྐྱོང་གྲགས་ལ་མགོས་ཕྱག་འཚལ། །བསླབ་གསུམ་དོན་ལྡན་ཤིང་
རྟ་ཆེན་པོའི་གཞུང་། །སྨྲ་བའི་དབང་ཕྱུག་རྒོལ་བས་མི་རྫི་བས། །བསྟན་པའི་སྲོག་ཤིང་ཐམས་ཅད་མཁྱེན་གཉིས་པར། །ས་སྟེང་རྩོད་པ་མེད་ལ་མགོས་ཕྱག་འཚལ། །
ཀུན་ནས་འདུས་པའི་ཚོགས་ལ་ཉིན་བཞིན་དུ། །ཐེག་རིམ་ཆོས་ཀྱི་བདུད་རྩིས་ཚིམ་མཛད་ནས། །མཚན་མོ་གསང་སྤྱོད་བསྒྲུབས་པས་རྣམ་གྲོལ་ཏེ། །བདག་མེད་ཀྱིས་
བཟུང་ས་དྲུག་གྱུར་ལ་འདུད། །བརྟུལ་ཞུགས་སྤྱོད་པས་འགྲོ་རྣམས་དྲང་བའི་ཕྱིར། །དགེ་འདུན་གནས་ནས་དམན་པའི་སྤྱོད་པ་ཡིས། །གྲོང་གཞུང་ཀུན་ཏུ་རྒྱུ་བས་
འཇིག་རྟེན་དུ། །ཀུན་གྱིས་བིར་ཝར་གྲགས་ལ་མགོས་ཕྱག་འཚལ། །གངྒཱ་བཟློག་ཅིང་མ་རུངས་རྒྱལ་པོ་བཏུལ། །ཉི་མ་བཟུང་ནས་ཡུལ་ཁམས་མྱོས་བྱེད་གསོལ། །

མྱོས་མིན་ལིངྒ་རབ་བཀས་གཏུམ་མོ་བཏུལ། །མཐུ་སྟོབས་དབང་ཕྱུགས་གྲགས་ལ་མགོས་ཕྱག་འཚལ། །དེ་ལྟར་དཔག་ཡས་ནུས་བསྟན་དེ་ཡི་མཐར། །སོརཀྵར་ཀཱཏི་
ཀ་བཏུལ་ཏེ། །དམིགས་མེད་ཐུགས་རྗེས་མཁའ་དབྱིངས་ཀུན་ཁྱབ་པའི། །ཟུང་འཇུག་བདེ་ཆེན་རོལ་ལ་མགོས་ཕྱག་འཚལ། །ཆོས་རྣམས་བདེ་སྟོང་ཤིན་ཏུ་རྣམ་དག་
པའི༑ །དེ་ཉིད་ཁོ་ན་མྱུར་དུ་རྟོགས་བྱེད་ཐབས། །སྙན་རྒྱུད་བཞི་ཡི་ཟབ་མོའི་ལམ་བསྟན་ནས། །སྐལ་ལྡན་སྨིན་གྲོལ་མཛད་ལ་མགོས་ཕྱག་འཚལ། །ཨེ་མ་བདག་
ཡིད་དག་པའི་དབྱིངས། །རྣམ་གྲོལ་གོ་འཕང་མ་ཐོབ་པར། །རྗེ་བཙུན་ཁྱོད་ཉིད་མངོན་སུམ་དུ། །འདི་ལྟར་ཡང་ཡང་གཟུང་དུ་གསོལ། །དེ་ལྟར་ཁྱེད་ཀྱི་ཐུགས་རྗེ་
ཡི༑ །ཤུག་ལས་བྱུང་བ་བདེ་དག་གི །བདུད་རྩིའི་རྒྱུན་ཡང་སྤེལ་བགྱིད་ན། །དོན་ཡང་ཕུན་ཚོགས་མཛད་དུ་གསོལ། །རྗེས་སུ་སློབ་པ་གང་རྣམས་ཀྱང་། །རིམ་པ་
གཉིས་དང་མི་འབྲལ་ཞིང་། །ལམ་གྱི་གེགས་དང་མི་ལྡན་པར། །བསྟན་ལ་ཕན་པར་མཛད་དུ་གསོལ། །ཀུན་ནས་དག་པའི་སྒོ་གསུམ་རླུང་། །དགའ་བ་བཞི་ཡིས་

༄༅། །རབ་རྒྱས་ཏེ། །སྙིང་པོ་འགྲོས་བཞི་ཐིམ་གྱུར་ནས། །རྡོ་རྗེ་འཛིན་དབང་ཐོབ་པར་ཤོག །ཉེ་བར་བསྟན་པའི་གནས་འདི་ཡང་། །གྲགས་པས་ས་དང་
མཁའ་ཁྱབ་ནས། །ཟླ་བ་ཀུ་མུད་ལྟར་སྐྱ་བའི། །དགེ་བའི་དཔལ་གྱིས་རོལ་པར་མཛོད། །རྗེ་བཙུན་རྣལ་འབྱོར་གྱི་དབང་ཕྱུག་ཆེན་པོ་ཉིད། ས་དཀར་པོ་རྒྱབ་ཡོལ་གྱི་ཚུལ་འབལ་གྲོག་མོན་གྲོག་གི་
བར་སྐྱིལ་ཀྲུང་གིས་ཁེབས་པར་མཛད། ཆོས་འཆད་ཀྱི་ཕྱག་རྒྱ་ཅན། གཡས་སུ་ནག་པོ་པ། གཡོན་དུ་ག་ཡ་དྷ་ར། རྒྱབ་ཏུ་ཀོ་ཀ་ལི་པ། མདུན་དུ་བི་ན་ས་དང་བཅས་ཏེ་མངོན་སུམ་དུ་ཞལ་གཟིགས། འདི་ཉིད་ཀྱི་དབང་བཞིའི་བྱིས་རླབས།
ལམ་སྦས་བཤད། རྡོ་རྗེ་རྣམ་འཇོམས་ཀྱི་དབང་། རྒྱུད་སྡེ་བདུན་ཅུ་རྩ་གཉིས་ཀྱི་ལུང་། ལམ་འབྲས་བུ་དང་བཅས་པའི་མན་ངག །གྲུབ་ཆེན་བཅུ། ཕྲ་མོ་བརྒྱད་དང་བཅས་པ་རྣམས་གསུངས་པའི་དུས། ས་ཆེན་གྱིས་བསྟོད་པ་ཚིག་ཉམས་ཀྱི་
ཤུགས་ལས་བྱུང་བ་ས་མཱབྷཱ་མི་ཐི། དཔལ་ལྡན་ཁྱོད་ཀྱི་ཡོན་ཏན་དྲན། །བདག་ཅག་དད་པའི་བ་སྤུ་གཡོ། །ཡང་ཡང་བསྟོད་པའི་ཚིག་འདི་བརྗོད། །ལམ་གྱི་བར་གཅོད་བསལ་
ཏུ་གསོལ།། ༈ བརྩེ་ཆེན་ཀུན་དགའ་སྙིང་པོ་ལ་བསྟོད་པ། ཨོཾ་སྭསྟི་སིདྡྷཾ། ཚངས་དབང་གཙུག་གི་ནོར་བུས་ལེགས་མཆོད་པ། །གང་གི་ཞབས་པད་འཁོར་ལོའི་རི་མོ་དང་། །ཀུན་

ནས་དང་བའི་འོད་ཀྱི་དྲ་བས་མཛེས། །ཐུབ་དབང་མི་ཡི་མཆོག་ཁྱོད་ཕྱག་འཚལ་ལོ། །གང་སྐུ་པདྨའི་དབུས་ན་གསེར་གྱི་མདོག །རབ་མཛེས་མདངས་གསལ་མཚན་
དཔེའི་ཆ་ཤས་རྫོགས། །མི་ཤེས་འཇོམས་མཛད་འབར་བའི་རལ་གྲི་དང་། །གསུང་དོན་གླེགས་བམ་འཛིན་ཁྱོད་ཕྱག་འཚལ་ལོ། །རྒྱལ་བ་ཀུན་གྱི་ཡོན་ཏན་བགྲང་ཡས་
པ༑ །གང་གི་ཐུགས་ལ་དོག་པ་མེད་པར་གནས། །འགྲོ་ཀུན་དགའ་བའི་བདུད་རྩིའི་འོད་དཀར་ཅན། །དགེ་ལེགས་ཀུནྡའི་སྙིང་པོ་སྤེལ་ལ་འདུད། །འཛུམ་ཞལ་
མཛེས་པའི་ཚེམས་ཀྱིས་ལེགས་སྤྲས་ལས། །ཟག་མེད་བདུད་རྩིའི་དཔལ་རྒྱས་ཆོས་སྒྲ་སྒྲོགས། །རིམ་གཉིས་ལས་བྱུང་ཕྱག་རྒྱ་ཆེན་པོ་ལ། །རྣམ་རོལ་སྙིང་པོའི་ཞབས་ལ་
མགོས་ཕྱག་འཚལ། །ལུང་རིགས་རྒྱ་མཚོ་ཆེ་ལ་རབ་ཞུགས་ནས། །ཟབ་དོན་ནོར་བུ་རིན་ཆེན་ལེགས་བླངས་ཏེ། །གང་ལ་ཅི་འདོད་དེ་ལ་དེ་སྟེར་བའི། །གདུལ་བྱའི་
དབུལ་བ་སེལ་ལ་གུས་ཕྱག་འཚལ། །རྒྱུད་སྡེ་ཀུན་ལ་མཁྱེན་པའི་དཔལ་རྒྱས་ཤིང་། །དབང་བཞིས་སྨིན་མཛད་ལམ་བཞིས་གྲོལ་བ་སྟོན། །ཡང་དག་རྟོགས་པའི་

༄༅། །ཡེ་ཤེས་རྡོ་རྗེ་ཡིས། །ལམ་ལོག་རི་བོ་འཇོམས་ལ་གུས་ཕྱག་འཚལ། །རྨད་བྱུང་ཡོན་ཏན་བསམ་ལས་འདས་པ་དང་། །འབད་མེད་ལྷུན་གྱིས་གྲུབ་པའི་
མཛད་པ་ཡི། །ཀུན་ལ་ཕན་བདེའི་དགའ་སྟོན་རྒྱུན་མི་ཆད། །འདྲེན་མཆོག་སྙིང་པོའི་ཞབས་ལ་གུས་ཕྱག་འཚལ། །མཐོ་དམན་བྲལ་བའི་སྐྱེ་དགུ་མཐའ་དག་ལ། །
དམིགས་མེད་ཐུགས་རྗེའི་གཟིགས་པ་དྲི་མེད་ཀྱིས། །རྒྱུན་དུ་བརྩེ་བས་ནམ་ཡང་མི་འདོར་བའི། །བླ་མ་ཐུགས་རྗེ་ཅན་ལ་གུས་ཕྱག་འཚལ། །སྦྱིན་སོགས་དག་པའི་ཆ་
ཤས་རབ་རྫོགས་ཤིང་། །འགྲོ་ལ་ཕན་བདེ་དྲི་མེད་སྩོལ་བའི་འོད། །མ་རིག་མུན་པ་སེལ་བའི་རི་བོང་ཅན། །དང་བའི་འོད་དཀར་བླ་མ་ཁྱོད་ཕྱག་འཚལ། །མགོན་
ཁྱོད་ངེས་པར་རྡོ་རྗེ་འཆང་དབང་དང་། །འཇམ་པའི་དཔལ་ལས་གཞན་དུ་ཡོད་མ་མཆིས། །མཐུ་སྟོབས་དབང་ཕྱུག་དག་དང་མི་གཉིས་པའི། །འགྲོ་ཀུན་དགའ་བའི་
སྙིང་པོ་ཁྱོད་ཕྱག་འཚལ། །འཇམ་མགོན་ངག་གིས་དངོས་སུ་འདོམས་མཛད་དེ། །ཤེས་བྱ་མ་ལུས་གཟིགས་པའི་མཁྱེན་པ་རྒྱས། །ལུང་བསྟན་དབུགས་དབྱུང་གྱུར་པ་ཇི་

བཞིན་དུ། །རིག་དང་གྲོལ་བ་མཐར་ཕྱིན་ཕྱག་འཚལ་ལོ། །དེ་སོགས་ཡི་དམ་རྣམས་དང་དམ་པ་ཡིས། །ཡོངས་བཟུང་ཟག་པ་མེད་པའི་བདེ་མཆོག་གིས། །ཁྱིམ་
པའི་ཚུལ་འཛིན་འཆལ་བའི་དྲི་མ་བྲལ། །སྡོམ་གསུམ་ལྡན་པའི་ཞབས་ལ་གུས་ཕྱག་འཚལ། །སྙིགས་མའི་དུས་འདིར་ལམ་དང་འབྲས་བུའི་ཆོས། །ཟབ་པ་ལས་ཀྱང་
མཆོག་གྱུར་སྙན་བརྒྱུད་བཞིས། །སྐལ་པ་དང་མཐུན་གྲུབ་པའི་ས་སོགས་ལ། །ལེགས་སྦྱར་རྡོ་རྗེ་འཛིན་དབང་ཁྱོད་ཕྱག་འཚལ། །བླ་མའི་ཡོན་ཏན་རྨད་བྱུང་དཔག་མེད་
ལ༑ །བདག་འདྲས་ཕྱོགས་ཙམ་རྟོགས་པར་ག་ལ་ནུས། །འོན་ཀྱང་ཅུང་ཟད་སྤེལ་བའི་བསོད་ནམས་འདིས། །ཁྱེད་ཀྱི་ཐུགས་རྗེས་བདག་ལ་གཟིགས་གྱུར་ཅིག །
ཁྱོད་ཀྱི་ཡོན་ཏན་དྲན་གྱུར་པས། །ཁྱེད་བཞིན་བླ་མའི་བརྒྱུད་པ་ལ། །རབ་དད་ཡིད་ཀྱི་གུས་པ་འཕེལ། །དེ་དག་ཀུན་ལའང་བདག་ཕྱག་འཚལ། །ཐོག་མ་མེད་པ་ནས་མཆོག་
བརྙེས་ཀྱང་། འགྲོ་བའི་དོན་དུ་མིའི་གཟུགས་ཀྱིས་དོན་མ་ལུས་པ་སྩོལ་བའི་བདག་ཉིད་ཆེན་པོ་ཆོས་ཀྱི་རྗེ་དཔལ་ས་སྐྱ་པ་ཆེན་པོ་ཀུན་དགའ་སྙིང་པོའི་ཞབས་ཀྱི་ཞལ་སྔའི་བཀའ་དྲིན་དང་ཡོན་ཏན་ཚད་མེད་པ་དྲན་ནས། རྣལ་འབྱོར་པ་བསོད་ནམས་

༄༅། །རྩེ་མོས་ཐོག་དྲངས་ཁམས་གསུམ་པའི་སེམས་ཅན་ཐམས་ཅད་རྙོག་པ་དང་བྲལ་བའི་ཡིད་རབ་ཏུ་གུས་ཤིང་གདུངས་བ་ཚད་མེད་པ་རྩེ་གཅིག་པས་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བཀའ་དྲིན་རྗེས་སུ་དྲན་ནོ། །
ཐུགས་རྗེ་ཆེན་པོས་རྗེས་སུ་གཟུང་དུ་གསོལ་ལོ། །ཐུགས་རྗེའི་སྐྱབས་འོག་ཏུ་ཚུད་པར་མཛད་དུ་གསོལ། རྟབ་རྟབ་པོར་གྱུར་ནས་གསོལ་བ་འདེབས་པའི་ཚིག་ལ་བརྩེ་བས་གཟུང་དུ་གསོལ་དེ་ལྟར་ཡང་ནས་ཡང་དུ་གསོལ་བ་འདེབས་སོ། །ཞེས་
སློབ་དཔོན་རིན་པོ་ཆེ་བསོད་ནམས་རྩེ་མོས་མཛད་པའོ། ། རྗེ་བསོད་ནམས་རྩེ་མོ་ལ་བསྟོད་པ་བླ་མ་དམ་པ་རྣམས་ལ་ཕྱག་འཚལ་ལོ། །ཁྱོད་ཉིད་དམ་པ་རྣམས་ཀྱི་རིགས་འཁྲུངས་ནས། །འགྲོ་ཀུན་དགའ་
བའི་དཔལ་གྱིས་ཉེར་འཚོ་བ། །དོན་གྱི་སྙིང་པོ་རྣམ་གྲོལ་མཆོག་བརྙེས་པའི། །བློ་གྲོས་ཆེན་པོ་བླ་མའི་ཞབས་ལ་འདུད། །འཇམ་པའི་དཔལ་ཡང་མི་ཡི་གཟུགས་འཛིན་
པའི༑ །སྣ་ཚོགས་ཐབས་ཀྱིས་དུས་ལས་མི་ཡོལ་བར། །རྣམ་མང་འགྲོ་བའི་མགོན་སྐྱབས་དུ་མ་མཛད། །བླ་མ་མཆོག་ཁྱོད་འཇིག་རྟེན་ཀུན་ལ་བརྩེ། །ཁྱོད་ཀྱི་རྡོ་རྗེ་
གསུམ་ལས་བསྐྱེད་གྱུར་པ། །ལེགས་བྱས་བསོད་ནམས་དཔག་མེད་ཀྱིས་འཕང་སྟེ། །མྱང་འདས་རྩེ་མོར་ཕྱིན་པའི་དམ་པ་མཆོག །རྩོད་མེད་མཁས་པའི་དབང་པོར་

ཀུན་ལ་གྲགས། །བཀྲ་ཤིས་དགེ་མཚན་དཔལ་གྱིས་མངོན་མཐོ་བ། །ས་ཡི་མཆོག་གྱུར་ས་ཕྱོགས་དཀར་མདངས་སྐྱ། །ཆོ་འབྲང་མཆོག་གྱུར་མ་རིག་ལ་འཁོན་ཏེ། །
སྤང་བྱའི་གཡུལ་ལས་རྒྱལ་བར་འཁྲུངས་ལ་འདུད། །སྔོན་གནས་དྲན་ཞིང་བྱིས་པའི་སྤྱོད་པ་སྤངས། །འདོད་ལྷས་ཞལ་བསྟན་རྒྱུད་སྡེ་རྒྱལ་མཚོ་ཡི། །དྲང་ངེས་དོན་ལ་།
བློ་རྒྱས་བཅུ་བདུན་ཚེ། །གདྨ་ཚུན་ལ་ཡོངས་སུ་གྲགས་ལ་འདུད། །དུས་གཅིག་གསུང་ངག་སྟོན་ཚེ་ནམ་མཁའ་ལ། །མཆོད་ཚོགས་དབུས་ན་འཇམ་དཔལ་བིརཱུ་པ། །
སྤྱན་རས་གཟིགས་དབང་མཐོང་སྣང་གསུམ་བསྟན་ནས། །བཅུ་དགུ་དག་པའི་སྣང་བར་གྱུར་ལ་འདུད། །མནལ་ཚེ་འོད་གསལ་དག་གིས་མཉམ་པར་འཇོག །མཐུ་
སྟོབས་དབང་ཕྱུག་ཡི་དམ་གང་རུང་ལ། །ཉིན་མཚན་གང་ཡང་ཐེ་ཚོམ་གཅོད་མཛད་པས། །རིག་པའི་གནས་ལྔ་མཐའ་རུ་ཕྱིན་ལ་འདུད། །གང་གི་ཀུན་སྤྱོད་ཉེས་པའི་དྲི་
མ་བྲལ། །ལོག་སྨྲའི་མཐའ་སྤོང་བདེན་དོན་གསུང་བ་པོ། །སྤྲོས་པ་མེད་ཐུགས་སྟོང་ཉིད་སྙིང་པོ་ཅན། །ས་གསུམ་སྙན་པར་གྲགས་པ་ཁྱོད་ལ་འདུད། །སྒྲ་ཚད་ཕ་

༄༅། །རོལ་ཕྱིན་དང་གསང་སྔགས་སོགས། །གཟིགས་པ་ཙམ་གྱིས་ཚིག་དང་དོན་བཅས་པར། །ལེགས་དགོངས་གཞན་ལ་ཕན་པ་ལྷུར་ལེན་པའི། །མཁྱེན་
པའི་སྤྱན་རས་གསལ་བ་ཁྱོད་ལ་འདུད། །གཡེལ་བ་མེད་པར་འཆད་རྩོད་རྩོམ་པ་དང་། །རིམ་གཉིས་རྣལ་འབྱོར་རྒྱུན་ཆད་མེད་པ་ཡི། །རྗེས་ཐོབ་སྒྱུ་མར་མཁྱེན་
ནས་སེམས་ཅན་ལ། །སྦྱིན་པ་རྣམ་བཞིས་ཚིམ་མཛད་ཁྱོད་ལ་འདུད། །བླ་ཆེན་འདོད་ལྷ་ཀུན་ལས་ཆོས་རྣམས་ནོས། །དབུས་གཙང་མཁས་རྣམས་བསྟེན་ནས་སྦྱང་ཚུལ་
བསྟན༑ །བསྟན་པའི་སྲོག་ཤིང་ཆེན་པོར་རྩ་བདུན་ལ། །འཛམ་གླིང་ཡོངས་སུ་གྲགས་པ་ཁྱོད་ལ་འདུད། །པོ་ཏ་ལ་དང་དཔལ་རི་ཨུརླན་ཏུ། །ཉིན་ཕྱེད་ཙམ་གྱིས་
ལེགས་འཁོར་མཁའ་འགྲོ་དང་། །དཔའ་བོའི་ཚོགས་དང་སྤྱོད་པའི་བརྟུལ་ཞུགས་སྤྱད། །རྣམ་འཕྲུལ་དུ་མས་ཉེར་གནས་ཡི་རང་འདུད། །དབང་དུས་དཀྱིལ་འཁོར་
གཙོ་དང་དབྱེར་མེད་པས། །ཟབ་མོའི་དོན་གསུང་གནས་དང་མཁའ་ཀུན་ལ། །འོད་དང་འོད་ཟེར་རོལ་མོའི་སྒྲ་བསྒྲགས་པས། །བདག་ཡིད་ཏིང་འཛིན་སྒོ་མང་ཕྱེ་ལ་

འདུད༑ །རྡོ་རྗེ་འཆང་དང་འཇམ་མགོན་དབྱེར་མེད་པའི། །བླ་མ་མཆོག་དང་དམ་པ་ཁྱོད་ཉིད་ལ། །ཁྱད་པར་འགའ་ཡང་བདག་གིས་ཡོད་མ་ཤེས། །དེ་སླད་བྱང་
ཆུབ་བར་དུ་བདག་སྐྱབས་མཆི། །ཁྱོད་ཀྱི་ཡོན་ཏན་དཔག་ཡས་སངས་རྒྱས་དང་། །བྱང་སེམས་ཆེན་པོ་རྣམས་དང་དབྱེར་མེད་ན། །བདག་འདྲས་བསྐལ་པར་བརྗོད་པ་
ག་ལ་ལངས། །དེ་ལྟར་དེ་འདྲའི་སྐྱེས་ཆེན་ཁྱེད་ལ་འདུད། །ཆུང་ངུའི་དུས་ནས་ཁྱེད་ཀྱི་ཐུགས་རྗེས་བསྐྱངས། །རྨད་བྱུང་ཟབ་མོའི་ལམ་རྣམས་རྗེས་སུ་བསྟན། །
འདི་དང་ཕྱི་མ་ཕན་བདེའི་ས་ལ་བཀོད། །ཚད་མེད་བཀའ་དྲིན་ཡང་ཡང་དྲན་པར་གྱུར། །གཉེན་གྱི་འབྲེལ་བས་ཁྱེད་ལ་དད་མིན་ཏེ། །ངེས་པར་སངས་རྒྱས་ཡིན་པའི་
ངེས་ཤེས་ཀྱིས། །ཁྱེད་ལ་ཅུང་ཟད་བསྟོད་པ་འདི་བགྱིས་པའི། །དགེ་བས་བླ་མའི་ཞབས་དྲུང་སྐྱེ་བར་ཤོག །ཀྱེ་མ་བླ་མ་བཞུགས་པའི་ཞབས་དྲུང་དུ། །ཆོས་ཀྱི་བཀའ་
དྲིན་ནོད་པའི་སྐལ་བས་དབེན། །སྐྱབས་མེད་བདག་ལ་ཐུགས་རྗེ་ཆེན་པོ་ཡིས། །ཡང་དག་རྟོགས་པའི་བློ་གྲོས་བསྐྱེད་དུ་གསོལ། །རང་སྨྲས་པ། ཚངས་པར་སྤྱོད་

༄༅། །པའི་དགེ་བསྙེན་ཚུལ་འཛིན་པ། །བསོད་ནམས་དཔག་མེད་ལྡན་པའི་དབང་ཕྱུག་གིས། །ཤེས་བྱ་མ་ལུས་གཟིགས་པའི་རྩེ་མོར་ཕྱིན། །བློ་ཆེན་སྨྲ་བའི་
དཔལ་ལ་མགོས་ཕྱག་འཚལ། །གཡོ་མེད་ཕྱག་རྒྱ་ཆེ་ལ་རོལ་པའི་ཐུགས། །མདོ་རྒྱུད་མན་ངག་ཆར་རྒྱུན་མི་འཆད་གསུང་། །འཛུམ་མཛེས་མདངས་གསལ་ལྡན་པའི་སྐུ་
མངའ་བ། །འགྲོ་བའི་སྐྱབས་གཅིག་བླ་མའི་ཞབས་ལ་འདུད། །རྒྱ་ཆེན་ཆོས་ཀྱི་སྒོ་རྣམས་མཁྱེན་པའི་མཐུས། །ཤེས་ལྡན་སློབ་མའི་སྒོ་གསུམ་ཚིམ་པར་མཛད། །
མཁས་པའི་མཁས་པས་རྩོད་པར་མི་བཟོད་ཀྱང་། །དྲེགས་པའི་ཉེས་པ་བྲལ་ལ་བདག་ཕྱག་འཚལ། །དམ་པའི་གནས་སུ་ཆུ་ཕོ་ཁྱི་ལོ་ལ། །སྐུ་བལྟམས་ཞིང་འདིར་དོན་
མཛད་ཞེ་གཅིག་པ། །ཆུ་ཕོ་སྟག་གི་སྨལ་པོའི་བཅུ་གཅིག་ཚེ། །བདེ་བ་ཅན་དུ་གཤེགས་ལ་མགོས་ཕྱག་འཚལ། །འཇིག་རྟེན་ཀུན་གྱི་མིག་གཅིག་བླ་མ་ལ། །ཅུང་
ཟད་བསྟོད་འདི་དཔལ་ལྡན་ས་སྐྱ་རུ། །དགེ་བསྙེན་གྲགས་པ་རྒྱལ་མཚན་བདག་གིས་བསྡེབས། །དགེ་བས་འགྲོ་ཀུན་བྱང་ཆུབ་མྱུར་ཐོབ་ཤོག །ཅེས་པ་སློབ་དཔོན་རིན་པོ་ཆེ་

བསོད་ནམས་རྩེ་མོ་ལ་བསྟོད་པ་གོང་འོག་གཉིས་རྗེ་བཙུན་རིན་པོ་ཆེས་མཛད་པའོ།། ༈ རྗེ་བཙུན་རིན་པོ་ཆེ་གྲགས་པ་རྒྱལ་མཚན་ལ་བསྟོད་པ་ཡོན་ཏན་རྒྱ་མཚོ་མ། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །སྲིད་པའི་འཁྲི་
ཤིང་དྲ་བ་དྲལ་མཛད་ཅིང་། །ཡོན་ཏན་རྒྱ་མཚོ་ཞི་ལམ་མཆོག་སྒྲོགས་པ། །རྐང་གཉིས་དབང་པོ་ཉེ་བར་བརྙེས་པ་ཡི། །གོ་འཕང་དམ་པ་ཐོབ་པར་མཛད་པ་རྒྱལ། །
བློ་གྲོས་དཔག་ཡས་ཚིག་གི་གཏེར་མངའ་བ། །འགྲོ་བའི་བླ་མའི་ཞབས་ལ་ཕྱག་འཚལ་ནས། །ཆོས་རྗེ་དཔལ་ལྡན་ཆོས་ཀྱི་རྒྱ་མཚོ་ཡི། །རྣམ་ཐར་མེ་ཏོག་གུས་པས་
བརྒྱུ་བར་བྱ། །ཁྱོད་ནི་སྦྱངས་པའི་ཤེས་བྱ་ལ། །རྣམ་པར་མཁས་པ་ལྟ་ཅི་སྨོས། །ཡང་དག་ཚིག་འབྲུ་དོན་བཅས་གཞན། །འཐད་བཅས་མཁྱེན་པ་ངོ་མཚར་ཆེ། །
གང་ཞིག་ཕུན་ཚོགས་མི་ཟད་མངའ། །དེ་ལ་འཇིག་རྟེན་སྤྱོད་མི་འཇུག །དེ་གཅིག་ཁོ་ནར་མ་ཟད་དེ། །སྤྲོས་བྲལ་ཁྱོད་ལ་ཕྱག་འཚལ་ལོ། །ཁྱོད་ཀྱིས་ཚིག་དོན་འདི་
ལ་རྒྱུ། །ཐ་དད་ཡོད་ཅེས་གང་གསུངས་པ། །དེ་ལ་མཁས་པ་བྱེ་བས་ཀྱང་། །ཆོས་དང་མཐུན་པར་བརྒལ་མི་ནུས། །མནལ་ཚེ་ཆོས་རྣམས་གླེགས་བམ་གྱི། །ཚུལ་

༄༅། །གྱིས་ཁོང་དུ་ཆུད་གྱུར་པ། །དེ་ཡི་མོད་ལ་ཆོས་ཀུན་གྱི། །དེ་ཉིད་གཟིགས་པ་ཁྱོད་ལ་འདུད། །ཡེ་ཤེས་སེམས་དཔའི་མཚན་བརྗོད་ལ། །ཡང་སྲིད་རྣམ་
པ་བདུན་དག་ཏུ། །ལེགས་པར་སྦྱངས་པས་སྐྱེ་བ་འདིར། །རང་བྱུང་ཉིད་དུ་མངོན་རྟོགས་གྱུར། །དེ་ལ་རྟོག་གེ་བདག་འདྲ་ཡི། །བློ་ཡང་ཐེ་ཚོམ་མི་འཇུག་སྟེ། །
གཏན་ཚིག་བཟང་པོ་དང་ལྡན་པ། །དེ་བས་ཁྱོད་ལ་བསྟོད་ཕྱག་འཚལ། །གང་ཞིག་རྟོག་གེ་ལ་སྦྱངས་ཤིང་། །སྒྲ་ལ་རྣམ་པར་མཁས་པས་ཀྱང་། །ཁྱོད་ཀྱིས་གསུང་
ལ་སྐྱོན་འདི་ཞེས། །ཆོས་བཞིན་བརྒལ་དུ་མ་མཆིས་པས། །དེ་ཉིད་ཕྱིར་ན་ཁྱོད་ཀྱི་ཐུགས། །རྣམ་པར་དག་པ་ཁོ་བོས་འཚལ། །མཁས་པ་རྣམས་ཀྱིས་རྣམ་ཀུན་ཏུ། །
བསྔགས་པ་ཁྱོད་ལ་ཕྱག་འཚལ་ལོ། །གཏིང་དཔག་དཀའ་བའི་ཆོས་ལ་ཡང་། །ཁྱོད་ཀྱི་འདི་ལས་མི་འདའ་ཞེས། །ངེས་པར་གསུངས་པ་དེ་ལས་གཞན། །མདོ་སྡེ་
རྣམས་ལས་དེ་བཞིན་འབྱུང་། །དེ་འདྲ་ཁོ་ན་ལེགས་གསུངས་པས། །ཁྱོད་གསུང་ཐུབ་པ་ཁོ་ན་འདྲ། །བསྐལ་པའི་དོན་ཡང་ལེགས་གཟིགས་པས། །དབང་གྱུར་

ཁྱོད་ལ་ཕྱག་འཚལ་ལོ། །ཡི་གེས་འདུལ་ལ་ཡི་གེ་དང་། །རྩིས་པ་རྣམས་ལ་རྩིས་དང་ནི། །འཚོ་བྱེད་རྣམས་ལ་འཚོ་བྱེད་གཞུང་། །ཆོས་འདོད་རྣམས་ལ་ཆོས་ཀྱང་
སྟོན༑ །གང་གི་ཕན་དགོངས་ཐུགས་རྗེ་ཡིས། །ཉེ་བར་ཕན་ལ་དེ་སྟོན་པ། །སྟོན་མཆོག་ཁྱོད་འདྲ་མ་མཐོང་སྟེ། །ཀུན་མཁྱེན་ཁྱོད་ལ་ཕྱག་འཚལ་ལོ། །ཁྱོད་ཀྱི་
ལེགས་བཤད་སེང་གེའི་སྒྲ། །ལྷ་དང་གྲུབ་པ་རིག་འཛིན་གཙོ། །ལྟོ་འཕྱེའི་དབང་པོས་ཉེར་བསྟེན་ཅིང་། །རྒྱལ་བ་ཡིས་ཀྱང་མཐུན་པར་བསྔགས། །དེ་སླད་ཁྱོད་ཀྱི་
རྣམ་ཐར་ལ། །དད་པས་འཇུག་པ་སྨོས་ཅི་འཚལ། །འཁུམས་པ་དེ་ཡང་དགེ་སྤྱད་ན། །ཀུན་ནས་དོན་ལྡན་ཁྱོད་ཕྱག་འཚལ། །སྡོམ་བརྩོན་ཁྱོད་ནི་ཐོས་པ་ཡང་།།
དན་ཡོད་མཐོང་ན་ཉམས་སུ་འཕེལ། །བསྟེན་ན་དགེ་ལེགས་རིན་ཆེན་གཏེར། །སྩོལ་མཛད་གཅིག་པུར་གྱུར་པ་ལགས། །ཡོན་ཏན་མེད་ལ་སྒོ་བཏགས་ནས། །སྐྱེ་
བོ་ངན་རྣམས་ཡོན་ཏན་སྒྲོགས། །ཡོན་ཏན་ཅན་ཁྱོད་མཁས་རྣམས་ཀྱིས། །ཡོན་ཏན་བསྒྲགས་པ་ཁྱོད་ལ་འདུད། །མང་དུ་ཐོས་པས་བློ་གསལ་བ། །གྲགས་ལྡན་

༄༅། །སྡོམ་བརྩོན་མཁས་རྣམས་ཀྱི། །བློ་གྲོས་མཐོང་བས་ཁྱོད་ལ་སླར། །དད་པའི་མེ་ཏོག་རྒྱས་པར་འགྱུར། །ཇི་བཞིན་གཟིགས་པའི་ཐུགས་དག་པ། །བློ་
མཆོག་ཁྱོད་ལ་ཕྱག་འཚལ་ལོ། །འགྲོ་རྣམས་ཐུགས་རྗེས་མི་གཏོང་བའི། །བརྩེ་ཆེན་ཁྱོད་ལ་སྐྱབས་སུ་མཆི། །ཇི་ལྟར་འབད་ཀྱང་ཁྱོད་ཀྱི་དྲིན། །ལོན་པར་གྱུར་སྙམ་
མི་བགྱིད་དེ། །གང་གིས་ཁྱོད་དྲིན་འདི་འདྲ་ཞེས། །རྣམ་ཐར་བསམས་ན་མཆི་མ་དཀུ། །བརྒལ་བར་འོས་མིན་ནོངས་མི་མངའ། །དྲི་མ་མེད་ལ་འཐད་པ་ཅན། །
རྣམ་པར་དག་ལ་མཚན་བཟང་བ། །ཁྱོད་ལ་གང་གིས་ལན་ལོན་འགྱུར། །འབྲེལ་བའི་སྒོ་ནས་མི་བསྟོད་དེ། །བཀའ་དྲིན་སྒོ་ནས་ཅིས་མ་བསྟོད། །གལ་ཏེ་ཕྱོགས་སུ་
ལྟུང་ཉིད་ན། །བསྟོད་པ་གྱུར་ཀྱང་སྨད་པའི་གནས། །དུ་བས་མེ་བཞིན་རྣམ་ཐར་ལས། །ནང་གི་ཡོན་ཏན་ལེགས་བརྟགས་ཏེ། །གྲགས་པ་རྒྱལ་མཚན་ལ་བསྟོད་པ། །
འདི་འདྲའི་ཁོ་ནས་བསྟོད་ལགས་གྲང་། །དད་པའི་སྒོ་ནས་རྟབ་ཚུལ་གྱིས། །ཚིག་གི་སྡེབ་སྦྱོར་བཏང་སྙོམས་གྱུར། །ཚིག་ལ་དགྱེས་པའི་མཁས་རྣམས་དང་། ཚིག་གི་

མངའ་བདག་བཟོད་པར་གསོལ། །བདག་ཉིད་ཆེན་པོ་བློ་གྲོས་རྒྱ་མཚོ་ཡི། །ཡོན་ཏན་མེ་ཏོག་གུས་པས་སྤེལ་བ་ལས། །བསོད་ནམས་གྲུབ་པ་གང་ཡོད་དེ་ཡི་བདག །
སྲིད་གསུམ་བླ་མའི་གོ་འཕང་ཐོབ་པར་ཤོག །དེ་ལྟར་བསྟོད་འདི་དཔལ་ལྡན་ཀུན་དགའ་ཡི། །རྒྱལ་མཚན་གྱིས་སྤེལ་འདི་ལ་གང་དགྱེས་པ། །བློ་གསལ་དེ་ལ་བླ་
མའི་ཐུགས་རྗེ་ཡི། །ཡེ་ཤེས་གཟིགས་པའི་བྱིན་རླབས་འཇུག་པར་འགྱུར། །འཕགས་པ་འཇམ་པའི་དབྱངས་ཀྱི་ཞབས་ཀྱི་ཟེའུ་འབྲུ་ལ་སྤྱི་བོས་རེག་པས་ཤེས་བྱའི་དཀྱིལ་འཁོར་ལ་མངའ་བརྙེས་ཤིང་། 
གདུང་རྒྱུད་རྣམ་པར་དག་པའི་དགེ་བསྙེན་གྲགས་པ་རྒྱལ་མཚན་ལ་བསྟོད་པ་བརྡ་སྤྲོད་པ་ཀུན་དགའ་རྒྱལ་མཚན་གྱིས་སྦྱར་བ་འདི་རེ་ཞིག་རྫོགས་སོ།། ། ཆོས་རྗེ་ས་པཎ་ལ་བསྟོད་པ། ཤེས་བྱ་ཆོས་རྗེ་ཉིད་ཀྱིས་མཛད་པའི་རིགས་
གཏེར་རང་འགྲེལ་གྱི་མཆོད་བརྗོད་ལས་འབྱུང་ཐམས་ཅད་གཟིགས་པའི་སྤྱན་ཡངས་ཤིང་། །འགྲོ་ཀུན་དགེ་ལེགས་སྒྲུབ་པའི་ཐུགས་རྗེ་ཅན། །བསམ་ཡས་ཕྲིན་ལས་མཛད་པའི་
སྟོབས་མངའ་བ། །འཇམ་མགོན་བླ་མའི་ཞབས་ལ་མགོས་ཕྱག་འཚལ།། ༈ ཨོཾ་སྭསྟི་སིདྡྷཾ། བླ་མ་དང་མགོན་པོ་འཇམ་པའི་དབྱངས་ལ་གུས་པས་ཕྱག་འཚལ་ལོ། །ཆོས་ཀྱི་རྒྱལ་པོ་འགྲོ་

༄༅། །བ་དུ་མའི་མགོན། །གདུལ་བྱའི་དོན་དུ་དཔལ་ལྡན་ས་སྐྱ་རུ། །ཆུ་ཕོ་དགེ་བྱེད་དཔྱིད་ཟླ་ར་བ་ཡི། །ཉི་ཤུ་དྲུག་ལ་བལྟམས་པ་ནས་བཟུང་སྟེ། །སྤྲུལ་
པའི་གནས་སུ་ལྕགས་ཕག་སྨལ་པོ་ཡི། །བཅུ་བཞིའི་ཐོ་རངས་ཞི་བར་གཤེགས་ཀྱི་བར། །རབ་ཏུ་ངོ་མཚར་རྣམ་ཐར་དཔག་མེད་རྣམས། །མདོར་བསྡུས་འཆད་ལ་གུས་
པས་མཉན་པར་གྱིས། །བྱང་ཆུབ་སེམས་ཀྱི་ཀླུ་དབང་སྤྱི་བོའི་སྟེང་། །ཡོན་ཏན་དཔག་མེད་རིན་ཆེན་རྒྱན་གྱིས་མཛེས། །ཤེས་རབ་ཟག་མེད་ཡུམ་གྱི་རྒྱ་མཚོར་ཞུགས།།
དབང་འབྱོར་ཁྱོད་ལ་སྤྱི་བོས་ཕྱག་འཚལ་ལོ། །བལྟམས་པའི་དུས་ན་འོད་ཀྱིས་འཇིག་རྟེན་ཁྱབ། །ཡུམ་ལ་མ་གནོད་བདེ་བའི་རྣམ་པར་རྒྱས། །མཁའ་འགྲོའི་དབང་པོ་
དཔག་ཡས་མཁའ་ལ་འདུས། །མི་མཆོག་ཁྱོད་ལ་སྤྱི་བོས་ཕྱག་འཚལ་ལོ། །ཆོས་ཀྱི་མ་མོ་མ་བསླབས་ཁོང་དུ་ཆུད། །གཞོན་ནུའི་དུས་ནས་ཡོན་ཏན་ཐམས་ཅད་རྫོགས།།
མཁས་པ་དུ་མས་ཚོགས་ཀྱི་དབུས་སུ་བསྟོད། །བློ་ལྡན་ཁྱོད་ལ་སྤྱི་བོས་ཕྱག་འཚལ་ལོ། །མི་ནས་མིར་གྱུར་སྐྱེ་བ་ཉི་ཤུ་ལྔར། །འཇམ་པའི་དབྱངས་ཀྱིས་རྗེས་སུ་བཟུང་

གྱུར་པས། །བཟོ་དང་གསོ་བ་སྒྲ་ཚད་ནང་དོན་རིག །མཚུངས་བྲལ་ཁྱོད་ལ་སྤྱི་བོས་ཕྱག་འཚལ་ལོ། །སྲིད་པ་ཀུན་ཏུ་ལེགས་པར་སྦྱངས་པས་ན། །རྨི་ལམ་ན་ཡང་
ཆོས་ཀྱི་སྒོ་རྣམས་ཀུན། །དགེ་བའི་བཤེས་ཀྱིས་དངོས་སུ་གདམས་པ་མཛད། །རྣམ་དག་ཁྱོད་ལ་སྤྱི་བོས་ཕྱག་འཚལ་ལོ། །ཟབ་མོའི་ལམ་གྱིས་བྱིན་གྱིས་བརླབས་པའི་
ཚེ༑ །རྗེ་བཙུན་བླ་མ་འཇམ་པའི་དབྱངས་སུ་གཟིགས། །སྐད་ཅིག་གཅིག་ལ་ཆོས་རྣམས་ཐུགས་སུ་ཆུད། །ཐུགས་གྲོལ་ཁྱོད་ལ་སྤྱི་བོས་ཕྱག་འཚལ་ལོ། །ཐབས་ཀྱི་
ལམ་གྱིས་འབྱུང་བཞི་རབ་ཏུ་སྦྱངས། །ངག་གི་བཟླས་པས་ཁྲོ་རྒྱལ་དངོས་སུ་གཟིགས། །བླ་མའི་དྲིན་གྱིས་རྟོགས་པ་མཆོག་ཏུ་གྱུར། །སྐྱོན་བྲལ་ཁྱོད་ལ་སྤྱི་བོས་ཕྱག་
འཚལ་ལོ། །རྟོག་གེ་ངན་པའི་རྒོལ་བ་ཐམས་ཅད་བཟློག །རློམས་པས་ཁེངས་པའི་རྟོག་གེ་ཟིལ་གྱིས་གནོན། །མཁས་པའི་གྲགས་པས་ས་སྟེང་ཐམས་ཅད་ཁྱབ། །
འཇིགས་བྲལ་ཁྱོད་ལ་སྤྱི་བོས་ཕྱག་འཚལ་ལོ། །ཡོངས་སུ་འཛིན་པའི་རྟོག་པ་ཀུན་ཏུ་སྤོང་། །ཆོས་ཀྱི་སྦྱིན་པ་རྟག་ཏུ་ལྷུག་པར་གཏོང་། །གཞན་གྱི་དོན་ལ་བསྙེལ་བ་མི་

༄༅། །མངའ་བའི། །བརྩེ་ལྡན་ཁྱོད་ལ་སྤྱི་བོས་ཕྱག་འཚལ་ལོ། །གདུལ་བྱའི་དོན་དུ་སྙུང་བའི་ཚུལ་བསྟན་ཚེ། །འཇམ་པའི་དབྱངས་དང་བྱམས་མགོན་བློ་ལྡན་
དང་༑ །ཞི་བ་ལྷ་དང་འཕགས་པ་ཀླུ་སྒྲུབ་ཀྱིས། །བསྙུང་གསོལ་ཁྱོད་ལ་སྤྱི་བོས་ཕྱག་འཚལ་ལོ། །བསམ་པ་དག་པའི་གདུལ་བྱ་འགའ་ཞིག་གིས། །འཇམ་པའི་
དབྱངས་སུ་མིག་གིས་མཐོང་གྱུར་ཅིང་། །འཕགས་པའི་ཡུལ་ནའང་གཏམ་དུ་དེ་ལྟར་གྲགས། །ལྷུན་གྲུབ་ཁྱོད་ལ་སྤྱི་བོས་ཕྱག་འཚལ་ལོ། །ཤིང་མོ་སྦྲུལ་གྱི་དབྱར་ཟླ་
འབྲིང་པོ་དང་། །ལྕགས་ཕོ་ཁྱི་ཡི་སྟོན་ཟླ་ཐ་ཆུང་ཚེ། །ལྕགས་མོ་ཕག་ལ་གཞན་དོན་འགྲོ་ཞེས་གསུངས། །དུས་མཁྱེན་ཁྱོད་ལ་སྤྱི་བོས་ཕྱག་འཚལ་ལོ། །མིག་འཕྲུལ་
ལྟ་བུའི་ཏིང་འཛིན་ལ་གནས་ནས། །བསྙུང་མི་མངའ་ཡང་གདུལ་བྱ་ཐམས་ཅད་ཀྱི། །སྒྲིབ་པ་སྦྱངས་ཕྱིར་བསྙུང་བའི་ཚུལ་བསྟན་པའི། །བསམ་ཡས་ཁྱོད་ལ་སྤྱི་བོས་
ཕྱག་འཚལ་ལོ། །ལེ་ལོ་ཅན་རྣམས་བརྩོན་པ་བསྐྱེད་པ་དང་། །སྐལ་དམན་རྣམས་ལ་དགེ་བ་སྤེལ་བའི་ཕྱིར། །སྐུ་ཚེའི་འདུ་བྱེད་ཡང་ཡང་བྱིན་གྱིས་བརླབས། །

མངའ་བརྙེས་ཁྱོད་ལ་སྤྱི་བོས་ཕྱག་འཚལ་ལོ། །གཞན་དོན་གཤེགས་པ་ཐུགས་ལ་འཁྲུངས་པའི་ཚེ། །སེམས་མེད་ས་ཡང་རྣམ་པ་དྲུག་ཏུ་གཡོས། །བྱ་རྣམས་ཀུན་ཀྱང་ཅ་
ཅོ་དུ་མ་སྒྲོགས། །བྱམས་ཆེན་ཁྱོད་ལ་སྤྱི་བོས་ཕྱག་འཚལ་ལོ། །དཀྱིལ་འཁོར་སྒྲུབ་པའི་ཆོ་ག་མཛད་པའི་ཚེ། །བླ་མ་རྣམས་དང་ཀྱེ་ཡི་རྡོ་རྗེ་ཡི། །དཀྱིལ་འཁོར་ལྷ་
རྣམས་མངོན་སུམ་གཟིགས་པར་གྱུར། །དབང་ལྡན་ཁྱོད་ལ་སྤྱི་བོས་ཕྱག་འཚལ་ལོ། །སྤྱན་རས་གཟིགས་ཀྱིས་ཕྱག་གིས་དབུ་ལ་བྱུགས། །རྗེ་བཙུན་སྒྲོལ་མ་ནམ་མཁའི་
མཐོངས་སུ་བྱོན། །འཇམ་དབྱངས་མགོན་པོ་ཡང་དང་ཡང་དུ་གཟིགས། །ཁྱུ་མཆོག་ཁྱོད་ལ་སྤྱི་བོས་ཕྱག་འཚལ་ལོ། །སྒྲ་དབྱངས་མི་ཟད་སྒྲོགས་པའི་རྒྱལ་པོ་དང་། །
ཤཱཀྱ་སེང་གེ་སློབ་མར་བཅས་པ་སོགས། །སྤྲུལ་པའི་དཀྱིལ་འཁོར་དུ་མ་ཡང་ཡང་གཟིགས། །མི་ཡུལ་ཁྱོད་ལ་སྤྱི་བོས་ཕྱག་འཚལ་ལོ། །རྗེ་བཙུན་མཐུ་སྟོབས་ནག་པོའི་
ཞལ་སྔ་ནས། །ཁྱོད་ནི་ཉི་མ་རྒྱལ་པོའི་བུར་གྱུར་ཚེ། །དྲི་མ་མེད་དཔལ་སངས་རྒྱས་ཉིད་འགྱུར་ཞེས། །ལུང་བསྟན་ཁྱོད་ལ་སྤྱི་བོས་ཕྱག་འཚལ་ལོ། །གསང་བ་

༄༅། །གནས་ནི་ལྟ་བས་མི་མངོན་ཞིང་། །དབུ་ཡི་གཙུག་ཏོར་མཆོག་ཏུ་གསལ་པོར་འཕགས། །སྨིན་མཚམས་མཛོད་སྤུ་ཁ་བ་དུང་ལྟར་འཁྱིལ། །མཚན་ལྡན་
ཁྱོད་ལ་སྤྱི་བོས་ཕྱག་འཚལ་ལོ། །རོལ་མོའི་སྒྲ་རྣམས་མཁའ་ལས་ཡང་ཡང་གྲག །འཇའ་འོད་རྣམ་པའི་གདུགས་དང་བ་དན་ཕྱར། །ལྷ་རྣམས་ཤུགས་ཀྱིས་ས་ཡང་རབ་
ཏུ་གཡོས། །ཉེར་ཞི་ཁྱོད་ལ་སྤྱི་བོས་ཕྱག་འཚལ་ལོ། །བྱམས་པའི་སྟོབས་ཀྱིས་སྐྱེ་བོ་དཔག་མེད་འདུས། །ལྷ་མིའི་མཆོད་པ་ཕུལ་དུ་བྱུང་བ་བརྙེས། །སྐུ་གདུང་རིང་
བསྲེལ་དད་ལྡན་རྟེན་དུ་བཞག །ཕན་དགོངས་ཁྱོད་ལ་སྤྱི་བོས་ཕྱག་འཚལ་ལོ། །བར་འདིར་སྐྱེ་བ་སྐྱེ་བ་སོགས་འཇུག་པའི་སྲོལ་འདུག་ཀྱང་། གཞུང་ཚིག་མིན་པས་དཀྱུས་སུ་མ་བྲིས། ཡོན་ཏན་ཚད་
མེད་འོད་གསལ་ཆོས་ཀྱི་སྐུ། །མཚན་དཔེས་རབ་བརྒྱན་གསུང་དབྱངས་སེང་གེའི་སྒྲ། །ཡིད་བཞིན་ནོར་ལྟར་འགྲོ་བའི་དོན་མཛད་པའི། །འགྲོ་མགོན་བླ་མ་བརྒྱུད་པར་
བཅས་པ་ལ། །ཀུན་བཟང་མཆོད་སྤྲིན་ནམ་མཁའ་མཉམ་པས་མཆོད། །ལུས་ངག་ཡིད་ཀྱི་སྡིག་པ་སོ་སོར་བཤགས། །བསོད་ནམས་ཀུན་ལ་རྗེས་སུ་ཡི་རང་ངོ་། །

ཆོས་འཁོར་བསྐོར་ཞིང་རྟག་ཏུ་བཞུགས་པར་གསོལ། །མགོན་པོ་ཁྱོད་ཀྱིས་བྱང་ཆུབ་ཚུལ་བསྟན་ཚེ། །ཐུགས་རྗེའི་སྤྱན་གྱིས་འགྲོ་ལ་གཟིགས་ནས་ཀྱང་། །བདག་
སོགས་གདུལ་བྱ་ཡལ་བར་མི་འདོར་ཞིང་། །ཐེག་མཆོག་བདུད་རྩིའི་ཚིམ་པར་མཛད་དུ་གསོལ། །གཟུངས་དང་སྤོབས་པ་ཆོས་ཀྱི་གྲུ་སྦྱར་ཏེ། །ཉོན་མོངས་ལས་དང་སྐྱེ་
བའི་ཆུ་བོ་ལས། །སེམས་ཅན་ཐམས་ཅད་ལེགས་པར་བསྒྲལ་ནས་ཀྱང་། །མཐའ་གཉིས་ལས་གྲོལ་བདེ་ཆེན་སྩལ་དུ་གསོལ། །སེམས་ཅན་བུ་ཚའི་སྤྱོད་པ་ཅི་འདྲ་ཡང་། །
ཕ་མའི་བྱམས་པས་འདོར་བར་མི་འགྱུར་ལྟར། །རྨོངས་པས་བསླུས་པ་བདག་སོགས་གདུལ་བྱ་ཡི། །སྤྱོད་པ་ཅི་འདྲ་དེ་འདྲར་ཐུགས་རྗེས་གཟིགས། །སྲིད་པ་ཀུན་ཏུ་བླ་
མའི་ཞབས་བསྟེན་ཅིང་། །རྙེད་དང་བཀུར་སྟི་སྒྲུབ་པས་མཆོད་བྱས་ཏེ། །སྟོན་པའི་འདུ་ཤེས་སྐད་ཅིག་མི་འབྲལ་ཞིང་། །སྐྱོན་གྱི་རྟོག་པས་གོས་པ་མ་གྱུར་ཅིག །བླ་
མའི་མཛད་པ་ཇི་ལྟར་བསྟན་ན་ཡང་། །ངོ་མཚར་མོས་པ་རབ་ཏུ་འཕེལ་འགྱུར་ཞིང་། །བྱ་བ་ཀུན་ལ་གཞན་དུའང་མི་རྟོག་པར། །ཕན་པའི་འདུ་ཤེས་རྟག་ཏུ་རྙེད་གྱུར་

༄༅། །ཅིག །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །
ཐམས་ཅད་རྫོགས་པའི་བྱང་ཆུབ་ཕྱིར་བསྔོའོ། །སངས་རྒྱས་ཐོབ་ཕྱིར་རྣམ་ཐར་མདོར་བསྡུས་ནས། །ཡན་ལག་བདུན་པ་ལེགས་པར་བསྡེབས་པ་འདི། །ལྕགས་ཕག་རྒྱལ་ཟླར་ལིང་ཆུ་རྩེར་ཁབ་ཏུ། །རིགས་པར་སྨྲ་བ་ཡར་
ཀླུངས་པ་ཡིས་སྦྱར། །བླ་མ་ཆོས་ཀྱི་རྗེ་དཔལ་ལྡན་ས་སྐྱ་པཎྜི་ཏ་ཆེན་པོའི་རྣམ་པར་ཐར་བ་མདོར་བསྡུས་པ་སྟེ། རྒྱས་པ་རྣམ་ཐར་གྱི་ཡི་གེ་ཆེན་མོར་ལྟ་བར་བྱའོ།། ༈ སྐྱེ་བ་སྐྱེ་བ་རྣམས་སུ་ཡང་དང་ཡང་། །མཁས་པ་
མཁས་པའི་ཚོགས་ལ་སྔོན་སྦྱངས་པས། །ཚེ་འདིར་ལན་རེ་ཟུང་རེ་ཐོས་ཙམ་ན། །གཞུང་ལུགས་ཀུན་ཤེས་ཀུན་དགའ་རྒྱལ་མཚན་དཔལ། །བཟང་པོའི་ཞབས་ལ་སྤྱི་
བོས་ཕྱག་འཚལ་ལོ།། ༈ འགྲོ་མགོན་ཆོས་རྒྱལ་འཕགས་པ་ལ་བསྟོད་པ། ཨོཾ་སྭསྟི། སངས་རྒྱས་ཀུན་གྱི་ཐུགས་རྗེ་གཅིག་བསྡུས་པ། །རྡོ་རྗེ་འཆང་ཆེན་དཔལ་ལྡན་འཇམ་པའི་
དབྱངས༑ །ཀུན་མཁྱེན་བསྟན་པའི་སྒྲོན་མེ་སྐྱེ་དགུའི་མགོན། །དཔལ་ལྡན་བླ་མའི་ཞབས་ལ་མགོས་ཕྱག་འཚལ། །སྔོན་སྦྱངས་སྟོབས་ཀྱིས་བློ་གྲོས་མཚུངས་མེད་ཅིང་། །

མཁྱེན་བརྩེའི་རྒྱལ་མཚན་སྐྱེ་དགུ་ཀུན་གྱི་དཔལ། །བཟང་པོའི་སྤྱོད་པ་མཛད་པ་ཁྱོད་ཉིད་ལ། །གུས་པས་བསྟོད་དོ་བདག་རྒྱུད་བྱིན་གྱིས་རློབས། །དགེ་ཚོགས་ལྷུན་
པོའི་སྤོ་ལ་བརྟན་བཞུགས་ཤིང་། །དལ་འབྱོར་སྐུ་བརྗིད་བསླབ་གསུམ་རྒྱན་ཕྲེང་ཅན། །བློ་གྲོས་སྤྱན་སྟོང་རྟོགས་པའི་རྡོ་རྗེ་ཡིས། །ལོག་རྟོག་ལྷ་མིན་དཔུང་རྣམས་
འཇོམས་ལ་འདུད། །མཁྱེན་པའི་སྤྲིན་ཚོགས་རྣམ་དཔྱོད་མཁའ་ལ་འཁྲིགས། །སྤོབས་པའི་གློག་ཕྲེང་སྙན་པའི་འབྲུག་སྒྲ་ཅན། །དྲི་མེད་ལེགས་བཤད་བདུད་རྩིའི་
ཆར་རྒྱུན་གྱིས། །བློ་གྲོས་ལོ་ཏོག་རྒྱས་པར་མཛད་ལ་འདུད། །ཆོས་ཁྲིམས་ཆབ་སྲིད་འཛིན་པ་སྐྱེ་དགུའི་མགོན། །གདུལ་བྱ་བློ་གསལ་དཔའ་བོའི་བུ་སྟོང་དང་། །
དད་སོགས་འཕགས་ནོར་རིན་ཆེན་བདུན་ལྡན་པའི། །བདུད་ཀྱི་དཔུང་རྣམས་འཇོམས་པར་མཛད་ལ་འདུད། །བློ་གྲོས་དཀྱིལ་འཁོར་དྲི་མེད་མདངས་མཛེས་ཤིང་། །འཆད་
རྩོད་རྩོམ་པའི་འོད་ཟེར་བྱེ་བས་བརྒྱན། །འགྲོ་བློའི་མུན་སེལ་གདུལ་བྱའི་དགེ་ཚོགས་ཀྱི། །ཆུ་སྐྱེས་ཚལ་རྣམས་རྒྱས་པར་མཛད་ལ་འདུད། །ཆོས་རྗེ་ཉི་མ་འདས་རྗེས་

༄༅། །མཚུངས་མེད་ཅིང་། །ལྷག་བསམ་དཀར་པོའི་ཆ་ཤས་ཡོངས་རྫོགས་ལ། །ལེགས་བཤད་གསུང་གི་བསིལ་ཟེར་སྟོང་འཕྲོ་བས། །སྐྱེ་དགུའི་བློ་མིག་
ལེགས་པར་སྦྱོང་ལ་འདུད། །སྡེ་བདུན་གངས་རིའི་ཁྲོད་དུ་ལེགས་གནས་ཤིང་། །རྣམ་དཔྱོད་སྟོབས་ཆེ་ལུང་རིགས་མཆེ་སྡེར་ཅན། །སྒྲ་དང་སྙན་དངགས་སྡེབ་སྦྱོར་ཚིག་
གི་རྒྱན། །རལ་པའི་ཚོགས་རབ་དུ་མས་མཛེས་ལ་འདུད། །ཚད་མེད་ལུས་བརྗིད་བྱང་ཆུབ་སེམས་སྟོབས་ཆེ། །བསྡུ་དངོས་གསེར་གྱི་དྲ་བས་རབ་སྨྲས་པ། །ཕ་རོལ་
ཕྱིན་དྲུག་སྤྱོད་པའི་མཆེ་རྣོ་ཞིང་། །ཉེས་སྤྱོད་འདམ་བུའི་ཚལ་རྣམས་འཇོམས་ལ་འདུད། །རྒྱུད་སྡེ་རྒྱ་མཚོར་དམ་ཚིག་པད་སྡོང་གཏམས། །བསྐྱེད་རྫོགས་འདབ་རྒྱས་
ཏིང་འཛིན་མདངས་གསལ་ཞིང་། །གདམས་པའི་ཟེའུ་འབྲུ་ཕྲིན་ལས་དྲི་བསུང་ཅན། །གདུལ་བྱའི་བུང་བས་ལེགས་པར་བསྟེན་ལ་འདུད། །དེ་ལྟར་ལྷ་དབང་ཀླུ་རྒྱལ་
འཁོར་ལོས་སྒྱུར། །རྟ་བདུན་རི་བོང་ཅན་དང་རི་དྭགས་དགྲ། །གླང་པོ་ཆུ་སྐྱེས་ཚལ་འདྲའི་བླ་མ་ལ། །གུས་པས་ཐལ་སྦྱར་དད་པས་གསོལ་བ་འདེབས། །བླ་ཆེན་

ཆོས་ཀྱི་རྒྱལ་པོ་འཕགས་པ་ལ། །ཤུགས་ཆེན་དད་པས་གསོལ་བ་བཏབ་པའི་མཐུས། །རྒྱ་ཆེན་བདེ་བར་གཤེགས་པའི་གསུང་རབ་ལ། །རླབས་ཆེན་བློ་གྲོས་དཀྱིལ་
འཁོར་རྒྱས་པར་ཤོག །ཅེས་པ་འདི་ནི་འཕགས་པ་རིན་པོ་ཆེ་ལ་གཙང་ནགས་ཕུག་པ་འཇམ་དབྱངས་ཤེས་རབ་འོད་ཟེར་གྱིས་བསྟོད་པའོ།། ༈ སྐུ་བསྟོད་འཐོར་བུ་བ་རྣམས་ནི། སྭསྟི། གྲགས་ལྡན་ཆོས་རྒྱལ་འཕགས་པའི་
སྐུ་བསྟོད་བློ་ཀ་འདི་རྒྱལ་པོ་གོ་པེ་ལས་ཕུལ་བར་གྲག །ཀུན་ཏུ་བཟང་པོའི་རྣམ་པར་འཕྲུལ། །རྩོད་པའི་དུས་འདིར་ཐམས་ཅད་མཁྱེན་པར་གྲགས། །འཛམ་གླིང་བསྟན་པའི་བདག་པོར་
མངའ་གསོལ་བ། །ཆོས་རྒྱལ་འཕགས་པའི་ཞབས་ལ་ཕྱག་འཚལ་ལོ། །བསོད་ནམས་དཔལ་ལྡན་བླ་མ་དམ་པ་ལ་བསྟོད་པ་བློ་ཀ་འདི་རྒྱལ་སྲས་ཐོག་མེད་པས་མཛད། ཡེ་ཤེས་ཚོགས་གཉིས་
རབ་རྫོགས་ཤིང་། །རྒྱལ་མཚན་རྩེར་མཆོད་ནོར་བུ་རིན་ཆེན་ལྟར། །དཔལ་གྱི་འབྱུང་གནས་དགོས་འདོད་ཀུན་གྱི་གཏེར། །བཟང་པོའི་ཞབས་པད་དྲི་མ་མེད་ལ་འདུད། །
སངས་རྒྱས་གཡག་སྟོན་སངས་རྒྱས་དཔལ་ལ་བསྟོད་པ། བསྟན་པའི་གངས་རི་ལ་གནས་ཤིང་། །ལུང་རིགས་སེང་གེའི་ང་རོ་རབ་བསྒྲགས་པས། །རྒོལ་བ་གླང་པོའི་ཀླད་པ་འགེམས་

༄༅། །མཛད་པ། །ཐམས་ཅད་མཁྱེན་པ་སངས་རྒྱས་དཔལ་ལ་འདུད། །མདོ་རྒྱུད་ངོར་ཆེན་རྡོ་རྗེ་འཆང་ལ་བསྟོད་པ་མུས་ཆེན་གྱིས་མཛད་པར་གྲག །ཀུན་གྱི་རྒྱ་མཚོ་ལས་བྱུང་བའི།།
གསུང་ངག་ཡིད་བཞིན་ནོར་བུའི་དགའ་སྟོན་འགྱེད། །ཕན་བདེའི་དཔལ་འབྱོར་བཟང་པོ་སྩོལ་མཛད་པ། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །མང་དུ་རོང་
སྟོན་ཤཱཀྱ་རྒྱལ་མཚན་ལ་བསྟོད་པ། ཐོས་པའི་ནགས་ཀྱི་ཚལ་གནས་ཤིང་། །སྡེ་བདུན་རལ་ཚོགས་རྣམ་པར་གཡོ་བ་ཅན། །སྒྲུབ་དང་སུན་འབྱིན་རིགས་པའི་སྟོབས་རྒྱས་པ། །
སྨྲ་བའི་སེང་གེ་རོང་སྟོན་ཞབས་ལ་འདུད། །རྗེ་རྡོ་རྗེ་འཆང་ཀུན་དགའ་བཟང་པོ་ལ་བསྟོད་པ་དང་པོ། སྭསྟི། རབ་དཀར་དགེ་བའི་མཚོ་ལས་ལེགས་འཁྲུངས་ཤིང་། །ལེགས་པར་སྦྱངས་
བའི་བློ་གྲོས་ཆ་ཤས་རྫོགས། །ཕྲིན་ལས་འོད་དཀར་ཕྱོགས་བཅུར་འགྱེད་མཛད་པ། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །རྒྱལ་བ་ཀུན་གྱི་ལེགས་བཤད་
སྙིང་བོའི་དོན། །རབ་དགའི་ཏིང་འཛིན་སྟོབས་ཀྱིས་ཡོངས་སུ་རྟོགས། །ཕྲིན་ལས་བཟང་བོས་འགྲོ་བ་རྗེས་འཛིན་པ། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །

རིམ་གཉིས་ཟབ་མོའི་ཏིང་འཛིན་བརྟན་པ་ཐོབ། །དབང་བཞིའི་ཆུ་བོས་མཐའ་ཡས་གདུལ་བྱ་ཡི། །ལུས་ངག་ཡིད་ཀྱི་དྲི་མ་སྦྱོང་མཛད་པ། །དཔལ་ལྡན་བླ་མའི་ཞབས་
ལ་ཕྱག་འཚལ་ལོ། །དམ་པ་ཉེར་བསྟེན་ལེགས་བཤད་བདུད་རྩི་ཡིས། །ཟབ་མོའི་དོན་ལ་མི་འཇིགས་སྤོབས་པ་ཐོབ། །ནང་རིག་སྡེ་སྣོད་རྟོགས་པ་ཕུལ་དུ་བྱུང་། །
དཔལ་ལྡན་བླ་མའི་ཞབས་ལ་ཕྱག་འཚལ་ལོ། །པདྨོའི་མཚོ་ལ་འོད་སྟོང་བདག་པོ་བཞིན། །གདུལ་བྱའི་བློ་གྲོས་ཀུན་ནས་རྒྱས་པར་མཛད། །མི་ཤེས་མུན་པ་རིང་དུ་
སྤང་བ་པོ། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །བརྩེ་བའི་ཁུར་ལྡན་མཐའ་ཡས་འགྲོ་བའི་དོན། །གཡེལ་བ་མེད་པར་ཡོངས་སུ་སྒྲུབ་པར་མཛད། །སྤྱན་
རས་གཟིགས་དབང་མངོན་སུམ་སྣང་བ་བཞིན། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །དྲི་མེད་ཚུལ་ཁྲིམས་བརྟན་པ་ཡངས་པའི་ཁྱོན། །བྱང་ཆུབ་སེམས་ཀྱི་
ལྗོན་པ་རབ་རྒྱས་ཏེ། །སྙིང་རྗེའི་མེ་ཏོག་དཀར་པོ་ཡོངས་སུ་འཛིན། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །སུ་ཡི་ཆུ་འཛིན་དཀར་པོ་ལྷུན་སྟུག་ཅིང་། །རྨད་

 ༄༅། །བྱུང་སྤོབས་པའི་གློག་ཕྲེང་རྣམ་པར་གཡོ། །མི་ཤེས་གདུང་བ་ཡོངས་སུ་སྐྱོབ་པར་མཛད། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། །དྲེགས་ལྡན་
གཞན་གྱིས་རྟོགས་པར་དཀའ་བའི་དོན། །རབ་ཏུ་ཞིབ་བའི་བློ་ཡིས་ལེགས་རྟོགས་ནས། །ཕས་ཀྱི་རྒོལ་བ་ཟིལ་གྱིས་གནོན་པ་པོ། །དཔལ་ལྡན་བླ་མའི་ཞབས་ལ་ཕྱག་
འཚལ་ལོ། །དཔལ་ལྡན་བླ་མའི་ཡོན་ཏན་ཆུ་གཏེར་ལས། །ཆ་ཤས་ཙམ་ཞིག་བླངས་ནས་རབ་བརྗོད་པའི། །དགེ་ཚོགས་གྲུབ་པ་གང་དེས་འགྲོ་བ་ཀུན། །དཔལ་
ལྡན་བླ་མས་རྗེས་སུ་འཛིན་གྱུར་ཅིག །ཅེས་སྙིགས་དུས་ཀྱི་རྡོ་རྗེ་འཆང་གཉིས་པ་ས་བཟང་པ་ཀུན་དགའ་བཟང་པོ་ལ་གསོལ་བ་གདབ་པ་འདི་ནི་དགེ་བཤེས་པདྨ་གྲགས་ཀྱིས་བསྐུལ་བའི་ངོར་རོང་སྟོན་ཤེས་བྱ་ཀུན་རིག་གིས་ས་ཕོ་
རྟའི་ལོ་ཟླ་བ་བཅུ་པའི་ཉ་གང་བའི་ཉིན་ཆོས་གྲྭ་ཆེན་པོ་དཔལ་ནཱ་ལེནྡྲ་སྦྱར་བའི་ཡི་གེ་པ་ནི་རྒྱལ་བ་སེང་གེས་བགྱིས་སོ།། ༈ རྗེ་རྡོ་རྗེ་འཆང་ལ་བསྟོད་པ་གཉིས་པ། ཤེས་བྱ་རྗེ་རྡོ་རྗེ་འཆང་ལ་བསྟོད་པ་བློ་ཀ་འདི་རྗེ་འདི་ཉིད་ཀྱི་རྣམ་ཐར་
མུས་ཆེན་གྱིས་མཛད་པའི་མཆོད་བརྗོད་ལས་འབྱུང་། ཀུན་ལ་ལེགས་སྦྱངས་མཐར་ཕྱིན་པས། །མཁས་རྣམས་དགའ་བའི་འཆད་རྩོད་རྩོམ་པ་ཅན། །བསྟན་པའི་ཁུར་ཆེན་རིང་དུ་ཁྱེར་བ་

པོ༑ །ཕྱོགས་ལས་རྣམ་རྒྱལ་བཟང་པོའི་ཞབས་ལ་འདུད།། ༈ སྡེ་སྣོད་གསུམ་གྱི་ཆུ་ཀླུང་ཀུན་འདུའི་མཚོ། །རྒྱུད་སྡེ་བཞི་ཡི་འདབ་རྒྱས་དགའ་བའི་ཚལ། །ལུང་
རྟོགས་བཅུད་གཏམས་བུམ་པ་བཟང་པོ་སྟེ། །དགོས་འདོད་ཀུན་འབྱུང་ནོར་བུ་དེ་ལ་འདུད། །རྣམ་དཀར་ཚོགས་གཉིས་རིན་ཆེན་ལས་གྲུབ་ཅིང་། །རྣམ་དག་དཔག་
ཡས་ཡོན་ཏན་ཆུ་བོས་བསྐོར། །རྣམ་མང་བཤེས་གཉེན་གསེར་རིའི་དབུས་ན་བརྗིད། །རྣམ་མཁྱེན་སྐུ་བཞིའི་ལྷུན་པོར་དེ་ལ་འདུད། །ལེགས་བཤད་འོད་ཀྱིས་གསུང་
རབ་པད་ཚལ་འབྱེད། །ལེགས་སྨྲའི་ཚ་ཟེར་ཕས་རྒོལ་ཀུནྡའི་དགྲ། །ལེགས་བཀོད་དཀྱིལ་འཁོར་གདུལ་བྱའི་མཁའ་ལ་འཆར། །ལེགས་གསུང་བསྟན་པའི་ཉི་མ་དེ་ལ་
འདུད༑ །རབ་འབྱམས་ཤེས་བྱའི་མཁའ་ལ་ཐོགས་མེད་ཅིང་། །རབ་ཏུ་བརྩེ་བའི་འོད་ཟེར་འབུམ་ཕྲག་ཅན། །རབ་གཏུམ་བདུད་སྡེའི་མུན་པ་འཇོམས་མཛད་པ། །
རབ་དཀར་ཐུགས་རྗེའི་ཟླ་བ་དེ་ལ་འདུད། །ཇི་བཞིན་སྨྲ་ལ་གཞན་དྲིང་མི་འཇོག་ཅིང་། །ཇི་སྙེད་ཚུལ་ཁྲིམས་མིག་འབྲས་བཞིན་དུ་བསྲུང་། །ཇི་ཙམ་གནོད་ལ་ལན་དུ་

༄༅། །ཕན་འདོགས་པ། །ཇི་ལྟར་འདོད་པའི་དོན་བསྒྲུབ་དེ་ལ་འདུད། །གང་ཡང་ཕ་མཐའ་མེད་པའི་འགྲོ་བ་ལ། །གང་དང་འཚམས་པའི་ཟབ་རྒྱས་དམ་པའི་
ཆོས༑ །གང་ཞིག་འཁོར་བའི་རྒྱ་མཚོ་གནས་ཀྱི་བར། །གང་གིས་ལྷུན་གྲུབ་སྟོན་པ་དེ་ལ་འདུད། །སྒོ་གསུམ་དྭངས་བས་ཀུན་ནས་ཕྱག་འཚལ་ཞིང་། །དངོས་འབྱོར་
ཡིད་ཀྱི་ཀུན་བཟང་མཆོད་པས་མཆོད། །རང་བཞིན་བཅས་པའི་ཉེས་ཀུན་སོ་སོར་བཤགས། །སྐྱེ་འཕགས་དགེ་བ་ཀུན་ལ་རྗེས་ཡི་རང་། །རིགས་གསུམ་འགྲོ་བས་བྱང་
ཆུབ་ཐོབ་བྱའི་ཕྱིར། །ཐེག་གསུམ་ཆོས་ཀྱི་འཁོར་ལོ་བསྐོར་བ་དང་། །སྲིད་གསུམ་སེམས་ཅན་མགོན་དུ་རྟག་བཞུགས་འཚལ། །དུས་གསུམ་དགེ་བ་བྱང་ཆུབ་ཆེན་པོར་
བསྔོ༑ །ཉོན་མོངས་འཕེལ་བའི་གནས་དང་གྲོགས་སྤངས་ནས། །དབེན་ཞིང་ཉམས་དགའ་རྒྱལ་བས་བསྔགས་པའི་གནས། །མེ་ཏོག་འབྲས་བུས་བརྒྱན་པའི་སྨན་
ལྗོངས་སུ། །དམ་ཆོས་ཚུལ་བཞིན་སྒྲུབ་པར་བྱིན་གྱིས་རློབས། །ལན་ཅིག་ཙམ་ཡང་རྙེད་དཀའི་དལ་འབྱོར་འདི། །སྐད་ཅིག་མི་རྟག་འཆི་བ་དྲན་བྱས་ནས། །ཐང་

ཅིག་ཡུད་ཙམ་དལ་བར་མི་འདུག་པར། །རྩེ་གཅིག་དགེ་ལ་བརྩོན་པར་བྱིན་གྱིས་རློབས། །ལས་འབྲས་སོ་སོར་ངེས་པར་ཤེས་བྱས་ནས། །དགེ་སྡིག་བླང་དོར་ཚུལ་
བཞིན་བྱེད་པ་དང་། །སྡུག་བསྔལ་རང་བཞིན་སྲིད་པའི་ཕུན་ཚོགས་ལ། །ངེས་འབྱུང་གཏིང་ནས་སྐྱེ་བར་བྱིན་གྱིས་རློབས། །མཐའ་མེད་འཁོར་བའི་རྒྱ་མཚོ་ཆེན་པོ་རུ།།
བཟོད་མེད་སྡུག་བསྔལ་ཆུ་སྲིན་གྱིས་གཟིར་བའི། །མགོན་མེད་སྙིགས་མའི་འགྲོ་བ་འདི་རྣམས་ལ། །ཚད་མེད་སྙིང་རྗེ་སྐྱེ་བར་བྱིན་གྱིས་རློབས། །ཐོག་མེད་དུས་ཀྱི་དྲིན་
ཆེན་མ་རྣམས་ཀྱི། །དཔག་མེད་ལས་ཉོན་སྡུག་བསྔལ་བདག་སྨིན་ཅིང་། །ལྟོས་མེད་བདག་ལུས་བདེ་དགེ་ཀུན་གཏོང་བའི། །བླ་མེད་ལྷག་བསམ་འབྱོངས་བར་བྱིན་
གྱིས་རློབས། །དྲི་མེད་ཡིད་ཆེས་ལུང་དང་རིགས་པ་ཡི། །གྲངས་མེད་གཞུང་ལ་ཐོས་པས་མི་ངོམས་ཤིང་། །ཐོགས་མེད་བསམ་པས་སྒྲོ་འདོགས་ལེགས་ཆོད་ནས། །
གཡོ་མེད་གནས་ལུགས་བསྒོམ་པར་བྱིན་གྱིས་རློབས། །དམ་ཚིག་སྟོབས་རྒྱས་ལྟ་བའི་མིག་ཡངས་ཤིང་། །རིམ་གཉིས་གཤོག་ཡངས་དཀར་པོ་རྒྱས་གྱུར་ཏེ། །ཤེས་

༄༅། །བྱའི་མཁའ་ལ་ཐོགས་མེད་འགྲོ་བ་ཡི། །ཀུན་མཁྱེན་མཁའ་འགྲོའི་དབང་པོར་བྱིན་གྱིས་རློབས། །ཞེས་པ་འདི་ནི་སྙིགས་དུས་ཀྱི་རྡོ་རྗེ་འཆང་ཆེན་པོ་ཨཱ་ནནྡ་བྷ་དྲ་ལ་ཕྱོགས་ཀྱི་
བྱ་བྲལ་བ་དཀོན་མཆོག་རྒྱལ་མཚན་གྱིས་གུས་པའི་སྒོ་ནས་འདོད་པའི་དོན་གསོལ་བ་བཏབ་བའོ།། ། རྗེ་རྡོ་རྗེ་འཆང་ལ་བསྟོད་པ་གསུམ་པའོ། །སྭསྟི། མཁྱེན་རབ་ཀྱི་དབང་ཕྱུག་ཀུན་དགའ་བཟང་པོ་ལ་ལམ་
འབྲས་བུ་དང་བཅས་པའི་མན་ངག་གི་སྒོ་ནས་གསོལ་བ་འདེབས་པ་དད་པའི་རྦ་རླབས་ཞེས་བྱ་བ། བླ་མ་དང་ལྷག་པའི་ལྷ་ལ་གུས་པས་ཕྱག་འཚལ་ལོ། །ཚོགས་གཉིས་
ཡོངས་རྫོགས་ཐེག་གསུམ་ལམ་སྟོན། །ཚོགས་མཆོག་འདུས་པ་ཀུན་གྱི་གཙོ་བོ། །སྐྱབས་གསུམ་ངོ་བོ་དཔལ་ལྡན་བླ་མར། །གསོལ་བ་འདེབས་སོ་བྱིན་གྱིས་རློབས་
ཤིག །མཁས་གྲུབ་ཀུན་གྱི་གཙུག་རྒྱན་དམ་པ། །རྣམ་དག་ཁྲིམས་ཀྱིས་སྒོ་གསུམ་བསྡམས་ནས། །འགྲོ་ལ་བུ་གཅིག་ལྟ་བུར་བརྩེ་བར། །གསོལ་བ་འདེབས་སོ་བྱིན་
གྱིས་རློབས་ཤིག །འཆད་ན་ལེགས་བཤད་སྒྲོགས་པའི་རྔ་ཆེན། །རྩོད་ན་ཕས་རྒོལ་འཇོམས་པའི་གནམ་ལྕགས། །རྩོམ་ན་ཐུབ་བསྟན་གསལ་བའི་ཉིན་བྱེད། །

གསོལ་བ་འདེབས་སོ་བྱིན་གྱིས་རློབས་ཤིག །ཐོས་པ་རྒྱ་མཚོའི་དབུས་སུ་གནས་བཅས། །བསམ་བྱུང་རིགས་པའི་གདེངས་ཀ་དང་ལྡན། །ཆོས་དབྱིངས་མཚོ་ལ་གཡོ་
བ་མེད་པར། །གསོལ་བ༴ མདོ་རྒྱུན་ཀུན་གྱི་གླེགས་བམ་གཅིག་གྱུར། །ཟབ་དོན་མན་ངག་ཀུན་གྱི་རྒྱ་མཚོ། །ཁྱད་པར་གསུང་ངག་རིན་ཆེན་གཏེར་མཛོད། །
གསོལ་བ༴ ཆུང་འབྲིང་ལམ་དང་སེམས་གཉིས་ལེགས་གོམས། །རྣམ་དག་དབང་བཞིས་སྒོ་གསུམ་སྦྱངས་ནས། །སྣང་བ་ལྷག་པའི་ལྷ་རུ་ཤར་བར། །གསོལ་བ༴
རོ་རྐྱང་རླུང་གཉིས་དབུ་མར་ཞུགས་ནས། །གཏུམ་མོའི་དྲོད་ཀྱིས་ཧྃ་ཡིག་ཞུ་བས། །འབར་འཛག་བདེ་དྲོད་དཔལ་ལ་རོལ་བར། །གསོལ་བ༴ ཤེས་རབ་སྒྱུ་མའི་
གཟུགས་ཀྱིས་འཁྱུད་ནས། །ཀུནྡ་བྱང་སེམས་དབབ་ཟློག་གོམས་པས། །དགའ་བཞིའི་ཡེ་ཤེས་ཉམས་སུ་མྱོང་བར། །གསོལ་བ་འདེབས༴ རྦ་རླབས་གསུམ་གྱི་
འགྲོས་བཞི་ཐིམ་ནས། །བདེ་སྟོང་ཟུང་འཇུག་མངོན་དུ་གྱུར་ཏེ། །ཡན་ལག་བདུན་ལྡན་གོ་འཕང་བརྙེས་པར། །གསོལ་བ༴ གང་སྐུ་མཐོང་ན་ལྟ་བས་མི་ངོམས། །

 ༄༅། །གང་གི་གསུངས་དབྱངས་དྲུག་ཅུའི་དབྱངས་ལྡན། །གང་ཐུགས་ཟག་མེད་བདེ་ལ་རོལ་བར། །གསོལ་བ་འདེབས༴ སྟོབས་སོགས་ཡོན་ཏན་ཀུན་ལ་
དབང་འབྱོར། །རིགས་གསུམ་གདུལ་བྱའི་ཚོགས་ཀྱི་དབུས་ན། །རིམ་གསུམ་ཆོས་ཀྱི་འཁོར་ལོ་བསྐོར་མཛད། །གསོལ་བ་འདེབས་སོ་བྱིན་གྱིས་རློབས་ཤིག །ཀུན་
ཀྱང་ཚུལ་འདིའི་རྗེས་སུ་འཇུག་པར། །དཔལ་ལྡན་བླ་མས་བྱིན་གྱིས་རློབས་ཤིག །རྙེད་དཀའི་དལ་འབྱོར་དོན་ཡོད་བྱེད་པར། །དཔལ་ལྡན་བླ་མས་བྱིན་གྱིས་རློབས་
ཤིག ༑འགྲེའོ། །ལས་འབྲས་བླང་དོར་ཚུལ་བཞིན་བྱེད་པར། །དཔལ་ལྡན༴ ཁམས་གསུམ་སྡུག་བསྔལ་མཐའ་དག་རིག་པར། །དཔལ་ལྡན༴ རིག་ནས་བྱང་ཆུབ་
སེམས་གཉིས་འབྱོངས་པར། །དཔལ་ལྡན་བླ༴ དེ་ལ་བརྟེན་ནས་མྱུར་ལམ་ཚོར་བར། །དཔལ་ལྡན༴ རྣམ་དག་དབང་གིས་སྒོ་གསུམ་སྨིན་པར། །དཔལ་ལྡན༴
དབང་བཞིའི་ལམ་གྱིས་རང་རྒྱུད་གྲོལ་བར། །དཔལ་ལྡན༴ རྣམ་གྲོལ་སྐུ་བཞིའི་གོ་འཕང་འཐོབ་པར། །དཔལ་ལྡན༴ ཐོབ་ནས་འགྲོ་ཀུན་སྨིན་གྲོལ་བྱེད་པར།།

དཔལ་ལྡན་བླ་མས་བྱིན་གྱིས་རློབས་ཤིག །འདི་སྦྱར་དགེ་བ་གངྒཱའི་རྒྱུན་དེས། །ཀུན་མཁྱེན་རིག་ལྡན་ཤེས་ལྡན་ཀུན་ལ། །དགའ་བཞིའི་ཆུ་རྒྱུན་རབ་ཏུ་སྤྲོས་ཏེ། །
བཟང་པོའི་ལོ་ཏོག་རྒྱ་ཆེར་སྤེལ་ནས། །པོ་ཏ་ལ་སོགས་མཚོ་ཆེན་འཇུག་པར། །དཔལ་ལྡན་བླ་མས་བྱིན་གྱིས་རློབས་ཤིག །མཁྱེན་རབ་ཀྱི་དབང་ཕྱུག་ཀུན་དགའ་བཟང་པོ་ལ་ལམ་འབྲས་
བུ་དང་བཅས་པའི་མན་ངག་གི་སྒོ་ནས་གསོལ་བ་འདེབས་པ་དད་པའི་རྦ་རླབས་ཞེས་བྱ་བ་འདི་ནི། རྗེ་དེ་ཉིད་ཀྱི་ཞབས་རྡུལ་གུས་པས་ལེན་པ་ཤེས་རབ་རྒྱ་མཚོས་བླ་མའི་ཡོན་ཏན་རྗེས་སུ་དྲན་ནས་ཐུབ་བསྟན་དར་རྒྱས་གླིང་གི་གཙུག་ལག་ཁང་དུ་སྦྱར་
བ་དགེ་ལེགས་འཕེལ། སྐྱབས་གནས་རྒྱང་འབོད་ཀྱི་གསོལ་འདེབསས་བྱིན་རླབས་མྱུར་སྩོལ་ཞེས་བྱ་བ་བཞུགས་སོ། །བསླུ་མེད་སྐྱབས་ཀྱི་སྙིང་པོ་རིན་ཆེན་གསུམ། །བླ་མ་ཡི་དམ་མཁའ་འགྲོ་ཆོས་སྐྱོང་
དང་༑ །འཇམ་དབྱངས་སྤྲུལ་པའི་རྣམ་རོལ་ས་སྐྱ་པ། །འཇིག་རྟེན་མགོན་པོ་ངོར་ཆེན་རྡོ་རྗེ་འཆང་། །གསང་འཛིན་མངའ་བདག་ཚར་ཆེན་ཆོས་ཀྱི་རྗེ། །འཁོར་ལོའི་
མགོན་པོ་ཐར་རྩེ་རྡོ་རྗེ་འཆང་། །འཇམ་དབྱངས་བླ་མ་མཁྱེན་བརྩེའི་དབང་པོ་སོགས། །སྐྱབས་གནས་དཀོན་མཆོག་རྒྱ་མཚོའི་ཚོགས་རྣམས་ཀུན། །སྙིང་ནས་འབོད་དོ་

༄༅། །ཡེ་ཤེས་སྤྱན་གྱིས་གཟིགས། །བདག་དང་མཁའ་མཉམ་སེམས་ཅན་མ་ལུས་ཀུན། །འདི་ཕྱི་བར་དོའི་གནས་སྐབས་ཐམས་ཅད་དུ། །འབྲལ་མེད་ཐུགས་
རྗེ་ཆེན་པོས་རྗེས་སུ་ཟུངས། །སྲིད་ལས་ངེས་འབྱུང་སྐྱེ་བར་བྱིན་གྱིས་རློབས། །སྨོན་འཇུག་བྱང་སེམས་འབྱོངས་བར༴ སྤྲོས་བྲལ་ལྟ་བ་རྟོགས་པར༴ དབང་བཞིས་
རང་རྒྱུད་སྨིན་པར༴ དམ་ཚིག་སྡོམ་པ་དག་པར༴ འཁོར་འདས་དབྱེར་མེད་འཆར་བར༴ བསྐྱེད་རིམ་གསལ་སྣང་འགྲུབ་པར༴ རྫོགས་རིམ་ཡེ་ཤེས་སྐྱེ་བར༴
མྱུར་དུ་རྣམ་མཁྱེན་ཐོབ་པར་བྱིན་གྱིས་རློབས། །གནས་སྐབས་སུ་ཡང་དམ་ཆོས་སྒྲུབ་པའི་གེགས། །ཕྱི་ནང་གསང་བའི་འགལ་རྐྱེན་ཀུན་ཞི་ཞིང་། །མཐུན་རྐྱེན་མ་ལུས་
ཕུན་སུམ་ཚོགས་པ་ཡིས། །རང་གཞན་དོན་ཀུན་འགྲུབ་པའི་བཀྲ་ཤིས་སྩོལ། །ཅེས་པའང་དགེ་བའི་བཤེས་གཉེན་བྱམས་པ་བསྟན་འཛིན་གྱིས་བསྐུལ་ངོར་འཇམ་དབྱངས་མཁྱེན་བརྩེའི་དབང་པོས་སྨྲས་པ་དོན་
དང་ལྡན་པར་གྱུར་ཅིག། ༎ རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་བསྒྲིགས་ཤིང་མེ་ཁྱི་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བྱས་པ་དགེའོ།། །།

༄༅། །གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་བླ་མ་བརྒྱུད་པ་ལ་གསོལ་བ་
འདེབས་པ་ཞེས་བྱ་བ་བཞུགས་སོ།།

༄༅། །གསུང་ངག་རིན་པོ་ཆེའི་བརྒྱུད་འདེབས་ནི། རྣམ་དག་དཀྱིལ་འཁོར་བཞི་ཡི་འཛིན་མ་ལ། །རྣམ་དཀར་དབང་བཞིའི་ཆར་རྒྱུན་ལེགས་ཕབ་
ནས༑ །རྣམ་གྲོལ་སྐུ་བཞིའི་ལོ་ཏོག་རྒྱས་མཛད་པ། །རྣམ་མཁྱེན་བླ་མ་བཞི་ལ་གསོལ་བ་འདེབས། །ཁྱབ་བདག་རྡོ་རྗེ་འཆང་དབང་
བདག་མེད་མ། །མཐུ་སྟོབས་དབང་ཕྱུག་གྲུབ་ཆེན་ནག་པོ་པ། །ཌ་མ་རུ་པ་ཨ་ཝ་དྷཱུ་ཏཱི་པ། །ག་ཡ་དྷ་ར་རྣམས་ལ་གསོལ་བ་འདེབས། །
བླ་ཆེན་འབྲོག་མི་སེ་སྟོན་ཀུན་རིག་དང་། །ཞང་སྟོན་ཆོས་འབར་དཔལ་ལྡན་ས་སྐྱ་པོ། །རྗེ་བཙུན་སྐུ་མཆེད་ཆོས་རྗེ་པཎྜི་ཏ། །ཆོས་རྒྱལ་

༄༅། །འཕགས་པ་རྣམས་ལ་གསོལ་བ་འདེབས། །དཀོན་མཆོག་དཔལ་དང་ཆོས་རྗེ་བསོད་ནམས་དཔལ། །བསོད་ནམས་རྒྱལ་
མཚན་དཔལ་ལྡན་ཚུལ་ཁྲིམས་ཞབས། །བཀའ་དྲིན་མཉམ་མེད་གྲུབ་ཆེན་བུདྡྷ་ཤྲཱི། །དཔལ་ལྡན་བླ་མ་རྣམས་ལ་གསོལ་བ་འདེབས། །
ཁ་སྐོང་ནི། ། མདོ་རྒྱུད་ཀུན་གྱི་རྒྱ་མཚོ་ལས་བྱུང་བའི། །གསུང་ངག་ཡིད་བཞིན་ནོར་བུའི་དགའ་སྟོན་འགྱེད། །ཕན་བདེ་དཔལ་འབྱོར་
བཟང་པོ་སྩོལ་མཛད་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །དཀོན་མཆོག་དགེས་པའི་ལྷག་བསམ་ཅན། །མི་མཐུན་

ཕྱོགས་ལས་རྣམ་རྒྱལ་བའི། །དགེ་མཚན་དཔལ་ཡོན་བཟང་པོ་ཅན། །དཔལ་ལྡན་བླ་མའི་ཞབས་ལ་འདུད། །ཤེས་བྱ་ཀུན་ལ་ཐོགས་མེད་ཅིང་། །གསུང་རབ་རྒྱ་
མཚོ་ཐུགས་སུ་ཆུད། །གྲགས་པའི་དཔལ་གྱིས་ས་གསུམ་གཡོ། །འཇམ་དབྱངས་བླ་མའི་ཞབས་ལ་འདུད། །རྒྱུད་སྡེ་ཀུན་གྱི་དེ་ཉིད་གཟིགས། །སྨིན་གྲོལ་དགའ་
སྟོན་ཕྱོགས་བཅུར་འགྱེད། །མཁྱེན་རབ་དབང་ཕྱུག་གདུལ་བྱ་ཡི། །འདྲེན་པ་དམ་པ་དེ་ལ་འདུད། །མཐའ་ཡས་རྒྱུད་སྡེ་རྒྱ་མཚོའི་དཔལ་དང་ལྡན། །མན་ངག་གཙུག་
གི་ནོར་བུའི་གཟི་འོད་ཀྱིས། །རྡོ་རྗེ་ཐེག་པའི་བསྟན་པ་གསལ་མཛད་པ། །མཁས་གྲུབ་གདེངས་ཅན་དབང་པོ་ལ་ཕྱག་འཚལ། །རྒྱ་ཆེན་བསོད་ནམས་ལུས་སྟོབས་རབ་
རྒྱས་ཤིང་། །བདེ་གཤེགས་གསུང་རབ་སེང་གེའི་ང་རོ་ཡིས། །ལོག་སྨྲའི་རི་དྭགས་མཐའ་དག་སྐྲག་མཛད་པའི། །ཐུབ་བསྟན་གངས་རི་སྐྱོང་བ་དེ་ལ་འདུད། །དཀོན་
མཆོག་གསུམ་དངོས་བླ་མ་ཉེར་བསྟེན་ནས། །རྨད་བྱུང་ཡོན་ཏན་ཀུན་གྱི་གཏེར་མངའ་ཞིང་། །གསང་ཆེན་བསྟན་པ་སྤེལ་བའི་ཕྲིན་ལས་ཅན། །འདྲེན་མཆོག་ཆོས་ཀྱི་

༄༅། །རྗེ་ལ་གསོལ་བ་འདེབས། །སངས་རྒྱས་བསྟན་པ་ལེགས་འཛིན་ཅིང་། །རིན་ཆེན་དམ་པའི་ཆོས་བཞིན་སྤྱོད། །དགེ་འདུན་རྒྱ་མཚོའི་དབུས་ན་བརྗིད། །
དཔལ་ལྡན་བླ་མ་ལ་ཕྱག་འཚལ། །རབ་མཛེས་ཀུན་དགའི་བསོད་ནམས་ལས་གྲུབ་སྐུ། །གྲགས་པའི་རྒྱལ་མཚན་ཆོས་སྒྲ་སྒྲོགས་པའི་གསུང་། །སྲིད་ཞིའི་དཔལ་འབྱོར་
ཀུན་སྩོལ་བཟང་པོའི་ཐུགས། །འཇམ་དབྱངས་ཆོས་ཀྱི་རྗེ་ལ་གསོལ་བ་འདེབས། །བླ་མ་རྣམས་དང་ལྷག་པའི་ལྷ་ཚོགས་ལ། །མཆོག་ཏུ་དད་པས་ཚུལ་བཞིན་མཉེས་
བྱས་ནས། །རྒྱུད་དང་མན་ངག་དུ་མའི་མཛོད་འཛིན་པ། །ཇི་བཞིན་སྨྲ་བའི་སེང་གེ་དེ་ལ་འདུད། །དཀོན་མཆོག་གསུམ་དངོས་ཡོངས་འཛིན་མགོན་གྱིས་བཟུང་། །
ཁྲིམས་ལྡན་ཐོས་བསམ་སྒོམ་པའི་ནོར་གྱིས་ཕྱུག །ལྷུན་གྲུབ་ཕྲིན་ལས་ཕྱོགས་བརྒྱར་སྤེལ་མཁས་པའི། །བློ་ལྡན་དགེ་བའི་བཤེས་ལ་གསོལ་བ་འདེབས། །ཕུན་ཚོགས་
ས་གསུམ་འདྲེན་མཆོག་ཆོས་ཀྱི་རྗེ། །ཀུན་ཁྱབ་དུས་གསུམ་སངས་རྒྱས་ཀུན་གྱི་དངོས། །མཁའ་ཁྱབ་ཁམས་གསུམ་སྒྲོལ་བའི་ཕྲིན་ལས་ཅན། །ཟབ་རྒྱས་ཐེག་གསུམ་

སྨྲ་བའི་སེང་གེར་འདུད། །དངོས་གྲུབ་ཀུན་འབྱུང་རྩ་བརྒྱུད་བླ་མ་དང་། །དགེ་ལེགས་ཀུན་འབྱུང་དཀོན་མཆོག་རིན་ཆེན་དངོས། །མདོ་རྒྱུད་ཀུན་འབྱུང་རྗེ་བཙུན་ཆོས་
ཀྱི་རྗེ། །བྱིན་རླབས་ཀུན་འབྱུང་དཔལ་ལྡན་བླ་མར་འདུད། །རབ་འབྱམས་ཤེས་བྱའི་ནམ་མཁའ་ཡངས་པ་ལས། །རབ་གསལ་མཁྱེན་པའི་འོད་ཟེར་རབ་འཕྲོས་པས། །
རབ་མང་བློ་གསལ་པདྨོའི་དཔལ་ཡོན་ཅན། །རབ་མཁས་ཕྲིན་ལས་བཟང་པོ་དེ་ལ་འདུད། །བྱམས་པའི་ཐུགས་རྗེས་ཀུན་དགའི་བསྟན་པ་ལ། །བཀྲ་ཤིས་གྲགས་པའི་
རྒྱལ་མཚན་ལེགས་བཟུང་སྟེ། །དཔལ་འབྱོར་བཟང་པོ་སྐལ་ལྡན་སྐྱོང་མཛད་པའི། །འགྲོ་བའི་སྐྱབས་མཆོག་ཆོས་ཀྱི་རྗེ་ལ་འདུད། །ཀུན་དགའི་ལེགས་བཤད་མཁྱེན་
རབ་འདབ་སྟོང་རྒྱས། །བསོད་ནམས་ལྷུན་གྱིས་གྲུབ་པའི་ཟེའུ་འབྲུ་ཅན། །བཀྲ་ཤིས་གྲགས་པའི་རྒྱལ་མཚན་འཛིན་མཁས་པའི། །སྐལ་ལྡན་བུང་བའི་དཔལ་འབྱོར་
བཟང་པོར་འདུད། །དཔལ་ལྡན་རྩ་བརྒྱུད་བླ་མའི་ཐུགས་ཀྱི་སྲས། །དོན་གཉིས་ལྷུན་གྲུབ་རྒྱལ་བ་ཀུན་གྱི་དངོས། །མ་ལུས་འགྲོ་བ་སྐུ་བཞིའི་སར་འདྲེན་པའི། །

༄༅། །མཚུངས་མེད་བླ་མའི་ཞབས་ལ་གསོལ་བ་འདེབས། །ནམ་མཁའ་ལྟ་བུ་ཡངས་པའི་མཁྱེན་རབ་ཀྱིས། །སངས་རྒྱས་བསྟན་པ་རབ་ཏུ་གསལ་མཛད་པ། །
མཐའ་ཡས་འགྲོ་བ་སྲིད་ལས་བསྒྲལ་བའི་གཉེན། །མཚུངས་མེད་ཆོས་ཀྱི་རྗེ་ལ་གསོལ་བ་འདེབས། །རྒྱ་ཆེན་ཤེས་བྱའི་ཆོས་རྣམས་མ་ལུས་པ། །ཇི་བཞིན་རབ་ཏུ་
གསལ་བར་མཁྱེན་པའི་ཐུགས། །དགེ་ལེགས་འབྱུང་གནས་ཐུབ་བསྟན་རྒྱས་མཛད་པ། །འགྲོ་བའི་འདྲེན་པ་མཆོག་ལ་གསོལ་འདེབས། །མཐའ་ཡས་གདུལ་བྱའི་ལྷ་
ལམ་རབ་ཡངས་ངོས། །སྨིན་གྲོལ་ལམ་བཟང་ཚ་ཟེར་འགྱེད་མཁས་པའི། །ཡོངས་འཛིན་ནམ་མཁའི་ནོར་བུ་རིན་ཆེན་མཆོག །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །ཕུན་ཚོགས་དགེ་ལེགས་ཕན་བདེ་ཀུན་གྱི་གཞི། །བསོད་ནམས་ཡེ་ཤེས་ལྷུན་གྲུབ་ཆོས་ཀྱི་རྗེ། །བསླབ་གསུམ་ངུར་སྨྲིག་འཛིན་པའི་རྡོ་རྗེ་འཆང་། །
དཀྱིལ་འཁོར་རྒྱ་མཚོའི་ཁྱབ་བདག་ཁྱོད་ལ་འདུད། །རབ་འབྱམས་བདེ་གཤེགས་གཙུག་རྒྱན་བླ་མ་ཡི། །དཔལ་ལྡན་རྩ་བརྒྱུད་ཚོགས་ཀྱིས་ཉེར་བཟུང་བས། །དཀོན་

མཆོག་བསྟན་པའི་རྒྱལ་མཚན་ཆེར་འཛིན་པ། །རིན་ཆེན་བྱང་ཆུབ་སེམས་ལྡན་ཁྱོད་ལ་འདུད། །ལེགས་བྱས་དགེ་བ་ནམ་མཁའི་དཀྱིལ་འཁོར་ལ། །དཔལ་ལྡན་ཕུན་
ཚོགས་ཉིན་མོར་བྱེད་པའི་སྐུ། །བྱམས་དང་སྙིང་རྗེའི་གཟི་འོད་འབུམ་འཕྲོ་བའི། །འགྲོ་རྣམས་སྐྱོང་མཛད་ཕྲིན་ལས་བཟང་པོར་འདུད། །ལྷག་བསམ་ལྷུན་གྲུབ་རིན་
ཆེན་དབང་གི་རྒྱལ། །དད་འདུན་རྒྱལ་མཚན་རྩེར་མཆོད་གསོལ་བཏབ་པས། །དོན་གཉིས་དཔལ་འབྱོར་དད་ལྡན་འགྲོ་རྣམས་ལ། །སྩོལ་མཛད་བླ་མ་མཆོག་ལ་གསོལ་
བ་འདེབས། །མཁྱེན་རབ་འོད་ཀྱིས་མ་རིག་མུན་སངས་ཤིང་། །བརྩེ་ཆེན་ཐུགས་རྗེའི་དཀྱིལ་འཁོར་རྒྱས་པ་ཡི། །ནུས་པ་ཕུན་ཚོགས་ཐུབ་བསྟན་རྒྱ་མཚོའི་གཉེན།།
དགེ་ལེགས་འོད་སྟོང་ལྡན་པ་དེ་ལ་འདུད། །སངས་རྒྱས་བསྟན་པའི་སྙིང་པོ་སྡོམ་གསུམ་གྱི། །བཅུད་འཛིན་ཕན་བདེའི་འབྱུང་གནས་རིན་པོ་ཆེ། །དཔལ་ལྡན་བྱང་ཆུབ་
སེམས་ཀྱི་རྡོ་རྗེ་དངོས། །ཕྲིན་ལས་བཟང་པོའི་ཞབས་ལ་གསོལ་བ་འདེབས། །རབ་འབྱམས་ཤེས་བྱའི་མཁའ་དབྱིངས་ཆེར་ཡངས་པར། །རབ་གསལ་མཁྱེན་བརྩེའི་

 ༄༅། །དཀྱིལ་འཁོར་རབ་རྒྱས་པ། །རབ་མང་གདུལ་བྱའི་པད་ཚལ་རྒྱས་མཛད་པ། །རབ་མཆོག་བླ་མའི་ཞབས་ལ་གསོལ་བ་འདེབས། །བྱམས་ལྡན་འདྲེན་པ་
རྒྱ་མཚོའི་ཐུགས་ཀྱི་སྲས། །རྨད་བྱུང་ཚུལ་ཁྲིམས་རིན་ཆེན་རྒྱན་གྱིས་མཛེས། །དཔལ་ལྡན་ཀུན་དགའ་བཟང་པོའི་རྒྱལ་ཚབ་རྗེར། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །རྣམ་དཀར་ཚོགས་གཉིས་བསོད་ནམས་ལས་གྲུབ་སྐུ། །རྣམ་དག་གསུང་རབ་དཔལ་ཡོན་སྒྲོགས་པའི་གསུང་། །རྣམ་གྲོལ་ལམ་སྟོན་བརྩེ་བའི་ཐུགས་
ལྡན་པ། །རྣམ་མཁྱེན་བླ་མའི་ཞབས་ལ་གསོལ་བ་འདེབས། །མཁྱེན་རབ་བྱམས་བརྩེ་ནུས་པ་ཀུན་གྱི་གཏེར། །རྨད་བྱུང་བསོད་ནམས་ཡེ་ཤེས་བདུད་རྩིའི་རྒྱུན། །སྐལ་
བཟང་གདུལ་བྱའི་བློ་གྲོས་རྒྱས་མཛད་ཅིང་། །དོན་གཉིས་སྩོལ་མཛད་བཟང་པོར་གསོལ་བ་འདེབས། །དགེ་ལེགས་བཀྲ་ཤིས་རྒྱས་པའི་ལྷ་ལམ་དུ། །མཁྱེན་བརྩེ་ལྷུན་
གྲུབ་བློ་གྲོས་དཀྱིལ་འཁོར་ཅན། །རྣམ་དཀར་ཕྲིན་ལས་ཕྱོགས་བཅུར་རྒྱས་མཛད་པ། །སྐལ་བཟང་ཀུནྡའི་མགོན་ཁྱོད་གསོལ་བ་འདེབས། །རྣམ་དག་ཚུལ་ཁྲིམས་ནམ་

མཁའི་ཁྱོན་ཡངས་པར། །བྱང་ཆུབ་སེམས་ཀྱི་དཀྱིལ་འཁོར་རབ་རྒྱས་ཤིང་། །ལྷུན་གྲུབ་ཕྲིན་ལས་འོད་ཟེར་སྤྲོ་མཁས་པའི། །མཚུངས་མེད་ཉིན་བྱེད་དབང་པོར་
གསོལ་བ་འདེབས། །རྨད་བྱུང་བློ་གྲོས་ནམ་མཁའི་ཁྱོན་ཡངས་པར། །ཐུགས་རྗེའི་ཆུ་འཛིན་དཔལ་གྱིས་ཆེར་གཏམས་ཤིང་། །བསམ་ཡས་ཕྲིན་ལས་བཟང་པོའི་ཆར་
རྒྱུན་གྱིས། །ཐར་པའི་འབྲས་སྟེར་མཁས་གྲུབ་ལ་ཕྱག་འཚལ། །རྒྱལ་བ་ཀུན་གྱི་ཡེ་ཤེས་གཅིག་བསྡུས་པ། །གསང་བ་གསུམ་གྱི་བདག་ཉིད་རྡོ་རྗེ་འཆང་། །དཀྱིལ་
འཁོར་རྒྱ་མཚོའི་དབང་ཕྱུག་བླ་མ་མཆོག །དཔལ་ལྡན་ཆོས་སྐྱོང་གྲགས་ལ་གསོལ་བ་འདེབས། །དུས་གསུམ་སངས་རྒྱས་ཀུན་བདག་རྡོ་རྗེ་འཆང་། །གསང་གསུམ་ཡོན་
ཏན་མཛོད་འཛིན་འཁོར་ལོའི་མགོན། །ཟག་མེད་དགའ་བཞིའི་དཔལ་མངའ་ཧེ་རུ་ཀ །དབྱེར་མེད་འདྲེན་པ་བཟང་པོར་གསོལ་བ་འདེབས། །ཕན་བདེའི་འབྱུང་
གནས་རྒྱལ་བསྟན་འཛིན་མ་ལ། །རབ་འཁྲུངས་བསོད་ནམས་ཡེ་ཤེས་ཡོངས་འདུའི་ལྗོན། །ལུང་རྟོགས་བྱེ་བའི་ཡོན་ཏན་ལྷུན་གྱིས་གྲུབ། །ཕྲིན་ལས་དཔལ་འབྱོར་

༄༅། །བཟང་པོའི་ཞབས་ལ་འདུད། །ཚོགས་གཉིས་རིན་ཆེན་མཛེས་པའི་གསེར་གྱི་ཁྲིར། །སྲིད་ཞིའི་སྐྱབས་གཅིག་མི་འགྱུར་རྒྱལ་བའི་སྲས། །བསྟན་འགྲོ་
ལྷར་བཅས་གདུལ་བྱའི་གཙུག་གི་ནོར། །ཕྲིན་ལས་དགེ་མཚན་འབུམ་ལྡན་ཞབས་ལ་འདུད། །སྲིད་ཞིའི་དགེ་ལེགས་ཀུན་གྱི་སྒོ་གཅིག་པུ། །བདེ་གཤེགས་བསྟན་
པ་རིན་ཆེན་སྤེལ་བ་ལ། །བསམ་བཞིན་བྱོན་པའི་རྗེ་བཙུན་ཨེ་ཝཾ་པ། །སངས་རྒྱས་ཡེ་ཤེས་ཞབས་ལ་གསོལ་བ་འདེབས། །དཀོན་མཆོག་ཐུགས་རྗེའི་འོད་ཟེར་སྙིགས་
དུས་ཀྱི། །འགྲོ་བའི་གདུང་སེལ་དགེ་ལེགས་པདྨོའི་ཚལ། །རྒྱས་མཛད་འཇམ་མགོན་བསྟན་པའི་ཉི་མ་མཆོག །ཆོས་ཀྱི་གྲགས་པར་གྱུར་ལ་གསོལ་བ་འདེབས།།
ངག་གི་དབང་ཕྱུག་དམ་པའི་ཆོ་རིགས་ལས། །ལེགས་འཁྲུངས་ཆོས་ཚུལ་རྒྱ་མཚོའི་མངའ་བདག་མཆོག །བསྟན་དང་བསྟན་འཛིན་སྐྱོང་བའི་དེད་དཔོན་ཆེ། །སྐལ་
བཟང་སྐྱེ་དགུའི་མགོན་པོར་གསོལ་བ་འདེབས། །མཁྱེན་རབ་དཀྱིལ་འཁོར་འོད་སྟོང་ཚ་ཟེར་གྱི། །ནུས་པས་སངས་རྒྱས་ཀུན་གྱི་བསྟན་པ་མཆོག །གསལ་མཛད་

གདུལ་བྱའི་དགའ་སྟོན་བཟང་པོའི་རྒྱུན། །སྤེལ་མཁས་ས་གསུམ་གྲགས་པ་ཁྱོད་ཕྱག་འཚལ། །ཀུན་མཁྱེན་དགའ་བའི་ཐུགས་བསྐྱེད་ཕུན་སུམ་ཚོགས། །དོན་ལྡན་
མཛད་པས་ཅི་བསམ་ལྷུན་གྱིས་གྲུབ། །དྲི་མེད་བསྟན་པའི་སྲོལ་འཛིན་ཆོས་ཀྱི་རྗེ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཀུན་མཁྱེན་ཨེ་ཝཾ་པ་ཡི་
བསྟན་པ་ལ། །དགའ་ཆེན་དྲི་མ་མེད་པའི་མཛད་ཕྲིན་གྱིས། །བསོད་ནམས་འགྲོ་ལ་སྤེལ་མཁས་དྲིན་ཅན་རྗེ། །ངོར་ཆེན་རྡོ་རྗེ་འཆང་ལ་གསོལ་བ་འདེབས། །
དམིགས་མེད་བྱམས་དང་སྙིང་རྗེ་ཆེར་ལྡན་པས། །ནམ་མཁའ་དང་མཉམ་མ་གྱུར་འགྲོ་ཀུན་ལ། །སྐྱེ་འཆི་འགགས་མེད་སྨོན་ལམ་ཤུགས་བདོ་བ། །འཁོར་བ་ཇི་སྲིད་
བཙན་ལ་གསོལ་བ་འདེབས། །ངག་གི་དབང་ཕྱུག་རིགས་བརྒྱའི་འཁོར་ལོས་སྒྱུར། །ཁྱབ་བདག་རྡོ་རྗེ་སེམས་དཔའི་རྣམ་རོལ་གྱིས། །རྒྱལ་བ་ཀུན་གྱི་གསང་གསུམ་
འཁོར་ལོའི་མཛོད། །འཛིན་མཁས་དམ་ཆོས་རྒྱལ་མཚན་ཞབས་ལ་འདུད། །སྟོབས་བཅུའི་དབང་ཕྱུག་ཟས་གཙང་སྲས་པོ་ཡི། །ལུང་དང་རྟོགས་པའི་དམ་ཆོས་བདུད་

༄༅། །རྩིའི་རྒྱུན། །སྐལ་ལྡན་འགྲོ་བའི་བསོད་ནམས་ཞིང་མཆོག་ཏུ། །སྤེལ་མཁས་དཔལ་འབྱོར་བཟང་པོར་གསོལ་བ་འདེབས། །རྒྱུད་སྡེ་རྒྱ་མཚོའི་མངའ་
བདག་བྱམས་པའི་དཔལ། །གསང་ཆེན་གདམས་པའི་ཆུ་གཏེར་ཀུན་དགའི་དཔལ། །བསྟན་འཛིན་ཡོངས་ལ་འཇོ་མཁས་ཆོས་ཀྱི་དཔལ། །དཔལ་ལྡན་བླ་མའི་ཞབས་
ལ་གསོལ་འདེབས། །ངག་དབང་ལྷ་རིགས་སྒྱུ་འཕྲུལ་རོལ་པའི་རྩེར། །བློ་གྲོས་མུན་སེལ་འགྲོ་བའི་མགོན་དུ་འཁྲུངས། །ཀུན་དགའི་རིང་ལུགས་ཆོས་བཞིན་སྐྱོང་བ་པོ།།
བཟང་པོའི་ཞབས་ལ་སྤྱི་བོས་ཕྱག་འཚལ་ལོ། །བསྐལ་བཟང་རྣམ་འདྲེན་བཞི་པའི་ལུང་རྟོགས་བསྟན། །ཡོངས་འཛིན་དཔལ་ལྡན་ཆོས་ཀྱི་རྒྱལ་མཚན་ཏེ། །འཇམ་
དཔལ་ངུར་སྨྲིག་རྣམ་རོལ་དགེ་བའི་བཤེས། །དྲི་མེད་ལེགས་པའི་བློ་གྲོས་ཞབས་ལ་འདུད། །མཁྱེན་རབ་ངག་གི་དབང་ཕྱུག་འཇམ་པའི་དབྱངས། །བྱམས་མགོན་བརྩེ་
བའི་བདག་ཉིད་སྤྱན་རས་གཟིགས། །མཐུ་སྟོབས་ནུས་པ་རྨད་བྱུང་གསང་བའི་བདག །དཔལ་ལྡན་འདྲེན་པ་བཟང་པོར་གསོལ་བ་འདེབས། །ཕན་བདེ་ཀུན་གྱི་འབྱུང་

གནས་རྒྱལ་བའི་བསྟན། །འཛིན་མཁས་རྣལ་འབྱོར་དབང་ཕྱུག་ཆོས་ཀྱི་རྗེ། །འཇམ་དཔལ་རྡོ་རྗེ་ཁྱབ་བདག་འཁོར་ལོའི་མགོན། །ཕྲིན་ལས་བཟང་པོའི་ཞབས་ལ་
གསོལ་བ་འདེབས། །གསུང་ངག་རིན་ཆེན་གཏེར་ལ་དབང་འབྱོར་ཞིང་། །བློ་གྲོས་གཙུག་གི་ནོར་བུའི་གཟི་འོད་ཀྱིས། །བསྟན་དང་འགྲོ་བའི་ཕན་བདེའི་དཔལ་འཛིན་
པ༑ །དཀྱིལ་འཁོར་རྒྱ་མཚོའི་མངའ་བདག་ཁྱོད་ཕྱག་འཚལ། །རྡོ་རྗེ་འཆང་དངོས་ཀུན་དགའ་བཟང་པོ་ཡི། །བཤད་སྒྲུབ་བསྟན་པའི་རྒྱལ་མཚན་འཛིན་མཁས་པ། །
བློ་གྲོས་མཚུངས་མེད་མཁྱེན་བརྩེ་ནུས་པའི་གཏེར། །ཁྱབ་བདག་དཔལ་ལྡན་བླ་མར་གསོལ་བ་འདེབས། །བྱམས་པའི་དཔལ་མངའ་དམིགས་མེད་ཐུགས་རྗེའི་གཏེར། །
མཁས་ཀུན་དགའ་བའི་མཁྱེན་རབ་ཕ་མཐའ་ཡས། །ཡོངས་རྫོགས་བསྟན་པའི་རྒྱལ་མཚན་འཛིན་མཛད་པ། །རིགས་བརྒྱའི་ཁྱབ་བདག་ཆེན་པོར་གསོལ་བ་འདེབས། །ཡེ་
ཤེས་དཀྱིལ་འཁོར་ཐུགས་རྗེའི་རྟ་ལྗང་གིས། །རྣམ་དཔྱོད་བརྩོན་པའི་མཁའ་ལ་ལེགས་དྲངས་ནས། །ཕན་བདེའི་པད་ཚལ་མ་ལུས་རྒྱས་མཛད་པ། །ཕྲིན་ལས་བཟང་

༄༅། །པོ་འཇམ་དབྱངས་བླ་མར་འདུད།། ༑ བསྐྱེད་པ་ཕྱི་དབྱིབས་རྡུལ་ཚོན་དཀྱིལ་འཁོར་དུ། །བུམ་པའི་དབང་བསྐུར་བསྐྱེད་རིམ་ལམ་བསྒོམས་པས། །རྩ་
ཡི་འགྲོས་ཀྱིས་ལུས་ཀྱི་སྒྲིབ་སྦྱངས་ནས། །སྤྲུལ་སྐུའི་གོ་འཕང་ཐོབ་པར་བྱིན་གྱིས་རློབས། །བྷ་ག་བྱང་སེམས་ནང་གི་དཀྱིལ་འཁོར་དུ། །གསང་བའི་དབང་བསྐུར་
གཏུམ་མོའི་ལམ་བསྒོམས་པས། །ཡི་གེའི་འགྲོས་ཀྱིས་ངག་གི་སྒྲིབ་སྦྱངས་ནས། །ལོངས་སྐུའི་གོ་འཕང་ཐོབ་པར་བྱིན་གྱིས་རློབས། །ཀུན་རྫོབ་བྱང་སེམས་གསང་བའི་
དཀྱིལ་འཁོར་དུ། །གསུམ་པའི་དབང་བསྐུར་ཕོ་ཉའི་ལམ་བསྒོམས་པས། །བདུད་རྩིའི་འགྲོས་ཀྱིས་ཡིད་ཀྱི་སྒྲིབ་སྦྱངས་ནས། །ཆོས་སྐུའི་གོ་འཕང་ཐོབ་པར་བྱིན་གྱིས་
རློབས༑ །དོན་དམ་བྱང་སེམས་མཐར་ཐུག་དཀྱིལ་འཁོར་དུ། །བཞི་པའི་དབང་བསྐུར་རྦ་རླབས་ལམ་བསྒོམས་པས། །རླུང་གི་འགྲོས་ཀྱིས་སྒོ་གསུམ་སྒྲིབ་སྦྱངས་ནས། །ངོ་
བོ་ཉིད་སྐུ་ཐོབ་པར་བྱིན་གྱིས་རློབས། །གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་བླ་མ་རྒྱུད་པ་ལ་གསོལ་བ་འདེབས་པའི་གཞུང་འདི་ནི་ཤཱཀྱའི་དགེ་སློང་ཀུན་དགའ་བཟང་པོས་སྦྱར་བའོ།། ༈ རྒྱུད་གསུམ་བླ་མ་

བརྒྱུད་པའི་གསོལ་འདེབས། ན་མཿཤྲཱི་ཙཀྲ་ནཱ་ཐ་རཏྣ་ཝངྷ་ཡ། ཀུན་ཁྱབ་འཁོར་ལོའི་དབང་ཕྱུག་བདེ་བ་ཆེ། །ཟག་མེད་རྣམ་ཐར་གསུམ་གྱི་ངོ་བོ་ཉིད། །ངོ་མཚར་སྒྱུ་མའི་གར་
གྱིས་རྣམ་རོལ་བའི། །ཀུན་བཟང་རྡོ་རྗེ་འཆང་ཆེན་ལ་གསོལ་བ་འདེབས། །དེ་དང་གཉིས་སུ་མེད་པའི་ཤེས་རབ་ཡུམ། །སྤྲུལ་པའི་གར་མཛད་བདག་མེད་མཁའ་འགྲོ་
དང་༑ །རྒྱལ་རིགས་རིག་གནས་ཀུན་མཁྱེན་ས་དྲུག་བརྙེས། །མཐུ་སྟོབས་རྣལ་འབྱོར་དབང་ཕྱུག་ལ་གསོལ་བ་འདེབས། །མུ་སྟེགས་རིགས་ལས་གྲུབ་པའི་ས་བརྙེས་
པའི་།འཆི་མེད་དབང་པོ་ཀཱཧྣའི་མཚན་ཅན་དང་། །དབུས་འགྱུར་ཚལ་འཁྲུངས་རྟེན་འབྲེལ་དོན་གཟིགས་པའི། །རྗེ་བཙུན་ཌ་མ་རུ་པ་ལ་གསོལ་བ་འདེབས། །ཝཱ་
ར་ཎཱ་སིར་གཞོན་ནུའི་སར་བཞུགས་ཏེ། །གཉིས་མེད་གཟིགས་པ་ཨ་ཝ་དྷཱུ་ཏཱི་དང་། །རིག་གནས་ཀུན་སྦྱངས་འཕོ་བས་མཁའ་ལ་གཤེགས། །པཎ་ཆེན་ག་ཡ་དྷ་ར་ལ་
གསོལ་བ་འདེབས། །མཐུ་སྟོབས་མགོན་པོས་རྗེས་བཟུང་ཌོམྦི་པ། །ངོ་མཚར་རྡོ་རྗེ་ནགས་ཁྲོད་གནྡྷ་རི། །ཛ་ཡ་ཤྲི་མི་ཐུབ་ཟླ་བ་དང་། །ཤེས་རབ་དབང་པོ་མཛེས་

༄༅། །པ་ལ་གསོལ་བ་འདེབས། །སྐད་གཉིས་སྨྲ་བ་ཤཱཀྱ་ཡེ་ཤེས་དང་། །དེ་སྲས་སྙིང་པོ་རིག་སྣང་རྒྱལ་པོའི་མཐའ། །རིག་དང་སྙིང་པོས་རྗེས་བཟུང་འབར་བ་
ཡི༑ །མཐའ་ཅན་བླ་མ་རྣམ་གཉིས་ལ་གསོལ་བ་འདེབས། །རྨད་བྱུང་བརྒྱུད་པ་ཀུན་གྱི་བཀའ་བབས་ཤིང་། །ཁྱད་པར་མཐུ་སྟོབས་མགོན་དང་གཉིས་སུ་མེད། །ངོ་
མཚར་གཏམ་མང་མངའ་བའི་ས་སྐྱ་པ། །བརྩེ་ཆེན་ཀུན་དགའ་སྙིང་པོ་ལ་གསོལ་བ་འདེབས། །གང་དེའི་སྐུ་གསུང་ཐུགས་ཀྱི་སྲས་ཀྱི་མཆོག །འཇམ་དབྱངས་སྤྲུལ་པ་
བསོད་ནམས་རྩེ་མོ་དང་། །གསང་ཆེན་བསྟན་པ་རྒྱས་མཛད་རྡོ་རྗེ་འཆང་། །རྗེ་བཙུན་གྲགས་པ་རྒྱལ་མཚན་ལ་གསོལ་བ་འདེབས། །རྒྱལ་བ་ཀུན་གྱི་ཡེ་ཤེས་གཅིག་
བསྡུས་པ། །ཐུབ་དབང་གཉིས་པ་ས་སྐྱ་པཎ་ཆེན་དང་། །འཛམ་གླིང་བསྟན་པའི་མངའ་བདག་འཕགས་པའི་མཆོག །ཆོས་རྒྱལ་བློ་གྲོས་རྒྱལ་མཚན་ལ་གསོལ་བ་
འདེབས༑ །འགྲོ་མགོན་བླ་མས་རྗེས་བཟུང་དགའ་ལྡན་པ། །བཀྲ་ཤིས་དཔལ་དང་ཞང་སྟོན་དཀོན་མཆོག་དཔལ། །དེ་སྲས་ཆོས་ཀྱི་སྤྱན་ལྡན་བྲག་ཕུག་པ། །

མཚུངས་མེད་པུཎྱ་ཤྲཱི་ལ་གསོལ་བ་འདེབས། །མཐའ་ཡས་སྐྱེ་དགུའི་སྐྱབས་གཅིག་སེམས་དཔའ་ཆེ། །གནས་ལྔ་རིག་པ་བསོད་ནམས་རྒྱལ་མཚན་འཇིག་རྟེན་
བྱ་བ་ཀུན་སྤངས་རི་ཁྲོད་པ། །དཔལ་ལྡན་བློ་གྲོས་བརྟན་པ་ལ་གསོལ་བ་འདེབས། །བླ་མ་གཉིས་སོགས་མཁས་གྲུབ་དུ་མ་ཡི། །བཤད་དང་སྒྲུབ་པའི་བཀའ་བབས་
དཔལ་ལྡན་པ། །མཁས་པའི་དབང་པོ་ཡེ་ཤེས་རྒྱལ་མཚན་དང་། །གྲུབ་ཆེན་བུདྡྷ་ཤྲཱི་ལ་གསོལ་བ་འདེབས། །མཁས་གྲུབ་བླ་མ་གཉིས་ཀྱིས་རྗེས་སུ་བཟུང་། །
སྙིགས་དུས་བསྟན་པའི་བདག་པོར་ལུང་བསྟན་བརྙེས། །རྡོ་རྗེ་འཆང་ཞེས་འགྲོ་ལ་རབ་གྲགས་པའི། །ཀུན་མཁྱེན་ཀུན་དགའ་བཟང་པོ་ལ་གསོལ་བ་འདེབས། །ངེས་
དོན་བསྟན་པའི་སྲོག་ཤིང་མུས་པ་ཆེ། །སེམས་དཔའ་ཆེན་པོ་དཀོན་མཆོག་རྒྱལ་མཚན་ཞབས། །དེ་སྲས་གྲུབ་བརྙེས་ཀུན་དགའ་དབང་ཕྱུག་དང་། །མཁས་མཆོག་
བསོད་ནམས་སེང་གེ་ལ་གསོལ་བ་འདེབས། །ཟབ་ཡངས་མཁྱེན་པའི་གཏེར་ཆེན་འཇམ་པའི་དབྱངས། །ཚད་མེད་ཐུགས་རྗེའི་བདག་ཉིད་སྤྱན་རས་གཟིགས། །ཕུལ་

༄༅། །བྱུང་མཛད་པ་བསམ་ཡས་རྡོ་རྗེ་འཆང་། །འདྲེན་མཆོག་རཏྣ་ཝནྡྷ་ལ་གསོལ་བ་འདེབས། །དུས་གསུམ་རྒྱལ་བའི་རྣམ་འཕྲུལ་ཆོས་ཀྱི་རྗེ། །བཀའ་དྲིན་
མཉམ་མེད་སངས་རྒྱས་རིན་ཆེན་དང་། །རྒྱ་ཆེན་ཆོས་ཀྱི་སྤྱན་ལྡན་ས་སྐྱ་པ། །འཇམ་དབྱངས་ཀུན་དགའ་བསོད་ནམས་ལ་གསོལ་བ་འདེབས། །ཁ་སྐོང་ནི། བླ་མ་གསུམ་
གྱི་ཐུགས་ལས་འཁྲུངས་པའི་སྲས། །རིག་གནས་ཀུན་ལ་སྤོབས་པ་དགེ་བ་ཅན། །ཡོངས་རྫོགས་བསྟན་པའི་མངའ་བདག་ཨེ་ཝཾ་པ། །མཚུངས་མེད་དཀོན་མཆོག་ལྷུན་
གྲུབ་ལ་གསོལ་བ་འདེབས། །རིག་གནས་མཐར་ཕྱིན་བུདྨ་སིདྷ་དང་། །སྐྱབས་གནས་མཐར་ཐུག་དཀོན་མཆོག་དཔལ་ལྡན་པ། །མཁྱེན་རབ་ཕུལ་ཕྱིན་ཤེས་རབ་རྒྱལ་
མཚན་ཏེ། །པཎ་ཆེན་ནམ་མཁའ་དཔལ་བཟང་ལ་གསོལ་བ་འདེབས། །མཆོག་གསུམ་ངོ་བོ་བླ་མས་རྗེས་བཟུང་ནས། །རིགས་གསུམ་གདུལ་བྱའི་ཚོགས་རྣམས་
ཐམས་ཅད་ལ། །ཐེག་གསུམ་ཆོས་ཀྱི་དགའ་སྟོན་འགྱེད་མཁས་པའི། །ཤར་ཆེན་ཀུན་དགའ་བཀྲ་ཤིས་ལ་གསོལ་བ་འདེབས། །བསོད་ནམས་ལྷུན་གྲུབ་དཔལ་ལྡན་

དོན་གྲུབ་དང་། །ནམ་མཁའ་སངས་རྒྱས་ཤེས་རབ་འབྱུང་གནས་ཞབས། །ནམ་མཁའ་རིན་ཆེན་བསོད་ནམས་དཔལ་མཆོག་མཚན། །ལྷུན་གྲུབ་བུདྡྷའི་མཚན་ཅན་
ལ་གསོལ་བ་འདེབས། །ཤེས་བཟང་ཚུལ་ཁྲིམས་དཔལ་དང་བསོད་ནམས་དཔལ། །བསོད་ནམས་བཟང་དང་བཀྲ་ལྷུན་ཚུལ་ཁྲིམས་ལྷུན། །ནམ་མཁའ་བསམ་གྲུབ་
དཔལ་ལྡན་ཆོས་སྐྱོང་ཞབས། །རིན་ཆེན་མི་འགྱུར་རྒྱལ་མཚན་ལ་གསོལ་བ་འདེབས། །སྐྱབས་གནས་ཀུན་འདུས་དྲིན་ཆེན་ཆོས་ཀྱི་རྗེ། །བརྒྱུད་པར་བཅས་ལ་གུས་
པས་གསོལ་འདེབས་ཀྱི། །གདོད་ནས་སྤྲོས་བྲལ་རང་སེམས་རྒྱུ་ཡི་རྒྱུད། །ཟུང་འཇུག་རང་ཞལ་མཐོང་བར་བྱིན་གྱིས་རློབས། །བདག་ནི་སྐྱེ་ཞིང་སྐྱེ་བ་ཐམས་ཅད་དུ།།
བསླུ་མེད་དཀོན་མཆོག་གསུམ་ལ་སྐྱབས་འགྲོ་ཞིང་། །འདི་དང་ཕྱི་མ་གཏན་དུ་བདེ་བའི་རྒྱུ། །རྣམ་དག་ཁྲིམས་ལ་རིམ་གྱིས་སློབ་པར་ཤོག །སྲིད་པའི་སྡུག་བསྔལ་དྲག་
པོས་ཉམ་ཐག་པའི། །མ་གྱུར་འགྲོ་ལ་དམིགས་པའི་སྙིང་རྗེ་ཡིས། །རིན་ཆེན་བྱང་ཆུབ་མཆོག་ཏུ་སེམས་བསྐྱེད་ནས། །རང་གཞན་དོན་གཉིས་སྒྲུབ་ལ་བརྩོན་པར་ཤོག །

༄༅། །རྒྱ་ཆེན་གཞུང་ལ་ཐོས་པས་མི་ངོམས་ཤིང་། །དེ་དོན་བསམ་པས་སྒྲོ་འདོགས་ལེགས་བཅད་དེ། །ཇི་བཞིན་བསྒོམ་པའི་ཡེ་ཤེས་ཉི་མ་ཡིས། བདག་མེད་
རྟོགས་པའི་པད་ཚལ་རྒྱས་པར་ཤོག །གསང་ཆེན་རྒྱུད་སྡེ་རྣམ་བཞིའི་ཆུ་གཏེར་ལས། །སྨིན་གྲོལ་ཡིད་བཞིན་ནོར་བུ་ལེགས་བླངས་ཏེ། །མཐའ་ཡས་གདུལ་བྱའི་བསམ་
པ་ཇི་ལྟ་བར། །དངོས་གྲུབ་རྣམ་གཉིས་དགའ་སྟོན་འགྱེད་པར་ཤོག །སླར་ཡང་རྒྱུད་སྡེ་ཀུན་གྱི་མཐར་ཐུག་པ། །དཔལ་ལྡན་དགེས་པ་རྡོ་རྗེའི་དཀྱིལ་འཁོར་དུ། །མ་
ནོར་བརྒྱུད་པའི་བཀའ་སྲོལ་ལས་འོངས་པའི། །རྣམ་དག་དབང་བཞིའི་བདུད་རྩི་ཐོབ་པར་ཤོག །གང་དུའང་མ་གྲུབ་ཅིར་ཡང་སྣང་བའི་དངོས། །དངོས་པོ་ཀུན་གྱི་རང་
བཞིན་ཉམས་དགའི་ཆོས། །ཆོས་དང་ཆོས་ཅན་གཉིས་སུ་མེད་པའི་དོན། །དོན་དམ་མཐའ་བྲལ་ལྟ་བ་རྟོགས་པར་ཤོག །ཐོག་མེད་འཁོར་བའི་བག་ཆགས་ཀྱིས་བསླད་
པའི༑ །ལས་དང་ཉོན་མོངས་སྣོད་བཅུད་སྣང་བ་ཀུན། །ཟབ་གསལ་གཉིས་མེད་བསྐྱེད་རིམ་ཐབས་མཁས་ཀྱིས། །རྟེན་དང་བརྟེན་པའི་འཁོར་ལོར་འཆར་བར་ཤོག ། 

མ་བཅོས་ལུས་ལ་གྲུབ་པའི་དཀྱིལ་འཁོར་བཞི། །གདོད་ནས་ཡེ་ཤེས་ཆེན་པོའི་ངོར་གནས་པ། །རང་བྱིན་རླབས་དང་ཕོ་ཉའི་ཐབས་མཁས་ཀྱིས། །བདེ་སྟོང་ཡེ་ཤེས་
མངོན་དུ་འགྱུར་བར་ཤོག །རིམ་གཉིས་ལས་བྱུང་ཉམས་ཀྱི་དྲོད་རྟགས་རྣམས། །བརྟུལ་ཞུགས་སྤྱོད་པ་གསུམ་གྱིས་བརྟན་བྱས་ནས། །བྱང་ཆུབ་སེམས་ཀྱི་བདག་ཉིད་
ཉེ་བའི་རྒྱུ། །གསང་ཆེན་ནང་གི་མངོན་བྱང་བགྲོད་པར་ཤོག །གཞན་ཡང་བཟླས་བརྗོད་སྦྱིན་སྲེག་གཏོར་མ་དང་། །རབ་ཏུ་གནས་དང་ལས་ཚོགས་རབ་འབྱམས་ཀྱིས། །
བསྟན་དང་འགྲོ་ལ་ཕན་བདེ་འབྱུང་བ་དང་། །དམ་ཚིག་སྡོམ་སོགས་ལམ་ཀུན་མཐར་ཕྱིན་ཤོག །སོ་གཉིས་ཡུལ་ལ་ཁྱབ་པའི་དཀྱིལ་འཁོར་བཞི། །ཟུང་འཇུག་དབུ་
མའི་གནས་སུ་རབ་ཐིམ་པས། །གནས་དང་ཉེ་གནས་ལ་སོགས་ཀུན་བགྲོད་ནས། །སྤངས་རྟོགས་ཡོན་ཏན་གོང་ནས་གོང་འཕེལ་ཤོག །དེ་ལྟར་རླུང་སེམས་ཀུན་གྱི་
མཐུ་བསྡམས་པ། །སྙིང་དབུས་སྦས་པའི་རྩ་ལྔས་དབང་བྱས་ཏེ། །སྤྱི་གཙུག་མཆོག་གི་དབུ་མར་ཐིམ་པ་ལས། །རྡོ་རྗེ་འཛིན་ས་མངོན་དུ་འགྱུར་བར་ཤོག །མདོར་ན་

༄༅། །ཟག་བཅས་ལུས་དང་རྟོག་བཅས་སེམས། །འཇའ་ལུས་རྡོ་རྗེའི་སྐུ་རུ་གནས་གྱུར་ཏེ། །བསམ་གྱིས་མི་ཁྱབ་ཡེ་ཤེས་ཆེན་པོའི་དངོས། །མི་གནས་མྱ་ངན་
འདས་པའི་ས་ཐོབ་ཤོག །མཁའ་ཁྱབ་གཉིས་སུ་མེད་པའི་སྐུ་བརྙེས་ནས། །འགྲོ་ཀུན་སྲིད་ལས་མ་གྲོལ་དེ་སྲིད་དུ། །གང་ལ་གང་འདུལ་མཛད་པ་བསམ་ཡས་ཀྱིས། །
ལྷུན་གྲུབ་རྒྱུན་མི་འཆད་པ་ཐོབ་པར་ཤོག །དངོས་བརྒྱུད་བླ་མ་རྣམས་ཀྱི་ཐུགས་རྗེ་དང་། །བསླུ་མེད་དཀོན་མཆོག་གསུམ་གྱི་བྱིན་རླབས་དང་། ཆོས་སྲུང་དམ་ཅན་རྒྱ་
མཚོའི་ནུས་མཐུ་ཡིས། །ཅི་གསོལ་ཆོས་བཞིན་འགྲུབ་པའི་བཀྲ་ཤིས་ཤོག །དེ་ལྟར་དགེས་པ་རྡོ་རྗེའི་ལམ་གྱི་སྲོལ། །བཤད་དང་སྒྲུབ་པའི་སྒོ་ནས་རྒྱས་མཛད་པའི། །བླ་མ་རྣམས་ཀྱི་ཐུགས་རྗེ་བསྐུལ་བའི་
ངག །བྱིན་རླབས་མྱུར་དུ་འཇུག་པའི་ཕོ་ཉ་འདི། །རྗེ་བཙུན་བླ་མ་རྣམས་ཀྱི་ཡོན་ཏན་ལ། །སྙིང་ནས་དད་པ་ཐོབ་པའི་སྙོམ་ལས་ཅན། །ཤཱཀྱའི་དགེ་སློང་དཀོན་མཆོག་ལྷུན་གྲུབ་ཀྱིས། །བསམ་པ་དག་ཅིང་སྦྱོར་བ་གུས་པས་སྒྱུར། །ཕྱོགས་
དུས་གནས་སྐབས་ཐམས་ཅད་དུ་རྒྱུད་གསུམ་མན་ངག་དང་བཅས་པའི་བསྟན་པ་ཉིན་མོར་བྱེད་པའི་འོད་ལྟར་གྱུར་ཅིག། ༈ ཞེན་པ་བཞི་བྲལ་གྱི་རྒྱུད་འདེབས། ཨོཾ་སྭསྟི། འགྲོ་བའི་བླ་མ་སྟོན་པ་རྫོགས་སངས་རྒྱས། །

རྒྱལ་སྲས་ཐུ་བོ་མགོན་པོ་འཇམ་པའི་དབྱངས། །དེ་ཡིས་རྗེས་བཟུང་རྗེ་བཙུན་ས་སྐྱ་པ། །སྐྱབས་མཆོག་མཚུངས་མེད་གསུམ་ལ་གསོལ་བ་འདེབས། །རིག་པའི་གནས་
ལྔ་མཐར་ཕྱིན་བསོད་ནམས་རྩེ། །མདོ་རྒྱུད་ཀུན་མཁྱེན་རྗེ་བཙུན་རིན་པོ་ཆེ། །ཐུབ་དབང་གཉིས་པ་ས་སྐྱ་པཎྜི་ཏ། །རྒྱལ་བའི་རྒྱལ་ཚབ་གསུམ་ལ་གསོལ་བ་འདེབས། །
བསྟན་པའི་མངའ་བདག་འཕགས་པ་རིན་པོ་ཆེ། །ཐོས་བསམ་སྒོམ་པས་རྒྱུད་ཕྱུག་དཀོན་མཆོག་དཔལ། །དངོས་གྲུབ་མཆོག་བརྙེས་ཆོས་རྗེ་བྲག་ཕུག་པ། །མཁས་གྲུབ་
དམ་པ་གསུམ་ལ་གསོལ་བ་འདེབས། །སྐྱེ་དགུའི་གཙུག་རྒྱན་བསོད་ནམས་རྒྱལ་མཚན་དང་། །གདམས་པའི་དབང་ཕྱུག་དཔལ་ལྡན་ཚུལ་ཁྲིམས་ཞབས། །ཐམས་ཅད་
མཁྱེན་པ་ཡེ་ཤེས་རྒྱལ་མཚན་ཏེ། །འདྲེན་མཆོག་བླ་མ་གསུམ་ལ་གསོལ་བ་འདེབས། །ཁ་སྐོང་བློ་ཀ་བདུན་མཁྱེན་བརྩེའི་དབང་པོས་མཛད། རྒྱལ་བས་ལུང་བསྟན་ཀུན་མཁྱེན་ཨེ་ཝཾ་པ། །
དེ་སྲས་ཐུ་བོ་དཀོན་མཆོག་རྒྱལ་མཚན་དཔལ། །སྨྲ་བའི་ཉི་མ་བསོད་ནམས་སེང་གེ་སྟེ། །རིག་གྲོལ་མཐར་ཕྱིན་གསུམ་ལ་གསོལ་བ་འདེབས། །འཇམ་པའི་དབྱངས་

༄༅། །དངོས་སངས་རྒྱས་རིན་ཆེན་དང་། །སེམས་དཔའ་ཆེན་པོ་ནམ་མཁའ་དབང་ཕྱུག་ཞབས། །ལུང་རིགས་མངའ་བདག་ཀུན་དགའ་ལེགས་གྲུབ་སྟེ།།
བསྟན་པའི་གསལ་བྱེད་གསུམ་ལ་གསོལ་བ་འདེབས། །རིགས་པར་སྨྲ་བ་ཀུན་དགའ་ཆོས་གྲགས་དང་། །གྲུབ་པའི་དབང་ཕྱུག་ཀུན་དགའ་རྣམ་པར་རྒྱལ། །མཁྱེན་
རབ་མཐར་ཕྱིན་བསྟན་འཛིན་བཟང་པོ་སྟེ། །རྣམ་འདྲེན་དམ་པ་གསུམ་ལ་གསོལ་བ་འདེབས། །མཁས་ཤིང་གྲུབ་བརྙེས་ངག་དབང་ལྷུན་གྲུབ་དང་། །ཀུན་གཟིགས་
ཆོས་ཀྱི་ཉི་མ་རྨོར་ཆེན་རྗེ། །གདམས་པ་རྒྱ་མཚོའི་འབྱུང་གནས་གནས་གསར་བ། །མཚུངས་མེད་བླ་མ་གསུམ་ལ་གསོལ་བ་འདེབས། །སྙིགས་དུས་བསྟན་པའི་སྲོག་
ཤིང་ཀུན་བློའི་ཞབས། །རྗེ་བཙུན་འཆི་མེད་བསྟན་པའི་ཉི་མ་དང་། །འཇམ་དཔལ་གཞོན་ནུ་རྡོ་རྗེ་རིན་ཆེན་ཏེ། །སྐྱེ་དགུའི་འདྲེན་མཆོག་གསུམ་ལ་གསོལ་བ་འདེབས། །
བྱམས་པའི་ཐུགས་རྗེས་སྲས་བཅས་རྒྱལ་བ་ཀུན། །ལྷར་བཅས་དགའ་བའི་བསྟན་འཛིན་མཆོག་གི་སྐུར། །ཡོངས་ཤར་སྐྱབས་གནས་རྒྱ་མཚོའི་བདག་ཉིད་ཆེ། ། 

མཁན་ཆེན་ཐམས་ཅད་མཁྱེན་པར་གསོལ་བ་འདེབས། །འཇམ་དབྱངས་བླ་མས་རྗེས་སུ་བཟུང་བའི་མཐུས། །མཁྱེན་རབ་མཐའ་ཡས་སྲས་བཅས་རྒྱལ་ཀུན་གྱི། །
བརྩེ་ཆེན་ཐུགས་རྗེའི་རང་གཟུགས་རྣམ་འདྲེན་རྗེར། །གསོལ་བ་འདེབས་སོ་མཆོག་གི་དངོས་གྲུབ་སྩོལ། །དཔལ་ལྡན་བླ་མའི་ཚོགས་ལ་གསོལ་འདེབས་ཀྱི། །མྱུར་
མགྱོགས་ཐུགས་རྗེའི་སྤྱན་གྱིས་ལེགས་གཟིགས་ནས། །ཕུང་ཁྲོལ་གཞིར་གྱུར་ཚེ་འདིའི་སྣང་བ་ལ། །ཞེན་པ་གཏིང་ནས་ལོག་པར་བྱིན་གྱིས་རློབས། །ཅུང་ཟད་ཙམ་
ཡང་བདེ་བའི་སྐབས་མེད་ཅིང་། །བཟོད་དཀའི་སྡུག་བསྔལ་ཤིན་ཏུ་མི་བཟད་པས། །རྒྱུན་དུ་གདུང་བྱེད་ཁམས་གསུམ་འཁོར་བ་ལས། །ངེས་འབྱུང་དྲག་པོ་སྐྱེ་བར་
བྱིན་གྱིས་རློབས། །སྲས་བཅས་རྒྱལ་བའི་བགྲོད་པ་གཅིག་པའི་ལམ། །བདག་གཞན་མཉམ་དང་བརྗེ་བའི་བྱང་ཆུབ་སེམས། །མ་གྱུར་འགྲོ་བའི་དོན་དུ་ལེགས་
བསྒོམས་ནས། །རང་དོན་ཡིད་བྱེད་བྲལ་བར་བྱིན་གྱིས་རློབས། །ཆོས་ཀུན་གདོད་ནས་རྨི་ལམ་སྒྱུ་མ་ལྟར། །སྣང་ཡང་བདེན་མེད་སྟོང་པར་ཐག་ཆོད་ནས། །ཕྱོགས་

༄༅། །འཛིན་ཀུན་བྲལ་ཟུང་འཇུག་དབུ་མའི་ལམ། །ཡང་དག་རྒྱུད་ལ་སྐྱེ་བར་བྱིན་གྱིས་རློབས། །ཞེས་པ་འདི་ནི་ཞེན་པ་བཞི་བྲལ་གྱི་མན་ངག་གི་བླ་མ་བརྒྱུད་པ་ལ་གསོལ་བ་འདེབས་
པའི་རིམ་པ་འདི་ཤཱཀྱའི་དགེ་སློང་ཀུན་དགའ་བཟང་པོས་དཔལ་ས་སྐྱའི་ཆོས་གྲྭ་ཆེན་པོར་སྦྱར་བ་དགེ་ལེགས་འཕེལ་བར་གྱུར་ཅིག །དེ་ལྟར་བསྒོམས་པས་བློ་སེམས་ཆོས་འགྲོ་ཞིང་། །ཆོས་ཀུན་ལམ་འགྲོ་ལམ་གྱི་
འཁྲུལ་བ་ཀུན། །སོ་སོར་སེལ་ནས་འཁྲུལ་སྣང་སངས་རྒྱས་ཀྱི། །ཡེ་ཤེས་ཆེན་པོར་འཆར་བར་བྱིན་གྱིས་རློབས། །ཞེས་མངའ་རིས་རབ་འབྱམས་པ་ཚུལ་ཁྲིམས་འོད་ཟེར་གྱིས་མཛད་པ་
འདིའང་སྦྲེལ་ན་ལེགས་སོ ། ། ༈ རྩ་བའི་བླ་མ་རྣམ་གསུམ་ལ་གདུང་དབྱངས་ཀྱི་སྒོ་ནས་གསོལ་བ་འདེབས་པ་སྙིང་གི་ཐིག་ལེ། དཀོན་མཆོག་གསུམ་དངོས་བསམ་འཕེལ་དབང་གི་རྒྱལ། །སངས་རྒྱས་ཡོན་
ཏན་རིན་ཆེན་ཟ་མ་ཏོག །ཀུན་དགའི་བསོད་ནམས་དཔག་མེད་འབྱུང་བའི་གནས། །མཚུངས་མེད་བླ་མའི་ཞབས་ལ་གསོལ་བ་འདེབས། །གསོལ་བ་འདེབས་སོ་དྲིན་
ཆེན་ཆོས་ཀྱི་རྗེ། །བྱིན་གྱིས་རློབས་ཤིག་འདྲེན་མཆོག་ཨེ་ཝཾ་པ། །བར་ཆད་སོལ་ཅིག་མུས་ཆེན་ཐུགས་རྗེ་ཅན། །ལམ་སྣ་དྲོངས་ཤིག་འཇམ་དབྱངས་ས་སྐྱ་པ། །སྲིད་

གསུམ་དོན་ལ་དགེས་པའི་རྡོ་རྗེ་འཆང་། །གསང་གསུམ་འཁོར་ལོའི་དབང་ཕྱུག་བདེ་བའི་མཆོག །དུས་གསུམ་དུས་མེད་རྟོགས་པའི་དུས་འཁོར་ལོ། །གནས་གསུམ་
གཤིན་རྗེའི་དགྲ་ལ་གསོལ་བ་འདེབས། །གསོལ་བ་འདེབས་སོ་དྲིན་ཆེན་ཆོས་ཀྱི་རྗེ། །བྱིན་གྱིས་རློབས་ཤིག་འདྲེན་མཆོག་ཨེ་ཝཾ་པ། །བར་ཆད་སོལ་ཅིག་མུས་ཆེན་
ཐུགས་རྗེ་ཅན། །ལམ་སྣ་དྲོངས་ཤིག་འཇམ་དབྱངས་ས་སྐྱ་པ། །སྤང་རྟོགས་མཐར་ཕྱིན་སྟོན་པ་རྫོགས་སངས་རྒྱས། །ལུང་རྟོགས་བདག་ཉིད་བསྟན་པ་དམ་པའི་ཆོས། །
རྒྱལ་སྲས་བསྟན་འཛིན་འཕགས་པའི་དགེ་འདུན་ཆེ། །བསྟན་སྲུང་ནོར་ལྷའི་ཚོགས་ལ་གསོལ་བ་འདེབས། །གསོལ་བ་འདེབས་སོ་དྲིན་ཆེན་ཆོས་ཀྱི་རྗེ། །བྱིན་གྱིས་
རློབས་ཤིག་འདྲེན་མཆོག་ཨེ་ཝཾ་པ། །བར་ཆད་སོལ་ཅིག་མས་ཆེན་ཐུགས་རྗེ་ཅན། །ལམ་སྣ་དྲོངས་ཤིག་འཇམ་དབྱངས་ས་སྐྱ་པ། །རྙེད་དཀའ་འཇིག་པར་སླ་བའི་དལ་
འབྱོར་འདི། །སྐད་ཅིག་འདུས་བྱས་གཡོ་བའི་ཚུལ་བསྟན་ནས། །དགོས་མེད་འཇིག་རྟེན་བྱ་བས་མི་གཡེང་བར། །ཚེ་འདི་བློ་ཡིས་ཐོངས་བར་བྱིན་གྱིས་རློབས། །

༄༅། །གང་དུ་སྐྱེས་ཀྱང་བདེ་བའི་སྐབས་མེད་ཅིང་། །སྡུག་བསྔལ་བརྒྱ་ཕྲག་དུ་མ་འབྱུང་བའི་གནས། །མེ་འོབས་ལྟ་བུའི་ཁམས་གསུམ་འཁོར་བ་ལས། །ཐར་
འདོད་སྐྱོ་ཤས་སྐྱེ་བར་བྱིན་གྱིས་རློབས། །མི་བཟད་ལས་ཀྱི་རྨོངས་པས་དམ་བཅིངས་པའི། །འགྲོ་བ་འདི་ཀུན་བདག་གི་མར་ཤེས་པས། །བྱམས་དང་སྙིང་རྗེ་གཞན་
དོན་ཁུར་བཟོད་པའི། །བྱང་ཆུབ་སེམས་གཉིས་འབྱོངས་པར་བྱིན་གྱིས་རློབས། །སྣ་ཚོགས་སྣང་བ་འདི་དག་རང་སེམས་ལས། །ལོགས་ན་མེད་ཅིང་དེ་ཡང་སྒྱུ་མ་ལྟར། །
སྣང་ཡང་བདེན་མེད་བརྗོད་པ་ཀུན་བྲལ་བ། །སེམས་ཀྱི་གནས་ལུགས་རྟོགས་པར་བྱིན་གྱིས་རློབས། །མདོར་ན་བདག་ལ་རེ་ས་གཞན་མེད་པས། །འདི་ཕྱི་བར་དོའི་སྐྱེ་
གནས་ཐམས་ཅད་དུ། །གཡེང་མེད་བརྗོད་མེད་ཐུགས་རྗེའི་སྤྱན་གྱིས་གཟིགས། །བདུད་དང་གཤིན་རྗེའི་འཇིགས་ལས་བསྐྱབ་ཏུ་གསོལ། །དགྲ་གཉེན་ཆགས་སྡང་ཞི་
བར་བྱིན་གྱིས་རློབས། །གཞན་གྱིས་ལོག་སྒྲུབ་བཟོད་པར་བྱིན་གྱིས་རློབས། །རྐྱེན་ངན་ལམ་དུ་སློང་བར་བྱིན་གྱིས་རློབས། །མྱུར་དུ་ཁྱེད་རང་ལྟ་བུར་བྱིན་གྱིས་རློབས། །

ཞེས་འདི་ཆོས་མེད་སྙོམ་ལས་པ། །དགེ་སློང་དཀོན་མཆོག་ལྷུན་གྲུབ་ཀྱིས། །ཡབ་རྗེ་དྲན་པའི་སྐད་ཅིག་ལ། །སྙིང་གི་དཀྱིལ་ནས་གསོལ་བ་ལགས། །བཀྲ་ཤིས་དང་དགེ་ལེགས་རྒྱ་ཆེན་བོས་ཡུལ་དུས་གནས་སྐབས་ཐམས་ཅད་དུ་ཁྱབ་པར་གྱུར་
ཅིག། ། མཁན་ཆེན་སངས་རྒྱས་ཕུན་ཚོགས་ལ་བསྟོད་པ། སྭསྟི། མཁྱེན་རབ་འོད་ཀྱིས་མ་རིག་མུན་སངས་ཤིང་། །བརྩེ་ཆེན་ཐུགས་རྗེའི་དཀྱིལ་འཁོར་རྒྱས་པ་ཡི། །ནུས་པ་ཕུན་
ཚོགས་ཐུབ་བསྟན་རྒྱ་མཚོའི་གཉེན། །དགེ་ལེགས་འོད་སྟོང་ལྡན་པ་དེ་ལ་འདུད། །སངས་རྒྱས་ཀུན་དངོས་བླ་མ་མཆོག་རྣམས་ཀྱིས། །ཕུན་ཚོགས་མཁྱེན་བརྩེ་ནུས་
པས་ལེགས་བཟུང་བས། །བཤད་དང་སྒྲུབ་པའི་དཔལ་ལ་དབང་བསྒྱུར་བའི། །མང་ཐོས་ངུར་སྨྲིག་གོས་ཅན་དེ་ལ་འདུད། །འདིས་མཚོན་དགེ་ཚོགས་མ་ལུས་གཅིག་
བསྡུས་པས། །ལྷན་སྐྱེས་བློ་ཡི་མུན་པ་རབ་སངས་ནས། །ཡང་དག་དོན་གྱི་སྣང་བ་རབ་རྒྱས་ཏེ། །དོན་གཉིས་ཕུན་སུམ་ཚོགས་པའི་བཀྲ་ཤིས་ཤོག །ཅེས་པ་བུདྡྷ་ལཀྵྨིས་
མཛད་པའོ།། ༈ དཔལ་ལྡན་ཆོས་སྐྱོང་ལ་བསྟོད་པ། སྭསྟི། རྒྱལ་བ་ཀུན་གྱི་ཡེ་ཤེས་གཅིག་བསྡུས་པ། །གསང་བ་གསུམ་གྱི་བདག་ཉིད་རྡོ་རྗེ་འཆང་། །དཀྱིལ་འཁོར་རྒྱ་མཚོའི་

༄༅། །དབང་ཕྱུག་བླ་མ་མཆོག །དཔལ་ལྡན་ཆོས་སྐྱོང་གྲགས་ལ་གསོལ་བ་འདེབས། །ཚུལ་ཁྲིམས་ལ་སོགས་འཕགས་ནོར་བདུན་གྱིས་བརྒྱན། །ཟབ་དོན་།
སྙན་བརྒྱུད་བདུད་རྩིའི་དཔལ་ལ་རོལ། །ཐེག་ཆེན་རྒྱལ་སྲས་ལམ་བཟང་སྤྱོད་ལ་འཇུག །བསླབ་གསུམ་ངུར་སྨྲིག་འཛིན་ལ་གསོལ་བ་འདེབས། །གང་སྐུ་ཟབ་གསལ་
བསྐྱེད་རིམ་དཔལ་དང་ལྡན། །གང་གསུང་གྲགས་སྟོང་ཆོས་ཀྱི་སྒྲ་དབྱངས་འབྱིན། །གང་ཐུགས་བདེ་སྟོང་བརྗོད་བྲལ་ཆེན་པོ་སྐྱོང་། །སྦས་པའི་རྣལ་འབྱོར་མཆོག་ལ་
གསོལ་བ་འདེབས། །དམ་ཅན་སྲུང་མས་ཕྲིན་ལས་ཐོགས་མེད་བསྒྲུབས། །སྲིད་གསུམ་དྲེགས་པའི་ཚོགས་རྣམས་སྙིང་རྗེས་འདུལ། །ཡངས་པའི་ས་ཆེན་ཐམས་ཅད་
བདེ་ལ་འགོད། །མཐུ་སྟོབས་ནུས་པའི་གཏེར་ལ་གསོལ་བ་འདེབས། །ཁྱོད་ནི་ཐོག་མེད་སྨོན་ལམ་བཟང་པོའི་མཐུས། །བསྟན་འཛིན་བུ་སློབ་མ་ལུས་འགྲོ་བའི་ཚོགས། །
ཆོས་དང་མི་འཇིགས་འདོད་དགུའི་དཔལ་ཀུན་གྱིས། །སོ་སོ་ལེགས་པར་སྐྱོང་ལ་གསོལ་བ་འདེབས། །དེ་ལྟར་རྩེ་གཅིག་གུས་པས་གསོལ་བཏབ་པས། །དམ་པ་ཁྱོད་

ཀྱི་ཐུགས་རྗེ་བྱིན་རླབས་དང་། །སྟོབས་ལྡན་ཞིང་སྐྱོང་དབང་པོའི་ནུས་མཐུ་དང་། །དྲང་སྲོང་རིག་འཛིན་བདེན་པའི་སྨོན་ལམ་གྱིས། །བསྟན་པ་རིན་ཆེན་ཕྱོགས་བཅུར་
རྒྱས་པ་དང་། །བསྟན་འཛིན་དགེ་འདུན་དར་ཞིང་ཆོས་སྤྱོད་འཕེལ། །འཇིག་རྟེན་བདེ་ཞིང་དགེ་བཅུས་དུས་འདའ་བར། །བསམ་དོན་ལྷུན་གྱིས་གྲུབ་པའི་བཀྲ་ཤིས་
ཤོག ༑ཅེས་གསོལ་བ་འདེབས་པའི་ཚིགས་སུ་བཅད་པ་བསམ་དོན་ཀུན་གྲུབ་ཅེས་བྱ་བ་འདི་ནི། རང་ཉིད་ལ་དད་ཅིང་འདུན་པའི་སློབ་མ་གཙོ་བོར་གྱུར་པ་དཔོན་རིན་ཆེན་མཆོག་གྲུབ་དང་། ཞུ་ཆེན་ཚུལ་ཁྲིམས་རིན་ཆེན་དང་། ལྡན་མ་
དབོན་པོ་བཀྲ་ཤིས་དཔལ་བཟང་རྣམས་ཀྱིས་སྔོན་ནས་བསྐུལ་བ་དང་། བསྟན་པའི་སྦྱིན་བདག་ཆེན་པོའི་གཙོས་དད་ལྡན་མཆོག་དམན་ཀུན་ལ་ཕན་པར་བྱ་བའི་ཕྱིར་མེ་ཡོས་ཀྱི་ལོ་སྨལ་པོ་ཟླ་བའི་ཚེས་བརྒྱད་མཁའ་འགྲོ་འདུ་བའི་དུས་ཀྱི་ཉིན་རྗེ་བཙུན་
གོང་མ་རྣམས་ཀྱི་མཆོད་འབུལ་དུ་དམིགས་ཏེ་ཤཱཀྱའི་དགེ་སློང་བྱམས་པ་དཔལ་ལྡན་ཆོས་སྐྱོང་གིས་ཡོན་མཆོད་ལྷན་ཅིག་ཏུ་ཆིབས་སྒྱུར་སྐབས་སྡེ་དགེ་རབ་བརྟན་ཕོ་བྲང་དུ་སྦྱར་བའོ། །དགེའོ།། ༈ རྒྱལ་བའི་བདུན་ན་རིན་ཆེན་
མཛེས་པའི་ཏོག །འཕགས་པའི་ཡུལ་དུ་གྲུབ་ཆེན་ཌོམྦྷི་ཧེ། །མ་ཧཱ་ཙི་ནར་མ་ཧཱ་ཡ་ནར་གྲགས། །མདོ་གཞེར་རྒྱལ་ཁམས་དགེ་སློང་པཱུརྞ་སྟེ། །བསམ་ཡས་གནས་སུ་

༄༅། །ཤུད་བུ་དཔལ་སེང་གེ །ལྷོ་མོན་ཡུལ་དུ་མཐུ་སྟོབས་རྡོ་རྗེ་དཔལ། །ད་ལྟ་གངས་ཅན་གཙུག་རྒྱན་ཀླུ་ལྡིངས་པ། །མི་འགྱུར་རྒྱལ་མཚན་ཞབས་ལ་གསོལ་
བ་འདེབས།། ༈ ཐང་སྟོང་རྒྱལ་པོའི་གསོལ་འདེབས་བདུད་དཔུང་འཇོམས་མཛད། བདུད་དཔུང་འཇོམས་མཛད་སྨུག་ནག་ཁྲོ་བོའི་སྐུ། །ལྟ་བའི་གདིང་ལྡན་བརྟུལ་ཞུགས་སྤྱོད་པ་སྐྱོང་། །
སྦས་པའི་རྣལ་འབྱོར་འགྲོ་བ་ཡོངས་ཀྱི་མགོན། །ཨུ་རྒྱན་ལུང་བསྟན་སྐྱེས་མཆོག་སྤྲུལ་པའི་སྐུ། །ཐང་སྟོང་རྒྱལ་པོའི་ཞབས་ལ་གསོལ་བ་འདེབས། །ཞེས་གྲུབ་ཐོབ་ལྕགས་ཟམ་
པ་ཉིད་ཀྱིས་གནས་མཆོག་ཙཱ་རི་ཏྲར་མཛད་པ་དཔལ་ཆེན་ཆུ་བོ་རིའི་ལྕགས་ཟམ་ཁའི་མཆོད་རྟེན་བཀྲ་ཤིས་སྒོ་མངས་ཀྱི་སེང་ཁྲིར་རྡོ་ལ་འབུར་བརྐོས་བྱས་འདུག་པ་ལས་ཞལ་བཤུས་བགྱིས་པའོ། ། དཔལ་ས་སྐྱ་པ་ངག་དབང་ཀུན་དགའ་བློ་གྲོས་ལ་
བསྟོད་པ་དད་ལྡན་རེ་སྐོང་ཡིད་བཞིན་ནོར་བུ་ཞེས་བྱ་བ། ན་མོ་གུ་རུ་བཛྲ་དྷ་རཱ་ཡ། རྒྱལ་བའི་ཡེ་ཤེས་གཅིག་བསྡུས་མཁྱེན་པའི་གཏེར། །དམར་སེར་དྷཱིཿཡིག་འོད་ཀྱི་སྣང་བ་ཡིས།།
བསྟན་འགྲོའི་དཔལ་སྟེར་རྗེ་བཙུན་ས་སྐྱ་པ། །ཡབ་སྲས་བརྒྱུད་པར་བཅས་ལ་གསོལ་བ་འདེབས། །དཔལ་ཀུན་ལྷུན་གྲུབ་ས་འཛིན་སྐྱ་བོའི་ལྟོར། །འཇམ་དཔལ་སྙིང་

པོའི་རིགས་ཐིག་ལས་འཁྲུངས་པ། །ཐུགས་རྗེ་ཆེན་པོའི་གཏེར་ཆེན་ཆོས་ཀྱི་རྗེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཁྱེན་ཡངས་ལྷ་ལམ་ཁྱོན་འཇལ་
ངག་གི་དབང་། །བརྩེ་བས་ཀུན་ལ་དགའ་སྟེར་ངུར་སྨྲིག་འཛིན། །ནུས་མཐུའི་བློ་གྲོས་རབ་འབར་བདུད་དཔུང་འཇོམས། །རིན་ཆེན་བླ་མའི་ཞབས་ལ་གསོལ་བ་
འདེབས༑ །སངས་རྒྱས་ཀུན་འདུས་མཚན་དཔེ་འབར་བའི་སྐུ། །བསྟན་པའི་སྙིང་པོ་དམ་ཆོས་སྒྲོག་པའི་གསུང་། །རྒྱལ་ཀུན་ཡེ་ཤེས་ཐུགས་མངའ་མཚན་ཙམ་གྱིས། །
སྲིད་ཞིའི་དཔལ་སྟེར་ཞབས་ལ་གསོལ་བ་འདེབས། །ཇི་སྙེད་ཤེས་བྱའི་གནས་ཀུན་མཁྱེན་པས་མཁས། །བསླབ་གསུམ་རིན་ཆེན་ནོར་གྱིས་ཕྱུག་པས་བཙུན། །འགྲོ་
ཀུན་སྐྱབས་གནས་མཆོག་གྱུར་བཟང་པོ་སྟེ། །མཁས་བཙུན་བཟང་གསུམ་ལྡན་ལ་གསོལ་བ་འདེབས། །དེ་ལྟར་སྐྱབས་གནས་ཀུན་འདུས་ས་སྐྱ་པ། །རྗེ་བཙུན་དམ་པ་
ཀུན་དགའ་བློ་གྲོས་ལ། །སྙིང་ཁོང་རུས་པའི་གཏིང་ནས་གསོལ་འདེབས་ན། །ཐུགས་རྗེས་མྱུར་དུ་གཟིགས་ཤིག་དྲིན་ཆེན་རྗེ། །རྙེད་དཀའི་དལ་འབྱོར་ལན་གཅིག་

༄༅། །ཐོབ་དུས་འདིར། །མ་གྱུར་འགྲོ་བ་ཀུན་གྱི་དོན་སླད་དུ། །གཡེལ་བ་མེད་པར་རྡོ་རྗེ་ཐེག་པ་ལ། །ཉམས་ལེན་ཆིག་སྒྲིལ་ནུས་པར་བྱིན་གྱིས་རློབས། །
དོན་མེད་ཚེ་འདིའི་བྱ་བ་ཀུན་སྤངས་ནས། །དོན་ཆེན་བསྒྲུབ་ཕྱིར་རྗེ་བཙུན་བླ་མ་ཉིད། །གཙུག་གི་རྒྱན་དུ་བཞུགས་ནས་ལུས་ངག་ཡིད། །བཀའ་ཡི་བྲན་དུ་འགྱུར་བར་
བྱིན་གྱིས་རློབས། །སྐྱེ་བ་འདི་ནས་ཚེ་རབས་ཐམས་ཅད་དུ། །དམ་པ་ཁྱེད་དང་ནམ་ཡང་མི་འབྲལ་ཞིང་། །གསུང་གི་བདུད་རྩི་མཆོག་ལ་མི་ངོམས་པར། །སྐལ་པ་
བཟང་པོར་སྤྱོད་པར་བྱིན་གྱིས་རློབས། །གནས་སྐབས་ཚེ་འདིར་འགལ་རྐྱེན་ཀུན་ཞི་ཞིང་། །མཐུན་རྐྱེན་ཡིད་ལ་བསམས་པ་ཆོས་བཞིན་འགྲུབ། །དད་པ་གསུམ་གྱིས་
འདྲེན་མཆོག་ཆོས་ཀྱི་རྗེ། །རྟག་ཏུ་གུས་པས་མཆོད་པར་བྱིན་གྱིས་རློབས། །ནམ་ཞིག་ཚེ་འདིའི་སྣང་བ་ནུབ་པའི་ཚེ། །རྗེ་བཙུན་བླ་མ་ཟུང་འཇུག་རྡོ་རྗེ་འཆང་།།
དཔའ་བོ་མཁའ་འགྲོ་བཅས་པའི་བསུ་བ་ཡིས། །མགོན་ཁྱོད་བཞུགས་པའི་ཞིང་དེར་འདྲེན་པར་ཤོག །གང་ཞིག་གསོལ་བ་བཏབ་ན་མི་བསླུ་བས། །དམ་པ་ཁྱེད་ཀྱི་

བྱིན་རླབས་མཐུ་དཔུང་གིས། །འདི་དང་ཕྱི་མའི་དོན་ཀུན་ལྷུན་གྲུབ་ནས། །ས་བསྟན་དར་ཞིང་རྒྱས་པའི་བཀྲ་ཤིས་ཤོག །ཅེས་ཁོ་བོ་རང་ལ་གསོལ་འདེབས་ངག་སར་མ་འདི་ཡང་རྒྱལ་
རྩེ་མི་སྐྱོང་བའི་སྡེ་པ་ངག་དབང་ཀུན་ཕན་དམ་ཆོས་རྒྱལ་མཚན་ཞེས་སྔོན་གནས་ཀྱི་བག་ཆགས་སད་པ་ལྟ་བུས་ཁོ་བོ་ལ་བོང་བ་གསེར་གཟིགས་བླ་མེད་ཀྱི་དད་པ་ཞིག་མཛད་པ་གང་དེས་ངེད་རང་གི་བསྟོད་པ་ཚེ་རབས་ཀུན་དུ་རྗེས་འཛིན་གྱི་འདོད་གསོལ་
བཅས་པ་ཞིག་རྒྱུན་གྱི་ཞལ་འདོན་དུ་རྩོམ་དགོས་ཞེས་བསྐུལ་མ་གནང་བ་ལ་བརྟེན་ནས། །ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་སྦྱར་བ་དགེ་ལེགས་འཕེལ།། ༈ ཁྱབ་བདག་
གདོད་མའི་མགོན་པོ་ཧེ་རུ་ཀ །བཀའ་དྲིན་མཉམ་མེད་ཁམས་གསུམ་དབང་སྡུད་ཆེ། །དགྱེས་པ་རྡོ་རྗེའི་སྙིང་པོ་འཁོན་གདུང་རྗེ། །མཐུ་ཆེན་དཔའ་བོ་དྲག་པོར་གསོལ་
བ་འདེབས། །དབང་དྲག་ལྷག་པའི་ལྷ་ལ་མངའ་བརྙེས་པའི། །དམུ་རྒོད་གདུལ་དཀའི་སེམས་ཅན་ཐབས་ཀྱིས་འདུལ། །དེང་དུས་སངས་རྒྱས་བསྟན་པའི་སྲོག་ཤིང་ཆེ། །
དྲིན་ཆེན་བླ་མའི་ཞབས་ལ་གསོལ་བ་འདེབས། །དེ་ལྟར་སྙིང་ནས་གདུང་བས་གསོལ་འདེབས་ན། །ང་ཡི་ཐུགས་རྗེ་འཕོ་འགྱུར་མེད་པར་ངེས། །དེ་ཕྱིར་དད་དང་སྙིང་

༄༅། །རྗེ་ལྡན་པ་རྣམས། །དམ་ཚིག་སྙིང་ལ་ཆོངས་ཤིག་ས་མཱ་ཡ། །ཐོས་པ་རྒྱ་མཚོའི་མཆོད་ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་བདུག་སྤོས་
སྤྲིན༑ །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་རྩིའི་ཞལ་ཟས་དམ་པ་དང་། །བསྟོད་དབྱངས་སྙན་པའི་སིལ་སྙན་སྒྲ་འབྱིན་ཅིང་། །ཀུན་ནས་
སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་དན་བསྒྲེང་བ་ཡིས། །བདག་ལུས་གཞལ་མེད་ཁང་བརྩེགས་རབ་བརྒྱན་ཏེ། །སྙིང་གི་ཆུ་སྐྱེས་ཐིག་ལེ་
འདབ་རྒྱས་ལ། །བརྟན་པར་བཞུགས་པའི་ཆོས་རྗེ་མཆོད་བྱེད་ཅིང་། །ངེས་པར་འདུན་པའི་ཡིད་ཀྱིས་གསོལ་འདེབས་ན། །འགྲོ་བའི་བླ་མ་རྟག་ཏུ་མཉེས་གྱུར་ཅིག །
ཅེས་པ་འདི་ཆོས་རྒྱལ་འཕགས་པས་མཛད་པའོ། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་
རྗེ་འཆང་གི་གོ་འཕང་མྱུར་ཐོབ་ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་ལྡན། །

དཔལ་ལྡན་བླ་མའི་དམ་ཚིག་ལ་གནས་ཤོག །བདག་སོགས་གདུལ་བྱར་གྱུར་པ་ཐམས་ཅད་ཀྱང་། །ལས་འབྲས་ལྷུར་ལེན་གསུང་རབ་དོན་ལ་མཁས། །ཚུལ་ཁྲིམས་
དག་ཅིང་ཐོས་ལ་མངོན་བརྩོན་པས། །ཐུབ་བསྟན་ཕྱོགས་བཅུར་རྒྱས་པར་མཛད་དུ་གསོལ། །རྒྱལ་མཚན་རྩེ་མོ་དབང་གི་རྒྱལ་པོ་ལྟར། །ལྷག་པ་ལྷ་ཡི་གཙུག་གི་རྒྱན་
གཅིག་པུ། །སྒྲུབ་པ་པོ་ལ་དངོས་གྲུབ་མཆོག་སྩོལ་མཛད། །མཉམ་མེད་བླ་མ་མཆོག་གི་བཀྲ་ཤིས་ཤོག། ། ཕུད་མཆོད་སྐོར། ན་མོ་གུ་རུ་རཏྣ་ཝརྡྷཱ་ཡ། དགོས་འདོད་
ཀུན་འབྱུང་ཡེ་ཤེས་ཀ་པཱ་ལ། །ཕུན་ཚོགས་འདོད་དགུའི་བཅུད་ཀྱིས་ལེགས་བཀང་བ། །ཡེ་ཤེས་བདུད་རྩིའི་རྒྱ་མཚོ་ཆེན་པོ་རུ། །ལེགས་གྱུར་ཨོཾ་ཨཱཿཧཱུྃ་ཧོ་ཧ་ཧོ་ཧྲཱིཿ
དངོས་གྲུབ་ཀུན་གྱི་འབྱུང་གནས་རིན་པོ་ཆེ། །སྐྱབས་གནས་ཀུན་འདུས་རྩ་བརྒྱུད་བླ་མ་ལ། །འདོད་ཡོན་བདུད་རྩིའི་མཆོད་པ་འདི་འབུལ་གྱིས། །མཆོག་དང་ཐུན་
མོངས་དངོས་གྲུབ་སྩལ་དུ་གསོལ། །ཚེ་རབས་སྔོན་ནས་ལས་འབྲེལ་བཞག་པའི་ལྷ། །རབ་འབྱམས་རྒྱུད་སྡེ་བཞི་ཡི་དཀྱིལ་འཁོར་ལ། །འདོད་ཡོན་བདུད་རྩིའི་མཆོད་

༄༅། །པ་འདི་འབུལ་གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །སྲིད་ཞིའི་རྒུད་པ་ཀུན་ལས་སྐྱོབ་པའི་ལྷ། །སྐྱབས་གནས་བསླུ་མེད་དཀོན་
མཆོག་རྣམ་གསུམ་ལ། །འདོད་ཡོན་བདུད་རྩིའི་མཆོད་པ་འདི་འབུལ་གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ལྷན་ཅིག་སྐྱེས་པ་བདེ་བ་ཆེན་པོའི་སྐུ། །
རང་ལུས་གདན་གསུམ་ཚང་བའི་དཀྱིལ་འཁོར་ལ། །འདོད་ཡོན་བདུད་རྩིའི་མཆོད་པ་འདི་འབུལ་གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །དགོས་
འདོད་སྩོལ་ཞིང་བར་ཆད་སེལ་བའི་ལྷ། །ཆོས་སྲུང་ནོར་ལྷ་འདུས་པའི་དཀྱིལ་འཁོར་ལ། །འདོད་ཡོན་བདུད་རྩིའི་མཆོད་པ་འདི་འབུལ་གྱིས། །མཆོག་དང་ཐུན་མོང་
དངོས་གྲུབ་སྩལ་དུ་གསོལ། །ཕྱོགས་སྐྱོང་ཞིང་སྐྱོང་བརྟན་མ་ཡུལ་བདག་སོགས། །སྣོད་བཅུད་དག་པ་རབ་འབྱམས་དཀྱིལ་འཁོར་ལ། །འདོད་ཡོན་བདུད་རྩིའི་མཆོད་
པ་འདི་འབུལ་གྱིས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཕུད་མཆོད་༠། ཅེས་པ་འདི་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའོ།། ༈ ན་མོ་གུ་རུ་བུདྡྷ་བོདྡྷི་

སཏཱ་ཡ། ངོ་མཚར་ཕུན་ཚོགས་འཆི་མེད་བདུད་རྩི་འདིས། །མཚོན་པའི་དངོས་འབྱོར་ཡིད་སྤྲུལ་མཆོད་སྤྲིན་གྱིས། །སྲིད་མཐའི་བར་དུ་ཁམས་གསུམ་ཀུན་བཀང་ནས། ། །
བསོད་ནམས་ཞིང་གྱུར་མཆོད་ཡུལ་ཐམས་ཅད་མཆོད། །མཚུངས་མེད་ས་སྐྱའི་བླ་ཆེན་ཡབ་སྲས་མཆོད། །བསྟན་པའི་སྒྲོན་མེ་ཆོས་རྗེ་ཁུ་དབོན་མཆོད། །བརྒྱུད་འཛིན་
མཁས་གྲུབ་རིམ་པར་བྱོན་རྣམས་མཆོད། །སྤྲུལ་པའི་སྐྱེས་མཆོག་སྔགས་འཆང་ཡབ་སྲས་མཆོད། །དངོས་གྲུབ་སྩོལ་མཛད་ཡི་དམ་ཞི་ཁྲོ་མཆོད། །ཡིད་བཞིན་ནོར་
འདྲའི་ཆོས་སྐྱོང་སྲུང་མ་མཆོད། །དགོས་འདོད་ཆར་འབེབས་ནོར་སྦྱིན་ཕོ་མོ་མཆོད། །བསམ་དོན་ཡིད་བཞིན་འགྲུབ་པར་བྱིན་གྱིས་རློབས། །ཞེས་པ་འདི་ཇ་མཆོད་འདི་བཞིན་
བགྱིས་ན་དཔལ་ས་སྐྱའི་ཆོས་སྡེ་རྣམས་སུ་དཔལ་འབྱོར་ལ་ཕན་པའི་རྨི་ལྟས་ཞིག་བྱུང་ནས་ཆོས་མེད་སྔགས་འཆང་ཨཱ་ནནྡས་མྱུར་བར་བྲིས་པ་དགེ་ལེགས་སུ་གྱུར་ཅིག། ༈ གང་ཞིག་ཡིད་ལ་དྲན་པ་ཙམ་གྱིས་ནི། །འདོད་
པའི་དངོས་གྲུབ་སྟེར་བར་མཛད་པ་ཡི། །ཆོས་སྐྱོང་ཡིད་བཞིན་ནོར་བུ་ཁྱེད་རྣམས་ཀྱིས། །བདག་གིས་བསམ་དོན་མ་ལུས་འགྲུབ་པར་མཛོད། །ཡུལ་འདིའི་གཞི་བདག་

༄༅། །གཉན་པོ་འཁོར་བཅས་ལ། །རྒྱ་ཇ་དངོས་ཀྱི་མཆོད་པ་འདི་འབུལ་གྱིས། །རྣལ་འབྱོར་དཔོན་སློབ་བསམ་དོན་འགྲུབ་པ་དང་། །སངས་རྒྱས་བསྟན་པ་
རྒྱས་པའི་ཕྲིན་ལས་མཛོད།། ༈ བདག་གིས་སྔར་ཡང་ཁྱེད་རྣམས་མཆོད་པའི་མཐུས། །དོན་རྣམས་ཡིད་བཞིན་དུ་ནི་གྲུབ་ལགས་ཀྱིས། །ད་དུང་དུ་ཡང་རྩ་བརྒྱུད་བླ་
མ་དང་། །ཡི་དམ་ལྷ་དང་དཀོན་མཆོག་རྣམ་གསུམ་དང་། །བྱང་སེམས་ཉན་རང་ཆོས་སྲུང་ནོར་ལྷ་དང་། །ཁྱད་པར་གཉན་མགོན་ཆེན་པོ་ཞལ་བཞི་པའི། །བདག་
ཅག་རྣམས་ཀྱི་བར་ཆད་ཞི་བ་དང་། །ཚེ་དང་བསོད་ནམས་བློ་གྲོས་རྒྱས་པ་དང་། །ཁམས་གསུམ་འགྲོ་བ་དབང་དུ་སྡུད་པ་དང་། །གནོད་བྱེད་དགྲ་བགེགས་མ་ལུས་
འདུལ་བ་སོགས། །མཆོག་དང་ཐུན་མོངས་དངོས་གྲུབ་འགྲུབ་པ་ཡི། །ཕྲིན་ལས་མཆོག་གི་བཀྲ་ཤིས་མྱུར་དུ་སྩོལ། །ཞེས་པ་འདི་ནི་རྒྱལ་བ་དཀོན་མཆོག་དཔལ་ལྡན་གྱིས་མཛད་པའོ།། ༈
རིན་ཆེན་འདིའི་རྩ་ཚིག་ཇོ་བོ་རྗེ་ཨ་ཏི་ཤས་མཛད་པར་གྲགས། འབྲུག་བརྒྱ་ཡིད་འོང་ལྡན་པ་རུ། །དཔག་བསམ་ཤིང་གི་བཅུད་ཀུན་ལེགས་བསྡུས་པའི། །ལྕེ་བདེ་བློ་གསལ་འགྲོ་ན་

འགྱོགས་བྱེད་འདི། །རྩ་བའི་བླ་མ་མཉེས་ཕྱིར་མཆོད་པ་འབུལ།། ༈ སངས་རྒྱས་ཀུན་གྱི་ངོ་བོ་རྡོ་རྗེ་འཆང་། །གྲུབ་ཐོབ་ཀུན་གྱི་དབང་ཕྱུག་བིརླ་པ། །སྐལ་ལྡན་
ཀུན་གྱི་འདྲེན་མཆོག་ས་སྐྱ་པ། །བརྒྱུད་པར་བཅས་ལ་མཆོད་པ་དམ་པ་འབུལ།། ༈ རྒྱུད་སྡེ་རྒྱ་མཚོའི་དཀྱིལ་འཁོར་ལྷ་ཚོགས་དང་། །རྒྱལ་བ་རྒྱ་མཚོ་སྲས་དང་སློབ་
མར་བཅས། །བསྟན་པ་རྒྱ་མཚོའི་སྲུང་མ་དྲག་ཤུལ་ཅན། །འཁོར་དང་བཅས་ལ་མཆོད་པ་དམ་པ་འབུལ།། ༈ གང་དུ་སྐྱེས་པའི་ཚེ་རབས་ཐམས་ཅད་དུ། །དཀོན་
མཆོག་གསུམ་དང་ནམ་ཡང་མི་འབྲལ་ཞིང་། །དཀོན་མཆོག་གསུམ་པོ་རྒྱུན་དུ་མཆོད་པ་དང་། །དཀོན་མཆོག་གསུམ་གྱི་བྱིན་རླབས་འཇུག་པར་ཤོག། ། ༈ཁྱེད་
རྣམས་མཆོད་བསྟོད་གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་སུ། །ནད་གདོན་དབུལ་ཕོངས་འཐབ་རྩོད་ཞི་བ་དང་། །ཆོས་དང་བཀྲ་
ཤིས་འཕེལ་བར་མཛད་དུ་གསོལ། །ཞེས་པ་འདི་ནི་ཉེར་བར་མཁོ་བའི་ཆོས་སྤྱོད་ཀྱི་སྐོར་ལས། ཐུད་མཆོད་ཀྱི་རིགས་རྣམས་ཕྱོགས་གཅིག་ཏུ་བསྡུས་ཏེ་བཀོད་པ་དགེ་ལེགས་སུ་གྱུར་ཅིག། ༄༅། །མཁའ་སྤྱོད་ཞལ་བཟང་

༄༅། །བལྟ་བའི་སྨོན་ལམ་བཞུགས་སོ། །སྐྱབས་གནས་ཀུན་འདུས་གདན་གསུམ་ཚང་བའི་སྐུ། །ཉོན་མོངས་གདུང་སེལ་ཆོས་སྒྲ་སྒྲོགས་པའི་གསུང་། །ཡེ་ཤེས་ལྔ་།
ལྡན་བདེ་གསལ་མི་རྟོག་ཐུགས། །དཔལ་ལྡན་བླ་མ་དྲན་ཅིང་གསོལ་བ་འདེབས།། ༈ ན་མོ་བཛྲ་ཝཱ་རཱ་ཧྱཻ། མཐའ་ཡས་རྒྱལ་བའི་བདེ་སྟོང་ཟློས་གར་ནི། །སྲིད་ཞིའི་མིག་
འཕྲུལ་ཅིར་ཡང་སྣང་བ་ལས། །དེང་འདིར་མཁའ་སྤྱོད་དཔལ་མོ་ཡིད་འོང་མ། །སྙིང་ནས་དྲན་ནོ་འཁྱུད་པའི་རྩེ་དགས་སྐྱོངས། །འོག་མིན་གནས་ན་ལྷན་སྐྱེས་རྒྱལ་
ཡུམ་མ། །ཉེར་བཞིའི་ཡུལ་ན་ཞིང་སྐྱེས་ཌཱ་ཀི་མ། །ནོར་འཛིན་ཁྱབ་པར་ཀརྨ་མུ་དྲ་མ། །རྣལ་འབྱོར་བདག་གི་སྐྱབས་མགོན་རྗེ་བཙུན་མ། །ཁྱོད་ནི་སེམས་ཉིད་སྟོང་
པའི་རང་རྩལ་ཏེ། །རྡོ་རྗེའི་གྲོང་ན་ཨེ་དབྱིངས་བྃ་གྱི་དངོས། །སྒྱུ་མའི་གླིང་ན་འཇིགས་རུང་སྲིན་མོ་དང་། །འཛུམ་དཀར་གཡོ་བའི་ལང་ཚོ་གསལ་བར་སྟོན། །ད་ནི་
བདག་གིས་ཇི་ལྟར་བཙལ་གྱུར་ཀྱང་། །བདེན་པར་གྲུབ་པའི་ངེས་པར་མ་རྙེད་ནས། །སྤྲོས་པས་དུབ་པའི་སེམས་ཀྱི་སྐྱེས་བུ་དེ། །བརྗོད་བྲལ་ནགས་ཀྱི་ཁང་བུར་ངལ་

གསོ་བརྟེན། །ཨེ་མ་ད་ནི་ཌཱ་ཀི་དབྱིངས་ནས་བཞེངས། །ཧེ་རུ་ཀ་དཔལ་རྒྱུད་ཀྱི་རྒྱལ་པོ་ལས། །རྡོ་རྗེ་བཙུན་མོའི་ཉེ་བའི་སྙིང་པོ་མཆོག །བཀླགས་པས་འགྲུབ་ཅེས་
གསུངས་པའི་བདེན་པས་སྐྱོངས། །དཔེ་ཁ་ཅིག །ཨོ་ཌི་བྷི་ཤའི་པས་ཟེར་བ་སྣང་། ཨོ་ཌི་ཡ་ནའི་བས་མཐའི་ནགས་ཁྲོད་དུ། །གྲུབ་པའི་དབང་ཕྱུག་རྡོ་རྗེ་དྲིལ་བུ་པ། །འཁྱུད་དང་
ཙུམྦའི་བདེ་བས་རྗེས་བསྐྱངས་ནས། །མཁའ་སྤྱོད་གནས་སུ་ཁྲིད་བཞིན་བདག་ཀྱང་སྐྱོངས། །གངྒཱའི་གླིང་དུ་རྗེ་བཙུན་ཀུ་སཱ་ལི། །མངོན་སུམ་ནམ་མཁའི་དབྱིངས་སུ་
འཁྲིད་པ་དང་། །དཔལ་ལྡན་ནཱ་རོ་ཏ་པ་རྗེས་བཟུང་ལྟར། །བདག་ཀྱང་མཁའ་སྤྱོད་དགའ་མའི་གྲོང་དུ་ཁྲིད། །རྩ་བརྒྱུད་བླ་མ་རྣམས་ཀྱི་ཐུགས་རྗེ་དང་། །རྒྱུད་ཆེན་
གསང་མཐའི་ཟབ་ལམ་མྱུར་ཁྱད་དང་། །རྣལ་འབྱོར་བདག་གི་ལྷག་བསམ་དག་པའི་མཐུས། །མཁའ་སྤྱོད་དགའ་མའི་འཛུམ་ཞལ་མྱུར་མཐོང་ཤོག །ཅེས་པ་འདི་ཡང་ཐོལ་བྱུང་
དུ་སྨྲས་པའོ། །བློ་གསལ་གྱིས། དེ་ལྟར་ཚེ་འདིར་མཁའ་སྤྱོད་དབང་མོའི་ཞལ། །མངོན་སུམ་མཐོང་བའི་སྐལ་བ་མེད་ན་ཡང་། །འཆི་བའི་རྣམ་རྟོག་འཕོ་བས་མཚམས་སྦྱར་ནས། །

༄༅། །བར་དོ་མེད་པར་མཁའ་སྤྱོད་འགྲུབ་པར་ཤོག །གལ་ཏེ་རྣམ་ཤེས་བར་དོར་འཁྱམས་སྲིད་ན། །འཇིགས་པའི་དགྲ་བཞི་ཉམ་ངའི་གཡང་ས་གསུམ། །མ་
ངེས་རྟགས་དྲུག་ལ་སོགས་ཤར་བའི་ཚེ། །དེ་ཡི་རྐྱེན་གྱིས་དྲིན་ཆེན་བླ་མ་དང་། །དགའ་བ་གསུམ་གྱི་རྣལ་འབྱོར་དྲན་པའི་མཐུས། །དེ་མ་ཐག་ཏུ་མཁའ་སྤྱོད་དབང་མོ་
དང་༑ །དཔའ་བོ་མཁའ་འགྲོའི་ཚོགས་ཀྱིས་མདུན་བསུས་ནས། །ཕྱིན་ཆད་ལས་ངན་སྐྱེ་སྒོ་ཆོད་པར་ཤོག །བླ་མ་ཡི་དམ་མཆོག་གསུམ་ཐུགས་རྗེ་དང་། །མཁའ་
འགྲོ་ཆོས་སྐྱོང་གནོད་སྦྱིན་ནོར་ལྷ་དང་། །ཆོས་ཉིད་མི་འགྱུར་རྟེན་འབྲེལ་བསླུ་མེད་མཐུས། །ཅི་ལྟར་སྨོན་པ་བཞིན་དུ་འགྲུབ་པར་ཤོག །འཆི་ཚེ་མགོན་དང་དཔའ་བོ་
མ་ཚོགས་ཀྱིས། །མེ་ཏོག་གདུགས་དང་རྒྱལ་མཚན་ཐོགས་ནས་ཀྱང་། །རོལ་མོ་གླུ་དབྱངས་སིལ་སྙན་སོགས་མཆོད་པས། །མཁའ་ལ་སྤྱོད་པའི་གནས་སུ་འཁྲིད་པར་
ཤོག ༑ལྷ་མོ་ཚད་མ་དམ་ཚིག་ཚད་མ་དང་། །དེ་ཆོས་གསུང་ཡང་ཚད་མའི་མཆོག་ཡིན་པས། །བདེན་པ་དེས་ཀྱང་ལྷ་མོ་དེ་དག་གིས། །བདག་ལ་རྗེས་སུ་འཛིན་པའི་

ས་པ་འདི་ནི་དཔལ་ས་སྐྱ་པ་སྔགས་འཆང་ངག་དབང་ཀུན་དགའ་བསོད་ནམས་གྲགས་པ་རྒྱལ་མཚན་དཔལ་བཟང་པོས་གཞི་ཐོག་ཚོམ་དམར་ཉི་འོད་འཁྱིལ་པར་སྦྱར་བ་དགེ །ཀུན་ཁྱབ་ཁ་སྐོང་། བསོད་ནམས་
ལྷུན་གྲུབ་དཔལ་ལྡན་དོན་གྲུབ་དང་། །ཤེས་རབ་འབྱུང་གནས་དཔལ་མཆོག་རྒྱལ་མཚན་ཞབས། །ལྷུན་གྲུབ་དཔལ་ལྡན་དམ་ཆོས་བསམ་གྲུབ་དང་། །མཁས་གྲུབ་
སངས་རྒྱས་ཕུན་ཚོགས་ལ་གསོལ་བ་འདེབས། །ཚུལ་ཁྲིམས་དཔལ་བཟང་བསྟན་འཛིན་ལྷུན་གྲུབ་དང་། །བསོད་ནམས་བཟང་པོ་དཔལ་ལྡན་ཆོས་སྐྱོང་ཞབས། །ཆོས་
སྐྱོང་བཟང་པོ་རིན་ཆེན་མཆོག་གྲུབ་སྟེ། །གཏུམ་སྟོན་བསྟན་པ་རྒྱལ་མཚན་ལ༴ །ཀུན་དགའ་ཡེ་ཤེས་དབང་ཕྱུག་རཏྣའི་མཚན། །བསོད་ནམས་བསྟན་འཛིན་ནམ་
མཁའ་འཆི་མེད་ཞབས། །བློ་གྲོས་བཟང་པོ་ཆོས་རྗེ་ཨཱ་ནན་ཏ། །རྣལ་འབྱོར་འཇམ་དཔལ་བཟང་པོ་ལ༴ ངག་དབང་བསྟན་པ་ཁྱབ་བདག་བཀའ་འགྱུར་བ། །ངག་
དབང་ལེགས་གྲུབ་མཁན་ཆེན་རྡོ་རྗེ་འཆང་། །བྱམས་པ་ཀུན་དགའ་བསྟན་པའི་རྒྱལ་མཚན་ཏེ། །དངོས་བརྒྱུད་བླ་མའི་ཚོགས་ལ་གསོལ་བ་འདེབས། །སྐྱབས་གནས་ཀུན་

༄༅། །འདུས་རྩ་བའི་བླ་མར་རྒྱང་ནས་འབོད་པའི་གསོལ་འདེབས་དཔྱིད་ཀྱི་དཔལ་མོའི་རྒྱང་གླུ། ན་མོ་གུ་ར་ཝེ། རྒྱལ་བའི་ཐུགས་རྗེས་སྙིགས་དུས་གདུལ་བྱའི་ངོར། །ཐ་མལ་ཚུལ་གྱིས་འགྲོ་
བའི་དོན་མཛད་པའི། །སྐྱབས་གནས་ཀུན་འདུས་དཔལ་ལྡན་བླ་མ་ལ། །སྙིང་ནས་གསོལ་བ་འདེབས་སོ་བྱིན་གྱིས་རློབས། །ཉིན་སྐར་ལྟ་བུར་རྙེད་དཀའི་དལ་འབྱོར་
འདི༑ །ཆུ་བུར་ལྟ་བུར་ནམ་འཆི་ངེས་མེད་པས། །ཚེ་འདིའི་ཕུན་ཚོགས་བསྒྲུབ་ལ་མ་ཆགས་པར། །འཆི་ཆོས་སྙིང་ནས་བསྒྲུབ་པར་བྱིན་གྱིས་རློབས། །མི་དགེའི་
ལས་ལས་སྡུག་བསྔལ་ཀུན་འབྱུང་ཞིང་། །དགེ་ལས་བདེ་བ་འབྱུང་བར་ཡིད་ཆེས་ནས། །སྡིག་སྤོང་དགེ་བ་བསྒྲུབ་པའི་ཉམས་ལེན་ལ། །གཡེལ་མེད་རྟག་ཏུ་བརྩོན་པར་
བྱིན་གྱིས་རློབས། །འཁོར་བ་མཐའ་དག་སྡུག་བསྔལ་རང་བཞིན་ཅན། །མཐོ་དམན་བར་མ་གང་ལའང་མ་ཆགས་པར། །ནམ་ཡང་མི་འགྱུར་ཐར་པའི་གོ་འཕང་ལ། །
སྙིང་ནས་དོན་གཉེར་སྐྱེ་བར་བྱིན་གྱིས་རློབས། །འགྲོ་བ་འདི་དག་བདག་གིས་མར་ཤེས་ནས། །འཁྲུལ་སྣང་དགྲ་གཉེན་ཆགས་སྡང་ཀུན་ཞི་ཞིང་། །བྱམས་དང་སྙིང་།

རྗེས་གཞན་དོན་ཁུར་བཟོད་པའི། །བླ་མེད་ལྷག་བསམ་འབྱོངས་བར་བྱིན་གྱིས་རློབས། །སོ་ཐར་བྱང་སེམས་སྔགས་ཀྱི་སྡོམ་པ་རྣམས། །ཇི་ལྟར་ཐོབ་པའི་དམ་ཚིག་
སྡོམ་པའི་ཚོགས། །འབད་རྩོལ་དྲག་པོས་བསྲུང་སྡོམ་ནུས་པ་དང་། །ཉེས་ལྟུང་དྲི་མ་མེད་པར་བྱིན་གྱིས་རློབས། །གདོད་ནས་སྤྲོས་བྲལ་ཟབ་མོ་དབུ་མའི་ལམ། །
ལེགས་རྟོགས་ཡང་དག་ལྟ་བའི་ལྷ་ལམ་དུ། །བསྐྱེད་རྫོགས་ཉི་ཟླའི་བགྲོད་པ་ཆེར་གསལ་བས། །ལམ་མཆོག་མྱུར་དུ་བགྲོད་པར་བྱིན་གྱིས་རློབས། །ལམ་བཟང་སྒྲུབ་
པའི་ཕྱི་ནང་ཉེར་འཚེའི་ཚོགས། །མ་ལུས་ཞི་ཞིང་མཐུན་རྐྱེན་ཚེ་དཔལ་སོགས། །ལེགས་པའི་ཡོན་ཏན་མཐའ་དག་ཡར་ངོ་ཡི། །ཟླ་བ་ལྟ་བུར་འཕེལ་བར་བྱིན་གྱིས་
རློབས། །གང་ཚེ་དུས་བབ་འཆི་བའི་དུས་ཀྱི་ཚེ། །ཚེ་འདིའི་མངོན་ཞེན་ལུས་སེམས་ཟུག་རྡུ་བྲལ། །བླ་མ་ལྷ་དང་མཁའ་འགྲོའི་བསུ་བར་བཅས། །མཁའ་སྤྱོད་
གནས་སུ་འཁྲིད་པར་བྱིན་གྱིས་རློབས། །མདོར་ན་སྐྱེ་ཞིང་སྐྱེ་བ་ཐམས་ཅད་དུ། །ཡང་དག་བླ་མ་དམ་པ་མཉེས་བྱེད་ཅིང་། །བདེ་བར་གཤེགས་པའི་བསྟན་པ་འཛིན་པ་

༄༅། །དང་༑ །འགྲོ་ཀུན་སྐྱབས་སུ་འགྱུར་བར་བྱིན་གྱིས་རློབས། །དེ་ལྟར་གསོལ་བ་བཏབ་སོགས་དགེ་ཚོགས་མཐུས། །གནས་སྐབས་མཐར་ཐུག་མངོན་མཐོ་
ངེས་ལེགས་ཀྱི། །དཔལ་འབྱོར་རྒྱུན་མི་འཆད་པའི་ཕྲིན་ལས་ཅན། །རྒྱལ་བའི་གོ་འཕང་ཐོབ་པར་བྱིན་གྱིས་རློབས།། ༈ གྲུབ་ཐོབ་ཐང་སྟོང་རྒྱལ་པོ་ལ་བསྟོད་པ། ན་མོ་གུ་ར་ཝེ།
རྒྱལ་བས་ལུང་བསྟན་བརྩོན་འགྲུས་བཟང་པོའི་ཞབས། །རྒྱ་བོད་ཡུལ་གྲུ་ཀུན་ཏུ་བརྟུལ་ཞུགས་ཀྱི། །སྤྱོད་མཛད་ཐང་སྟོང་རྒྱལ་པོར་སྙན་པར་གྲགས། ཨུཪྻན་གཉིས་
པའི་ཞབས་ལ་གསོལ་བ་འདེབས། །སྐུ་གསུང་ཐུགས་རྟེན་ཆུ་ལ་ལྕགས་ཟམ་སོགས། །རྣམ་པར་དཀར་བའི་དགེ་ཚོགས་དཔག་མེད་ཀྱིས། །སྔོན་མེད་ཉི་མ་གསར་པ་
དགེ་མཚན་ཅན། །གྲུབ་ཆེན་ཆོས་ཀྱི་རྗེ་ལ་གསོལ་བ་འདེབས། །མགོན་ཁྱོད་གུས་པས་གསོལ་བ་བཏབ་པའི་མཐུས། །ཆོས་མཐུན་ཚེ་དཔལ་བསོད་ནམས་རབ་རྒྱས་
ཤིང་༑ །ཚོགས་གཉིས་རྒྱ་མཚོ་ཡོངས་སུ་རྫོགས་གྱུར་ཏེ། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག །ཅེས་གྲུབ་ཐོབ་ཐང་སྟོང་རྒྱལ་པོར་བསྟོད་པ་གྲུབ་ཐོབ་དེ་ཉིད་ཀྱིས་བཏབ་པའི་དགོན་

པ་ལྷུན་གྲུབ་སྟེང་དུ་དམ་པ་དེའི་བཞུགས་ཁྲི་ཡོད་སར་འདུག་པའི་དགེ་སློང་བློ་བཟང་ཆོས་རྒྱལ་གྱིས་རྟེན་དང་བཅས་ཏེ་བསྐུལ་ནས་ཨ་ཝ་དྷུ་ཏི་པ་སངས་རྒྱས་ཕུན་ཚོགས་ཀྱིས་བྲིས་པ་དགེ་ལེགས་འཕེལ། ཨི་དཾཤཱ་ས་ནཱཤྩ་སྦ་སཏྭ་ཧི་ཏོ་བྷ་
ཝནྟུ༑ ༈ ན་མོ་རཏྣ་ཏྲ་ཡཱ་ཡ། ན་མ་ཨཱཪྻཛྙཱ་ན་སཱ་ག་ར་བེེ་རོ་ཙ་ན། བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྟ་ཏེ་སམྱཀྶཾབུདྡྷཱ་ཡ། ན་མཿསརྦ་ཏ་ཐཱ་ག་ཏེ་བྷྱཿ ཨརྷ་
ཏེ་བྷྱཿབསམྱཀྶཾ་བུདྡྷེབྷྱེཿ ན་མ་ཨཱརླཨ་ཝ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ༈ ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི།
དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མ་ཀུ་སུ་མེ་ཝ་རེ། ཨི་ལི་མི་ལི་ཙི་ཏི་ཛྭ་ལ་མ་པ་ནཱ་ཡ་སྭཱ་ཧཱ།
དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་
ལ་འགོད་པར་ཤོག །བདག་གི་དུས་གསུམ་དགེ་བ་ཅི་བསགས་པ། །ནམ་མཁའི་མཐར་ཐུག་གྱུར་པའི་སེམས་ཅན་ཀུན། །བླ་མེད་རྡོ་རྗེ་ཐེག་པའི་སྣོད་གྱུར་།

༄༅། །ཏེ༑ །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་བསྒྲིགས་ཤིང་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བྱས་

༄༅། །ལམ་འབྲས་བླ་མ་མཆོད་པའི་ཆོ་ག་ཁྲིགས་ཆགས་སུ་བཀོད་པ་ཚོགས་གཉིས་
རབ་རྒྱས་ཞེས་བྱ་བ་བཞུགས་སོ། །

༄༅། །ཨོཾ་སྭསྟི། བླ་མ་དང་གཉིས་སུ་མེད་པའི་དཔལ་ཀྱེའི་རྡོ་རྗེ་ལ་ཕྱག་འཚལ་ལོ། །འདིར་བླ་མའི་རྣལ་འབྱོར་ཐུན་མོང་བ་ཉམས་སུ་ལེན་པར་འདོད་
པས༑ སྦྱོར་བ་དངོས་གཞི་རྗེས་གསུམ་ལས། སྦྱོར་བ་ནི་དབེན་ཞིང་ཉམས་དགའ་བའི་གནས་ཁང་དུ་བྱི་དོར་བྱས་ཤིང་། བླ་མ་གོང་མའི་ཕྱག་སེན་དབུ་ལོ་ལ་སོགས་པ་བཞུགས་པའི་སྐུ་བརྙན་བྲིས་
འབུར་ལུགས་མ་གང་རྙེད་མདོ་ཕུག་དང་བསྟུན་པར་བཤམ། དེའི་མདུན་དུ་སྟེགས་བུ་ལ་རས་ཀྱིས་བཀབ་པའི་སྟེང་དུ་མེ་ཏོག་སིལ་མ་དགྲམ། དེའི་སྟེང་དུ་མན་ཇིའི་ཁར་བསྒྲུབ་པའི་མཎྜལ་ལ་དྲི་བཟང་
གིས་བྱུགས་ཤིང་ཚོམ་བུ་ལྔ་པའི་མཐའ་སྐོར་དུ། མཚམས་འཛིན་ཆུ་གཉིས་སྔོན་འགྲོའི་ཉེར་སྤྱོད་ཟླུམ་པོར་བཤམ། འབྱོར་ན་སྟེགས་བུ་བང་རིམ་ཅན་ལ་མཆོད་པའི་ཕྲེང་བ་དང་། བླ་རེ་གདུགས་རྒྱལ་

༄༅། །མཚན་བ་དན་ལ་སོགས་པས་བརྒྱན། རང་གི་མདུན་དུ་མཆོད་པའི་མཎྜལ་མཐོ་གང་ལས་མི་ཆུང་བར་དྲི་བཟང་བཏབ་པའི་ཆུ་དང་འབྲུ་གཙང་མ་རྣམས་སྟ་གོན་བྱའོ། །གཉིས་
པ་དངོས་གཞི་ནི། ཨོཾ་བཛྲ་ཡཀྵ་ཧཱུྃ། ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫ་ར་ཎ་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། །
སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་ལས་བྱུང་བའི་ལྷ་རྫས་ལས་
གྲུབ་པའི་མཆོད་ཡོན། མེ་ཏོག །བདུག་སྤོས། མར་མེ། དྲི། ཞལ་ཟས། གཞན་ཡང་རོལ་མོ་དང་འཕན་གདུགས་ལ་སོགས་པ་

མཆོད་རྫས་བསམ་གྱིས་མི་ཁྱབ་པ་ནམ་མཁའི་ཁམས་ཐམས་ཅད་གང་བར་གྱུར། ཨོཾ་བཛྲ་ཨརྒྷཾ་ཨཱཿཧཱུྃ་སོགས་ནས་ཨོཾ་བཛྲ་ཤཔྟ་ཨཱཿཧཱུྃ། ཨོཾ་བཛྲ་དྷརྨཱ་ར་ཎི་སོགས། བདག་དང་
འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་གཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཕྱོགས་བཅུ་དུས་གསུམ་གྱི་དེ་བཞིན་
གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་
ཅད་ཀྱི་མངའ་བདག་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་
སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །བླ་མ་དང་དཀོན་མཆོག་རིན་པོ་ཆེ་རྣམ་པ་
གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་

༄༅། །རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་ལམ་ཟབ་མོ་ཉམས་སུ་བླང་བར་བགྱིའོ། །ཨོཾ་སྭ་བྷཱ་ཝ་ཤུདྡྷསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། སྟོང་
པའི་ངང་ལས་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞིས་མཛེས་པ། རྒྱན་ཐམས་ཅད་ཀྱིས་བརྒྱན་པ། མཚན་ཉིད་
ཐམས་ཅད་ཡོངསཾ་སུ་རྫོགས་པའི་དབུས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་ཉི་མ་ཟླ་བའི་དཀྱིལ་འཁོར་རྣམས་བརྩེགས་པའི་སྟེང་དུ་བདག་
གི་རྩ་བའི་བླ་མ་དམ་པ། དུས་གསུམ་གྱི་རྒྱལ་བ་སྲས་དང་སློབ་མར་བཅས་པ་ཐམས་ཅད་འདུས་པའི་ངོ་བོ་རྣམ་པ་རིགས་ཐམས་ཅད་ཀྱི་ཁྱབ་བདག་དྲུག་པ་རྡོ་རྗེ་འཆང་ཆེན་
པོ༑ སྐུ་མདོག་ཨིནྡྲ་ནཱི་ལ་ལྟར་སྔོ་ཞིང་དྭངས་ལ་འོད་འབར་བ། ཞལ་གཅིག་ཕྱག་གཉིས་ཀྱིས་རྡོ་རྗེ་དྲིལ་བུ་ཐུགས་ཀར་བསྣོལ་བའི་ཚུལ་གྱིས་འཛིན་པ་ཞལ་འཛུམ་ཞིང་ཁྲོ་
བ༑ སྒེག་ཅིང་ཆགས་པའི་ཉམས་དང་ལྡན་པ། དབུ་སྐྲ་རལ་པའི་ཐོར་ཅོག་ནག་པོ་སྤྱི་བོར་བཅིངས་ཤིང་ལྷག་མ་ཅུང་ཟད་ལྕང་ལོའི་ཚུལ་དུ་འཕྱང་བ། རིན་པོ་ཆེ་དང་

རུས་པའི་རྒྱན་གྱིས་བརྒྱན་ཞིང་དར་སྣ་ཚོགས་ཀྱི་ན་བཟའ་གསོལ་བ། རྣམ་པ་སྣ་ཚོགས་པའི་འོད་ཟེར་དུ་མ་འཕྲོ་བ་དང་སྡུད་པའི་བདག་ཉིད་ཅན། འགྱིང་བ་དང་བཅས་
པའི་སྒོ་ནས་ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་མཐའ་སྐོར་དུ་བརྒྱུད་པའི་བླ་མ་རྣམས་ཀྱང་རྡོ་རྗེ་འཆང་གི་རྣམ་པར་ཞལ་ནང་དུ་ཕྱོགས་པས་བཞུགས་པ།
ཤར་དུ་ཡི་དམ་རྒྱུད་སྡེ་བཞིའི་ལྷ་ཚོགས། ལྷོར་ཡང་དག་པར་རྫོགས་པའི་སངས་རྒྱས་ལོངས་སྤྱོད་རྫོགས་པ་དང་སྤྲུལ་པའི་སྐུའི་རྣམ་པ་ཅན་དུ་མ། ནུབ་ཏུ་ཐེག་པ་ཆེན་པོའི་
དམ་པའི་ཆོས་གླེགས་བམ་གྱི་རྣམ་པ་ཅན་དར་ཟབ་ལ་སོགས་པས་གཡོགས་པ་དུ་མ། བྱང་དུ་འཕགས་པའི་དགེ་འདུན་ཁྱིམ་པ་དང་རབ་ཏུ་བྱུང་བ་དང་དཔའ་བོ་དང་རྣལ་
འབྱོར་མའི་ཆ་ལུགས་ཅན་དུ་མ། མཐའ་སྐོར་ཀུན་ཏུ་ཆོས་སྐྱོང་བའི་སྲུང་མ་ནོར་ལྷའི་ཚོགས་དང་བཅས་པ་དཔག་ཏུ་མེད་པས་བསྐོར་བ་སྤྲིན་ཕུང་འཁྲིགས་པ་ལྟར་བཞུགས་
པར་གྱུར། དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས་པས་རང་བཞིན་གྱི་གནས་ནས་རྩ་བརྒྱུད་ཀྱི་བླ་མ་ཡི་དམ་དཀོན་མཆོག་གསུམ་ཆོས་སྲུང་ནོར་ལྷ་དང་བཅས་པ་བསམ་

༄༅། །གྱིས་མི་ཁྱབ་པ་ཨོཾ་བཛྲ་ས་མཱ་ཛཿ ཛཿཧཱུྃ་བཾ་ཧོཿ མི་འཕྲོགས་པའི་མཁྱེན་རབ་དང་ཐུགས་རྗེར་ལྡན་པ་ཁམས་གསུམ་ཆོས་ཀྱི་རྒྱལ་པོ། དེ་བཞིན་གཤེགས་
པ་ཐམས་ཅད་ཀྱི་ངོ་བོ། དམ་པའི་ཆོས་ཐམས་ཅད་ཀྱི་འབྱུང་གནས། བྱང་ཆུབ་སེམས་དཔའ་ཐམས་ཅད་ཀྱི་ཡབ། ཉན་ཐོས་དང་རང་སངས་རྒྱས་ཐམས་ཅད་ཀྱི་བླ་མ།
ལྷ་དང་བཅས་པའི་འཇིག་རྟེན་ཐམས་ཅད་ཀྱི་སྐྱབས། ཆོས་ཀྱི་རྗེ་དཔལ་ལྡན་ས་སྐྱ་པཎྜི་ཏ་ཆེན་པོའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་
པོས་དུས་ཐམས་ཅད་དུ་རྗེས་སུ་གཟུང་དུ་གསོལ། གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུའི་སྐུ།  །རྡོ་རྗེ་ཅན་
ཞབས་པད་ལ་འདུད། །ཁྱོད་ནི་རྒྱལ་དང་རྒྱལ་བའི་སྲས། །རབ་བྱུང་དགེ་བསྙེན་ཁྱིམ་པ་སོགས། །འགྲོ་བ་ཀུན་གྱི་གཟུགས་མཛད་ནས། །གདུལ་བྱ་ཐམས་ཅད་སྨིན་
པར་མཛད། །ཉི་མའི་འོད་ཟེར་རབ་ཚ་ཡང་། །མེ་ཤེལ་མེད་པར་མེ་མི་འབྱུང་། །དེ་བཞིན་སངས་རྒྱས་བྱིན་རླབས་ཀྱང་། །བླ་མ་མེད་པར་འབྱུང་མི་འགྱུར། །དེས་

ན་ཁྱོད་ཉིད་མཉེས་པ་ཡིས། །སངས་རྒྱས་ཐམས་ཅད་མཉེས་པར་འགྱུར། །དཀོན་མཆོག་གསུམ་པོ་གཅིག་བསྡུས་པའི། །བླ་མ་ཁྱོད་ལ་བདག་སྐྱབས་མཆི། །སངས་
རྒྱས་ཀུན་གྱི་ངོ་བོ་ཉིད། །ཆོས་རྣམས་ཀུན་གྱི་རིན་ཆེན་གཏེར། །དགེ་འདུན་ཐམས་ཅད་འདུས་པའི་སྐུ། །དཔལ་ལྡན་བླ་མ་དེ་ལ་འདུད། །ཁྱོད་ནི་གདུལ་བྱ་སྨིན་
པའི་ཕྱིར། །དེ་བཞིན་གཤེགས་པ་རྣམ་པ་ལྔ། །ཁྱོད་ཀྱི་ཕུང་པོ་རྣམ་ལྔར་སྟོན། །སྤྱན་སོགས་ཁྱོད་ཀྱི་འབྱུང་བ་བཞི། །ས་ཡི་སྙིང་པོ་རྡོ་རྗེ་འཆང་། །ནམ་མཁའི་
སྙིང་པོ་སྤྱན་རས་གཟིགས། །འཇམ་དབྱངས་སྒྲིབ་པ་རྣམ་པར་སེལ། །བྱམས་པ་ཀུན་ཏུ་བཟང་པོ་རྣམས། །མགོན་པོ་ཁྱོད་ཀྱི་དབང་པོ་སོགས། །གཤིན་རྗེའི་གཤེད་
སོགས་ཁྲོ་བོ་བཅུ། །དཔལ་ལྡན་ཁྱོད་ཀྱི་སྐུ་ཡི་ཆ། །གཟུགས་སོགས་རྡོ་རྗེ་ལྷ་མོར་སྟོན། །ཉོན་མོངས་ཡེ་ཤེས་གནས་གྱུར་པ། །བདག་ཉིད་ཆེན་པོ་ཁྱོད་ཀྱིས་མཁྱེན། །
ཐམས་ཅད་སྤྲོ་བའི་ཕྲིན་ལས་ཀྱིས། །རྫོགས་པའི་སངས་རྒྱས་ཐམས་ཅད་སྤྲུལ། །གཅིག་ཏུ་བསྡུས་པའི་སྦྱོར་བ་ནི། །སངས་རྒྱས་ཀུན་བདག་རྡོ་རྗེ་འཆང་། །བག་

༄༅། །ཆགས་བཅས་པའི་སྒྲིབ་ཀུན་སྤངས། །ཡོན་ཏན་ཐམས་ཅད་རབ་རྫོགས་པ། །ཁྱོད་ཀྱི་ཕྲིན་ལས་ངོ་མཚར་རྨད། །གང་གིས་གཡོ་མེད་ཁྱོད་བསྟེན་པ། །
དེ་ལ་དེ་མ་ཐག་བྱིན་བརླབ། །སྐད་ཅིག་གཅིག་གིས་རྫོགས་འཚང་རྒྱ། །ཡང་ན་ཕུན་ཚོགས་ཐམས་ཅད་འགྲུབ། །དེས་ན་རྡོ་རྗེ་སློབ་དཔོན་མཆོག །དངོས་པོ་ཀུན་
གྱིས་དེ་ལ་འདུད། །རྣམ་པ་ཀུན་ཏུ་བདག་སྐྱབས་མཆི། །ཕྱི་ནང་གསང་བ་དེ་ཁོ་ན། །ལུས་དང་ལོངས་སྤྱོད་འབྲེལ་བ་ཀུན། །སྲོག་གི་བར་གྱིས་ཁྱོད་མཉེས་བགྱི། །
ཇི་སྲིད་རྣམ་པར་གྲོལ་བའི་ས། །བདག་གཞན་ཀུན་གྱིས་མ་ཐོབ་པར། །དེ་སྲིད་མཆོད་པ་མཆོག་གི་སྤྲིན། །ཀུན་ཏུ་བཟང་པོའི་རྣམ་ཐར་ལས། །ཆེས་ལྷག་གྱུར་པས་
ཁྱོད་མཆོད་དོ། །ཁྱོད་ནི་གང་ལ་མཉེས་གྱུར་པའི། །ཕྲིན་ལས་དེ་ཉིད་སྒྲུབ་པར་ཤོག །མི་མཉེས་བྱེད་པ་རྣམ་སྤངས་ཏེ། །རྣམ་པ་ཀུན་ཏུ་ཁྱོད་བསྟེན་ནོ། །ཁྱོད་ཀྱི་
ཕྲིན་ལས་བསྒྲུབ་སླད་དུ། །མགོན་པོ་གང་ལ་མཉེས་གྱུར་ན། །གལ་ཏེ་བླ་ན་མེད་པ་ཡི། །བྱང་ཆུབ་ཐོབ་ཀྱང་དེ་དོར་ཏེ། །སྐྱེ་ཞིང་སྐྱེ་བ་ཐམས་ཅད་དུ། །ཁྱོད་ཀྱི་

ཕྲིན་ལས་བསྒྲུབ་པར་བགྱི། །དགེ་བ་འདི་ཡིས་བདག་གཞན་ཀུན། །ཁྱོད་མཉེས་བགྱིས་པའང་ཐོབ་པར་ཤོག། །།སྐུ་ཡི་སྤྱོད་པ་རྣམ་དག་པ། །སངས་རྒྱས་དགེ་
པའི་ཚུལ་ཁྲིམས་ལྡན། །གསུང་གི་ཕྲིན་ལས་ཕུན་སུམ་ཚོགས། །ཤེས་བྱའི་དཀྱིལ་འཁོར་མ་ལུས་ཁྱབ། །ཐུགས་ཀྱི་དགོངས་པ་རབ་ཟབ་པ། །ཆོས་རྣམས་ཀུན་གྱི་དེ་།
ཉིད་མཁྱེན། །མཁས་པ་ཐམས་ཅད་དགའ་མཛད་པའི། །ཡོན་ཏན་རྒྱ་མཚོ་ཁྱོད་ལ་མངའ། །སེམས་ཅན་ཐམས་ཅད་སྨིན་མཛད་པའི། །ཕྲིན་ལས་མངའ་བ་ཆོས་ཀྱི་
རྗེ༑ །ཁྱོད་ལ་བསུ་བས་དཔལ་དུ་བྱེད། །བསྟེན་པས་བློ་གྲོས་མཆོག་ཏུ་འགྱུར། །བསྟེན་ན་འཇིགས་པ་མེད་པར་མཛད། །བསྙེན་བཀུར་བགྱིས་པས་བདེ་བ་འབྱུང་། །
དེ་འདྲའི་དཔལ་ལྡན་ཆོས་ཀྱི་རྗེ། །བླ་མ་མཆོག་ལ་བདག་གསོལ་འདེབས། །མཆོད་པ་ཐམས་ཅད་སྤངས་ནས་ནི། །བླ་མ་མཆོད་པ་བྱའོ་ཞེས། །སངས་རྒྱས་ཀུན་
གྱིས་མཐུན་པར་གསུངས། །དེ་བས་དངོས་པོ་ཐམས་ཅད་ཀྱིས། །བླ་མ་མཉེས་པར་བྱེད་པར་ཤོག །སྐྱེ་བ་འདི་དང་སྐྱེ་བ་གཞན། །ཇི་སྲིད་སངས་རྒྱས་མ་ཐོབ་བར།།

༄༅། །དེ་སྲིད་བླ་མའི་ཞབས་དྲུང་དུ། །འབྲལ་བ་མེད་པར་གནས་གྱུར་ཅིག །མཆོད་པ་ཀུན་གྱིས་མཆོད་བྱེད་ཅིང་། །དམ་ཆོས་རྟག་ཏུ་ཉན་པ་དང་། །བཀའ་
བཞིན་སྒྲུབ་པར་བྱེད་པར་ཤོག །སངས་རྒྱས་ཀུན་གྱི་ངོ་བོ་ཉིད། །དངོས་གྲུབ་ཀུན་གྱི་རིན་ཆེན་གཏེར། །ཉེས་པ་ཀུན་ལས་རྣམ་གྲོལ་བ། །བླ་མ་ཀུན་ལ་ཕྱག་འཚལ་
ལོ༑ །བསོད་ནམས་ཡེ་ཤེས་རབ་རྫོགས་པ། །སྟོང་པ་དང་ནི་སྙིང་རྗེའི་བདག །སྲིད་དང་མྱ་ངན་འདས་པའི་དཔལ། །རྡོ་རྗེ་འཆང་ལ་ཕྱག་འཚལ་ལོ། །ཆོས་
དབྱིངས་ཤེས་རབ་ཕ་རོལ་ཕྱིན། །ཟག་མེད་བདེ་ཆེན་སྒྱུ་མའི་སྐུ། །བདེ་གཤེགས་ཐམས་ཅད་བསྐྱེད་པའི་ཡུམ། །བདག་མེད་མ་ལ་ཕྱག་འཚལ་ལོ། །ཤེས་བྱ་ཀུན་ལ་
རབ་སྦྱངས་ནས། །བརྩོན་པས་གོ་འཕང་མཆོག་བརྙེས་ཏེ། །བརྩེ་བས་གཞན་གྱི་དོན་མཛད་པའི། །བིཪྺ་པ་ལ་ཕྱག་འཚལ་ལོ། །རྗེས་སུ་གདམས་པ་ཟབ་མོ་ཡིས། །
ཉིད་ཀྱི་ཐུགས་ནི་རྣམ་གྲོལ་ཞིང་། །བརྟུལ་ཞུགས་སྤྱོད་པས་གཞན་དོན་མཛད། །ནག་པོ་པ་ལ་ཕྱག་འཚལ་ལོ། །དམ་པའི་དེ་ཉིད་དོན་གཟིགས་ནས། །འཇིག་རྟེན་

སྤྱོད་ལས་རྣམ་གྲོལ་ཞིང་། །གྲུབ་པའི་བརྟུལ་ཞུགས་ལ་གནས་པའི། །ཌ་མ་རུ་པ་ལ་ཕྱག་འཚལ། །ཟབ་མོའི་ལམ་ལ་རབ་བརྩོན་པས། །དངོས་གྲུབ་བརྙེས་ནས་
བྱིས་པ་ཡི། །ཚུལ་གྱི་གཉིས་མེད་སྤྱོད་པ་མཛད། །ཨ་ཝ་དྷཱུ་ཏཱི་ལ་ཕྱག་འཚལ། །ཤེས་བྱ་ཀུན་ལ་རབ་མཁས་ཤིང་། །ཏིང་ངེ་འཛིན་ལ་མངའ་བརྙེས་པས། །གངས་
ཅན་འདུལ་བར་མཛད་པ་པོ། །ག་ཡ་དྷ་ར་ལ་ཕྱག་འཚལ། །དམ་ཆོས་རིན་ཆེན་མཛོད་འཛིན་པས། །གདུལ་བྱའི་རེ་བ་རྫོགས་མཛད་པ། །སྐད་གཉིས་སྨྲ་བ་ཐུགས་
རྗེ་ཅན། །ཤཱཀྱ་ཡེ་ཤེས་ལ་ཕྱག་འཚལ། །གུས་པས་བླ་མ་ཉེར་བསྟེན་ནས། །རྒྱུད་དང་མན་ངག་ཀུན་འཛིན་ཅིང་། །མཐུ་སྟོབས་ཆེན་པོ་དང་ལྡན་པ། །རྗེ་བཙུན་
ཀུན་རིག་ལ་ཕྱག་འཚལ། །མཁྱེན་ལྡན་ཁྱོད་ཀྱིས་གཞན་དོན་ཕྱིར། །སྒྲུབ་ལ་བརྩོན་པས་ཏིང་འཛིན་དང་། །མངོན་པར་ཤེས་དང་རྫུ་འཕྲུལ་ལ། །མངའ་བརྙེས་ཆོས་
འབར་ལ་ཕྱག་འཚལ། །འཇམ་པའི་དབྱངས་ལས་མངོན་སུམ་དུ། །ཁྱོད་ཀྱིས་ཆོས་རྣམས་ཐུགས་ཆུད་པས། །ཤེས་བྱ་ཀུན་ལ་མ་རྨོངས་ཤིང་། །མཁས་མཆོག་རྣམས་

༄༅། །ཀྱི་བླ་མར་གྱུར། །ཐུགས་རྗེ་ཆེན་པོ་དང་ལྡན་པས། །རྟག་ཏུ་གཞན་གྱི་དོན་མཛད་པའི། །རྣལ་འབྱོར་དབང་ཕྱུག་ས་སྐྱ་པ། །ཀུན་དགའ་སྙིང་པོ་ལ་
ཕྱག་འཚལ། །བསོད་ནམས་དཔག་མེད་ལས་གྲུབ་ཅིང་། །མཁྱེན་པའི་ཡེ་ཤེས་རབ་རྒྱས་པས། །འགྲོ་བའི་རྩ་ལག་མཆོག་གྱུར་པ། །བསོད་ནམས་རྩེ་མོ་ལ་ཕྱག་
འཚལ༑ །ཆོས་རྣམས་ཀུན་གྱི་དེ་ཉིད་གཟིགས། །གསང་སྔགས་རྒྱ་མཚོའི་ཕ་རོལ་སོན། །རྡོ་རྗེ་འཛིན་པ་ཀུན་གྱི་རྗེ། །གྲགས་པ་རྒྱལ་མཚན་ལ་ཕྱག་འཚལ།།
ཁྱོད་ནི་མན་ངག་དུ་མའི་མཛོད། །རབ་ཏུ་བརྟན་པའི་ཐུགས་མངའ་ཞིང་། །རྟག་ཏུ་གཞན་ལ་ཕན་དགོངས་པ། །དཔལ་ཆེན་འོད་པོ་ལ་ཕྱག་འཚལ། །ཁྱོད་ཀྱིས་
བསོད་ནམས་ཡེ་ཤེས་ཚོགས། །བསྐལ་པ་དུ་མར་རབ་བསྒྲུབས་པས། །བཞད་པའི་དོན་རྣམས་ཡོངས་རྫོགས་པའི། །དཔལ་ལྡན་དོན་གྲུབ་ལ་ཕྱག་འཚལ། །འཁྲུལ་
བ་མི་མངའ་ཉེས་མི་མངའ། །ཚུལ་ཁྲིམས་ཕུང་པོས་བརྒྱན་པའི་སྐུ། །མཐོང་བ་ཙམ་གྱིས་རབ་དད་པར། །མཛད་པ་ཁྱོད་ལ་ཕྱག་འཚལ་ལོ། །ཅ་ཅོ་མི་མངའ་རྣམ་

དག་གསུང་། །ཐ་དད་སྐད་ཀྱིས་མཐའ་ཡས་པའི། །གདུལ་བྱའི་དབང་པོ་ཚིམ་མཛད་པའི། །གསུང་མཆོག་ཁྱོད་ལ་ཕྱག་འཚལ་ལོ། །མཉམ་པར་གཞག་ཅིང་རྟོག་མི་
མངའ༑ །འགྲོ་བའི་ཡིད་ལ་མཉམ་པར་འཇུག །ཏིང་ངེ་འཛིན་དང་གཟུངས་ཀྱི་གཏེར། །རྣམ་གྲོལ་ཐུགས་ལ་ཕྱག་འཚལ་ལོ། །ཁྱོད་ཀྱི་ཤེས་བྱའི་དཀྱིལ་འཁོར་འདི། །
མ་ལུས་ཐུགས་སུ་ཆུད་གྱུར་པས། །འཆད་རྩོད་རྩོམ་པའི་བྱ་བ་ལ། །མངའ་བརྙེས་ཁྱོད་ལ་ཕྱག་འཚལ་ལོ། །དམིགས་པ་ཀུན་ལས་རྣམ་གྲོལ་ཞིང་། །ཐུགས་རྗེ་ཆེན་
པོ་དང་ལྡན་པས། །གཞན་དོན་དུས་ལས་མི་འདའ་བའི། །བརྩེ་ཆེན་ཁྱོད་ལ་ཕྱག་འཚལ་ལོ། །མཁྱེན་བརྩེ་བརྩོན་པའི་སྟོབས་ཆེན་གྱིས། །བདུད་ཀྱི་སྟོབས་རྣམས་
འཇོམས་མཛད་ཅིང་། །ཉོན་མོངས་བྱང་ཆུབ་ལམ་བསྒྱུར་བའི། །མཐུ་ཆེན་ཁྱོད་ལ་ཕྱག་འཚལ་ལོ། །འཁོར་བ་ཇི་སྲིད་གནས་ཀྱི་བར། །རྣམ་པར་འཕྲུལ་པ་སྣ་ཚོགས་
ཀྱིས༑ །དེ་སྲིད་དེ་ཡི་དོན་མཛད་པའི། །ཕྲིན་ལས་དབང་ཕྱུག་ལ་ཕྱག་འཚལ། །ཀུན་དགའི་དགོས་འདོད་མ་ལུས་པ། །རིན་ཆེན་རྒྱལ་མཚན་ལས་བྱུང་བའི། །

༄༅། །དཔལ་འབྱོར་བཟང་པོའི་འབྲས་སྩོལ་བའི། །དབང་གི་རྒྱལ་པོ་ལ་ཕྱག་འཚལ། །སངས་རྒྱས་ཀུན་གྱི་ཡེ་ཤེས་སྐུ། །གཅིག་ཏུ་བསྡུས་པ་གཞན་དོན་ཕྱིར།།
སོ་སོ་སྐྱེ་བོའི་སྐུར་སྟོན་པ། །མཚུངས་བྲལ་ཁྱོད་ལ་ཕྱག་འཚལ་ལོ། །དཀོན་མཆོག་གསུམ་པོ་ཁྱོད་ཉིད་དེ། །ཁྱོད་ཉིད་དཀོན་མཆོག་གསུམ་ཡང་ལགས། །དེ་བས་
རྣམ་པ་ཐམས་ཅད་དུ། །ཁྱོད་ལ་གུས་པས་ཕྱག་འཚལ་ལོ། །སྟོན་མཆོག་ཁྱོད་ལ་ཕྱག་འཚལ་ལོ། །སྐྱབས་མཆོག་ཁྱོད་ལ་ཕྱག་འཚལ་ལོ། །འདྲེན་པ་མཆོག་ལ་ཕྱག་
འཚལ་ལོ། །བླ་མ་མཆོག་ལ་ཕྱག་འཚལ་ལོ། །གང་ལ་ཁྱོད་ཀྱི་སྐུས་རེག་ཅིང་། །ཁྱོད་གསུང་ཐོས་ཤིང་འཛིན་པ་དང་། །ཁྱོད་ཀྱི་ཐུགས་རྗེས་རྗེས་བཟུང་བ། །དེ་
དག་ཀུན་ལའང་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེ། །རྣམ་དཔྱོད་བློ་གྲོས་ཆེན་པོ་ཅན། །བརྟུལ་ཞུགས་མཆོག་ལྡན་གསང་སྔགས་འཛིན། །
བསོད་ནམས་རྒྱལ་མཚན་ལ་ཕྱག་འཚལ། །རྨད་བྱུང་བློ་གྲོས་ཆེན་པོ་ཅན། །རྒྱལ་མཚན་རྩེར་མཆོད་ནོར་བུ་ལྟར། །འགྲོ་ལ་འདོད་དགུ་སྩོལ་མཛད་པ། །ཕྲིན་ལས་

བཟང་པོ་ལ་ཕྱག་འཚལ། །དཀོན་མཆོག་གསུམ་དངོས་བླ་མ་ཡི། །ཡོངས་བཟུང་རིམ་གཉིས་ཏིང་འཛིན་གྱིས། །ཉམས་རྟོགས་མཐར་ཕྱིན་བརྟན་པའི་དཔལ། །ཞང་།
སྟོན་ཆོས་རྗེ་ལ་ཕྱག་འཚལ། །བསོད་ནམས་ཡེ་ཤེས་ཚོགས་གཉིས་ལས། །ལེགས་འཁྲུངས་དོན་གཉིས་དཔལ་གྱིས་འབྱོར། །རྩེ་གཅིག་བསྒྲུབ་ལ་བརྩོན་མཛད་པའི།།
བྲག་ཕུག་པ་ལ་ཕྱག་འཚལ་ལོ། །གནས་ལུགས་རྟོགས་པའི་བློ་གྲོས་ཀྱིས། །ཤེས་བྱའི་དེ་ཉིད་འབྱེད་པ་ལ། །རྒོལ་བ་གཞན་གྱིས་མི་འཕྲོགས་པའི། །གཅིག་ཏུ་སྟོན་
པ་ཁྱོད་ཕྱག་འཚལ། །དཔལ་ལྡན་རྩ་བའི་བླ་མ་མཆོག །ཚུལ་ཁྲིམས་ཐོས་བསམ་བསྒོམ་པར་ལྡན། །བརྩེ་བས་མ་ནོར་ལམ་སྟོན་པའི། །བཀའ་དྲིན་ཅན་ཁྱོད་ལ་
ཕྱག་འཚལ། །ཡེ་ཤེས་ལྔ་ལྡན་ཆོས་ཀྱི་རྗེ། །རིམ་གཉིས་རྒྱལ་མཚན་རྩེར་བཟུང་ནས། །ཚོགས་གཉིས་དཔལ་འབྱོར་བཟང་པོ་ཡི། །འགྲོ་ཀུན་སྐྱོང་མཛད་ལ་ཕྱག་
འཚལ༑ །ཟབ་མོའི་ཏིང་འཛིན་རབ་གོམས་པས། །སྦྱོར་ལམ་རྩེ་མོའི་ཡེ་ཤེས་མཆོག །གང་གིས་བརྙེས་པ་ཆོས་ཀྱི་རྗེ། །གྲུབ་ཆེན་བུདྡྷ་ཤྲཱི་ལ་འདུད། །ཀུན་མཁྱེན་

༄༅། །གསུང་གི་བདུད་རྩི་ཡིས། །དགའ་སྟོན་འགྲོ་ལ་འགྱེད་མཛད་ཅིང་། །བཟང་པོའི་ཕྲིན་ལས་གདུལ་བྱ་ཡི། །དཔལ་དུ་གྱུར་པ་ལ་ཕྱག་འཚལ། །དཀོན་
མཆོག་དགེས་པའི་ལྷག་བསམ་ཅན། །མི་མཐུན་ཕྱོགས་ལས་རྣམ་རྒྱལ་བའི། །དགེ་མཚན་དཔལ་ཡོན་བཟང་པོ་ཅན། །དཔལ་ལྡན་བླ་མའི་ཞབས་ལ་འདུད། །ཤེས་
བྱ་ཀུན་ལ་ཐོགས་མེད་ཅིང་། །གསུང་རབ་རྒྱ་མཚོ་ཐུགས་སུ་ཆུད། །གྲགས་པའི་དཔལ་གྱིས་ས་གསུམ་གཡོ། །འཇམ་དབྱངས་བླ་མའི་ཞབས་ལ་འདུད། །རྒྱུད་སྡེ་
ཀུན་གྱི་དེ་ཉིད་གཟིགས། །སྨིན་གྲོལ་དགའ་སྟོན་ཕྱོགས་བཅུར་འགྱེད། །མཁྱེན་རབ་དབང་ཕྱུག་གདུལ་བྱ་ཡི། །འདྲེན་པ་དམ་པ་དེ་ལ་འདུད། །མཐའ་ཡས་རྒྱུད་སྡེ་
རྒྱ་མཚོའི་དཔལ་དང་ལྡན། །མན་ངག་གཙུག་གི་ནོར་བུའི་གཟི་འོད་ཀྱིས། །རྡོ་རྗེ་ཐེག་པའི་བསྟན་པ་གསལ་མཛད་པ། །མཁས་གྲུབ་གདེངས་ཅན་དབང་པོ་ལ་ཕྱག་
འཚལ༑ །རྒྱ་ཆེན་བསོད་ནམས་ལུས་སྟོབས་རབ་རྒྱས་ཤིང་། །བདེ་གཤེགས་གསུང་རབ་སེང་གེའི་ང་རོ་ཡིས། །ལོག་སྨྲའི་རི་དྭགས་མཐའ་དག་སྐྲག་མཛད་པའི། །

ཐུབ་བསྟན་གངས་རི་སྐྱོང་བ་དེ་ལ་འདུད། །དཀོན་མཆོག་གསུམ་དངོས་བླ་མ་ཉེར་བསྟེན་ནས། །རྨད་བྱུང་ཡོན་ཏན་ཀུན་གྱི་གཏེར་མངའ་ཞིང་། །གསང་ཆེན་བསྟན་པ་
སྤེལ་བའི་ཕྲིན་ལས་ཅན། །འདྲེན་མཆོག་ཆོས་ཀྱི་རྗེ་ལ་གསོལ་བ་འདེབས། །སངས་རྒྱས་བསྟན་པ་ལེགས་འཛིན་ཅིང་། །རིན་ཆེན་དམ་པའི་ཆོས་བཞིན་སྤྱོད། །དགེ་
འདུན་རྒྱ་མཚོའི་དབུས་ན་བརྗིད། །དཔལ་ལྡན་བླ་མ་ལ་ཕྱག་འཚལ། །བླ་མ་རྣམས་དང་ལྷག་པའི་ལྷ་ཚོགས་ལ། །མཆོག་ཏུ་དད་པས་ཚུལ་བཞིན་མཉེས་བྱས་ནས།།
རྒྱུད་དང་མན་ངག་དུ་མའི་མཛོད་འཛིན་པ། །ཇི་བཞིན་སྨྲ་བའི་སེང་གེ་དེ་ལ་འདུད། །དཀོན་མཆོག་གསུམ་དངོས་ཡོངས་འཛིན་མགོན་གྱི་གཟུང་། །ཁྲིམས་ལྡན་ཐོས་༌
བསམ་བསྒོམ་པའི་ནོར་གྱིས་ཕྱུག །ལྷུན་གྲུབ་ཕྲིན་ལས་ཕྱོགས་བརྒྱར་སྤེལ་མཁས་པའི། །བློ་ལྡན་དགེ་བའི་བཤེས་ལ་གསོལ་བ་འདེབས། །ཕུན་ཚོགས་ས་གསུམ་
འདྲེན་མཆོག་ཆོས་ཀྱི་རྗེ། །ཀུན་ཁྱབ་དུས་གསུམ་སངས་རྒྱས་ཀུན་གྱི་དངོས། །མཁའ་ཁྱབ་ཁམས་གསུམ་སྒྲོལ་བའི་ཕྲིན་ལས་ཅན། །ཟབ་རྒྱས་ཐེག་གསུམ་སྨྲ་བའི་སེང་

༄༅། །གེར་འདུད། །དངོས་གྲུབ་ཀུན་འབྱུང་རྩ་བརྒྱུད་བླ་མ་དང་། །དགེ་ལེགས་ཀུན་འབྱུང་དཀོན་མཆོག་རིན་ཆེན་དངོས། །མདོ་རྒྱུད་ཀུན་འབྱུང་རྗེ་བཙུན་ཆོས་
ཀྱི་རྗེ། །བྱིན་རླབས་ཀུན་འབྱུང་དཔལ་ལྡན་བླ་མར་འདུད། །རབ་འབྱམས་ཤེས་བྱའི་ནམ་མཁའ་ཡངས་པ་ལ། །རབ་གསལ་མཁྱེན་པའི་འོད་ཟེར་རབ་འཕྲོས་པས། །
རབ་མང་བློ་གསལ་དཔལ་མོའི་དཔལ་ཡོན་ཅན། །རབ་མཁས་ཕྲིན་ལས་བཟང་པོ་དེ་ལ་འདུད། །བྱམས་པའི་ཐུགས་རྗེའི་ཀུན་དགའི་བསྟན་པ་ལ། །བཀྲ་ཤིས་གྲགས་
པའི་རྒྱལ་མཚན་ལེགས་བཟུང་སྟེ། །དཔལ་འབྱོར་བཟང་པོས་སྐལ་ལྡན་སྐྱོང་མཛད་པ། །འགྲོ་བའི་སྐྱབས་མཆོག་ཆོས་ཀྱི་རྗེ་ལ་འདུད། །ཀུན་དགའི་ལེགས་བཤད་
མཁྱེན་རབ་འདབ་སྟོང་རྒྱས། །བསོད་ནམས་ལྷུན་གྱིས་གྲུབ་པའི་ཟེའུ་འབྲུ་ཅན། །བཀྲ་ཤིས་གྲགས་པའི་རྒྱལ་མཚན་འཛིན་མཁས་པའི། །སྐལ་ལྡན་བུང་བའི་དཔལ་
འབྱོར་བཟང་པོར་འདུད། །དཔལ་ལྡན་རྩ་བརྒྱུད་བླ་མའི་ཐུགས་ཀྱི་སྲས། །དོན་གཉིས་ལྷུན་གྲུབ་རྒྱལ་བ་ཀུན་གྱི་དངོས། །མ་ལུས་འགྲོ་བ་སྐུ་བཞིའི་སར་འདྲེན་པའི། །

མཚུངས་མེད་བླ་མའི་ཞབས་ལ་གསོལ་བ་འདེབས། །ནམ་མཁའ་ལྟ་བུར་ཡངས་པའི་མཁྱེན་རབ་ཀྱིས། །སངས་རྒྱས་བསྟན་པ་རབ་ཏུ་གསལ་མཛད་པ། །མཐའ་ཡས་
འགྲོ་བ་སྲིད་ལས་བསྒྲལ་བའི་ཕྱིར། །མཚུངས་མེད་ཆོས་ཀྱི་རྗེ་ལ་གསོལ་བ་འདེབས། །རྒྱ་ཆེན་ཤེས་བྱའི་ཆོས་རྣམས་མ་ལུས་པ། །ཇི་བཞིན་རབ་ཏུ་གསལ་བར་མཁྱེན་
པའི་ཐུགས། །དགེ་ལེགས་འབྱུང་གནས་ཐུབ་བསྟན་རྒྱས་མཛད་པ། །འགྲོ་བའི་འདྲེན་པ་མཆོག་ལ་གསོལ་བ་འདེབས། །མཐའ་ཡས་གདུལ་བྱའི་ལྷ་ལམ་རབ་ཡངས་
ངོས༑ །སྨིན་གྲོལ་ལམ་བཟང་ཚ་ཟེར་འགྱེད་མཁས་པའི། །ཡོངས་འཛིན་ནམ་མཁའི་ནོར་བུ་རིན་ཆེན་མཆོག །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
ཕུན་ཚོགས་དགེ་ལེགས་ཕན་བདེ་ཀུན་གྱི་གཞི། །བསོད་ནམས་ཡེ་ཤེས་ལྷུན་གྲུབ་ཆོས་ཀྱི་རྗེ། །ལྷག་བསམ་ངུར་སྨྲིག་འཛིན་པའི་རྡོ་རྗེ་འཆང་།དཀྱིལ་འཁོར་རྒྱ་
མཚོའི་ཁྱབ་བདག་ཁྱོད་ལ་འདུད། །རབ་འབྱམས་བདེ་གཤེགས་གཙུག་རྒྱན་བླ་མ་ཡི། །དཔལ་ལྡན་རྩ་བརྒྱུད་ཚོགས་ཀྱིས་ཉེར་བཟུང་ནས། །དཀོན་མཆོག་བསྟན་པའི་

༄༅། །རྒྱལ་མཚན་ཆེར་འཛིན་པ། །རིན་ཆེན་བྱང་ཆུབ་སེམས་ལྡན་ཁྱོད་ལ་འདུད། །ལེགས་བྱས་དགེ་བ་ནམ་མཁའི་དཀྱིལ་འཁོར་ལ། །དཔལ་ལྡན་ཕུན་
ཚོགས་ཉིན་མོར་བྱེད་པའི་སྐུ། །བྱམས་དང་སྙིང་རྗེའི་གཟི་འོད་འབུམ་འཕྲོ་བ། །འགྲོ་རྣམས་སྐྱོང་མཛད་ཕྲིན་ལས་བཟང་པོར་འདུད། །ལྷག་བསམ་ལྷུན་གྲུབ་རིན་ཆེན་
དབང་གི་རྒྱལ། །དད་འདུད་རྒྱལ་མཚན་རྩེར་མཆོད་གསོལ་བཏབ་པས། །དོན་གཉིས་དཔལ་འབྱོར་དད་ལྡན་འགྲོ་རྣམས་ལ། །སྩོལ་མཛད་བླ་མ་མཆོག་ལ་གསོལ་བ་
འདེབས༑ །མཁྱེན་རབ་འོད་ཀྱིས་མ་རིག་མུན་སངས་ཤིང་། །བརྩེ་ཆེན་ཐུགས་རྗེའི་དཀྱིལ་འཁོར་རྒྱས་པ་ཡིས། །ནུས་པ་ཕུན་ཚོགས་ཐུབ་བསྟན་རྒྱ་མཚོའི་གཉེན། །
དགེ་ལེགས་འོད་སྟོང་ལྡན་པ་དེ་ལ་འདུད། །སངས་རྒྱས་བསྟན་པའི་སྙིང་པོ་སྡོམ་གསུམ་གྱི། །བཅུད་འཛིན་ཕན་བདེའི་འབྱུང་གནས་རིན་པོ་ཆེ། །དཔལ་ལྡན་བྱང་ཆུབ་
སེམས་ཀྱི་རྡོ་རྗེའི་དངོས། །ཕྲིན་ལས་བཟང་པོའི་ཞབས་ལ་གསོལ་བ་འདེབས། །རབ་འབྱམས་ཤེས་བྱའི་མཁའ་དབྱིངས་ཆེར་ཡངས་པར། །རབ་གསལ་མཁྱེན་བརྩེའི་

དཀྱིལ་འཁོར་རབ་རྒྱས་པ། །རབ་མང་གདུལ་བྱའི་པད་ཚལ་རྒྱས་མཛད་པ། །རབ་མཆོག་བླ་མའི་ཞབས་ལ་གསོལ་བ་འདེབས། །བྱམས་ལྡན་འདྲེན་པ་རྒྱ་མཚོའི་
ཐུགས་ཀྱི་སྲས། །རྨད་བྱུང་ཚུལ་ཁྲིམས་རིན་ཆེན་རྒྱན་གྱིས་མཛེས། །དཔལ་ལྡན་ཀུན་དགའ་བཟང་པོའི་རྒྱལ་ཚབ་རྗེར། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས༑ །རྣམ་དཀར་ཚོགས་གཉིས་བསོད་ནམས་ལས་གྲུབ་སྐུ། །རྣམ་དག་གསུང་རབ་དཔལ་ཡོན་སྒྲོགས་པའི་གསུང་། །རྣམ་གྲོལ་ལམ་སྟོན་བརྩེ་བའི་ཐུགས་ལྡན་པ། །
རྣམ་མཁྱེན་བླ་མའི་ཞབས་ལ་གསོལ་བ་འདེབས། །མཁྱེན་རབ་བྱམས་བརྩེའི་ནུས་པ་ཀུན་གྱི་གཏེར། །རྨད་བྱུང་བསོད་ནམས་ཡེ་ཤེས་བདུད་རྩིའི་རྒྱུན། །སྐལ་བཟང་།
གདུལ་བྱའི་བློ་གྲོས་རྒྱས་མཛད་པའི། །དོན་གཉིས་བཟང་པོ་སྩོལ་མཛད་ཞབས་བརྟན་ཤོག །དགེ་ལེགས་བཀྲ་ཤིས་རྒྱས་པའི་ལྷ་ལམ་དུ། །མཁྱེན་བརྩེ་ལྷུན་གྲུབ་བློ་
གྲོས་དཀྱིལ་འཁོར་ཅན། །རྣམ་དཀར་ཕྲིན་ལས་ཕྱོགས་བཅུར་རྒྱས་མཛད་པ། །སྐལ་བཟང་ཀུནྡའི་མགོན་ལ་གསོལ་བ་འདེབས། །རྣམ་དག་ཚུལ་ཁྲིམས་ནམ་མཁའི་

༄༅། །ཁྱོན་ཡངས་པར། །བྱང་ཆུབ་སེམས་ཀྱི་དཀྱིལ་འཁོར་རབ་རྒྱས་ཤིང་། །ལྷུན་གྲུབ་ཕྲིན་ལས་འོད་ཟེར་སྤྲོ་མཁས་པའི། །མཚུངས་མེད་ཉིན་བྱེད་དབང་
པོར་གསོལ་བ་འདེབས། །ཕྱོགས་བཅུའི་འཇིག་རྟེན་ཐམས་ཅད་ན། །འགྲོ་བའི་དོན་དུ་བཞུགས་པ་ཡི། །རྫོགས་པའི་སངས་རྒྱས་ཐམས་ཅད་ལ། །རྟག་ཏུ་གུས་པས་
ཕྱག་འཚལ་ལོ། །ཐོག་མ་བར་དང་མཐར་དགེ་ཞིང་། །རྣམ་པར་དཀར་ལ་མ་འདྲེས་པ། །ངེས་པར་འབྱུང་བ་མཆོག་གི་ལམ། །དམ་པའི་ཆོས་ལ་ཕྱག་འཚལ་ལོ། །
བསོད་ནམས་ཞིང་རབ་མཆོག་གྱུར་པ། །ལྷ་དང་མི་ཡི་མཆོད་པའི་གནས། །རྒྱལ་སྲས་རང་རྒྱལ་དགྲ་བཅོམ་པ། །ཚོགས་མཆོག་དགེ་འདུན་ལ་ཕྱག་འཚལ། །ཚུལ་
གནས་ཐོས་དང་བསམ་ལྡན་ཞིང་། །ཏིང་ངེ་འཛིན་ལ་མཉམ་པར་གནས། །བདེ་གཤེགས་བསྟན་པ་ལེགས་འཛིན་པའི། །བཤེས་གཉེན་ཀུན་ལ་ཕྱག་འཚལ་ལོ།།
མཆོད་པར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་རྙེད་ཀྱི། །ལུས་བཏུད་པ་ཡིས་རྣམ་ཀུན་དུ། །མཆོག་ཏུ་དད་པས་ཕྱག་འཚལ་ལོ། །མཆོད་ཡོན་མེ་ཏོག་

བདུག་སྤོས་དང་། །སྣང་གསལ་དྲི་མཆོག་ཞལ་ཟས་དང་། །གདུགས་དང་རྒྱལ་མཚན་རོལ་མོའི་སྒྲས། །བླ་མའི་ཚོགས་དང་དཀོན་མཆོག་མཆོད། །འཇིག་རྟེན་།
ཁམས་ནི་མཐའ་ཡས་པ། །བདག་པོས་ཡོངས་སུ་མ་བཟུང་བའི། །མཆོད་པའི་ཡོ་བྱད་ཅི་མཆིས་པ། །བློ་ཡིས་བླངས་ནས་དབུལ་བར་བགྱི། །རབ་དང་ཡིད་ལས་བྱུང་།
གྱུར་པའི། །མཆོད་པའི་སྤྲིན་གྱི་ཕུང་པོ་ནི། །མཁའ་དང་མཉམ་པ་དུ་མ་ཡིས། །ཡོན་ཏན་རྒྱ་མཚོ་སྲས་བཅས་མཆོད། །དམན་པའི་ཡུལ་ལས་རབ་འདས་ཤིང་། །
རྒྱལ་བ་ཀུན་གྱི་དམ་ཚིག་མཆོག །དངོས་གྲུབ་ཀུན་གྱི་གཞིར་གྱུར་པ། །བདུད་རྩི་མཆོག་གིས་མཆོད་པར་བགྱི། །སྒྲིབ་པའི་དྲི་མ་ཀུན་བསལ་ནས། །རྟོག་པ་ཀུན་
ལས་རྣམ་གྲོལ་བའི། །བླ་ན་མེད་པའི་བྱང་ཆུབ་སེམས། །བདེ་བ་ཆེན་པོ་བརྙེས་གྱུར་ཅིག། ། མཆོད་ཡོན་ཕལ་ཆེར་མཆོད་ཡོན་བླ་བྲེ་དང་། །མཆོད་ཡོན་བཀོད་པའི་
འོད་ཟེར་རབ་བཀྱེ་ཞིང་། །མཆོད་ཡོན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨརྒྷཾ་

༄༅། །པྲ་ཏཱིཙྪ་སྭཱ་ཧཱ། མེ་ཏོག་ཕལ་ཆེར་མེ་ཏོག་བླ་བྲེ་དང་། །མེ་ཏོག་བཀོད་པའི་འོད་ཟེར་རབ་བཀྱེ་ཞིང་། །མེ་ཏོག་སྣ་ཚོགས་ཀུན་ཏུ་བཀྲམ་བྱས་ནས། །
བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། བདུག་སྤོས་ཕལ་ཆེར་བདུག་སྤོས་བླ་བྲེ་དང་། །བདུག་སྤོས་
བཀོད་པའི་འོད་ཟེར་རབ་བཀྱེ་ཞིང་། །བདུག་སྤོས་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་
རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། སྣང་གསལ་ཕལ་ཆེར་སྣང་གསལ་བླ་བྲེ་དང་། །སྣང་གསལ་བཀོད་པའི་འོད་ཟེར་རབ་བཀྱེ་ཞིང་། །སྣང་གསལ་སྣ་ཚོགས་ཀུན་ཏུ་བཀྲམ་
བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། དྲི་མཆོག་ཕལ་ཆེར་དྲི་མཆོག་བླ་བྲེ་དང་། །དྲི་
མཆོག་བཀོད་པའི་འོད་ཟེར་རབ་བཀྱེ་ཞིང་། །དྲི་མཆོག་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་

ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། ཞལ་ཟས་ཕལ་ཆེར་ཞལ་ཟས་བླ་བྲེ་དང་། །ཞལ་ཟས་བཀོད་པའི་འོད་ཟེར་རབ་བཀྱེ་ཞིང་། །ཞལ་ཟས་སྣ་ཚོགས་ཀུན་ཏུ་བཀྲམ་བྱས་
ནས་༑ །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ནཻ་ཝིདྱེ་པྲ་ཏཱིཙྪ་སྭཱ་ཧཱ། སིལ་སྙན་ཕལ་ཆེར་སིལ་སྙན་བླ་བྲེ་དང་། །
སིལ་སྙན་བཀོད་པའི་འོད་ཟེར་རབ་བཀྱེ་ཞིང་། །སིལ་སྙན་སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་དཔལ་ལྡན་བླ་མར་མཆོད། །ཨོཾ་གུ་རུ་བུདྡྷ་བོ་དྷི་
སཏྭ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། ཨོཾ་བཛྲ་དྷརྨ་ར་ཎི་སོགས། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨ་ཝརྟ་ཡ་ཨ་ཝརྟ་ཡ་ཧོཿ བདེ་བར་གཤེགས་པ་ཐམས་
ཅད་ལ། །འཁོར་ལོ་རིན་ཆེན་འདི་འབུལ་བས། །སྲིད་པའི་འཁོར་ལོ་རྒྱུན་བཅད་དེ། །ཆོས་ཀྱི་འཁོར་ལོ་བསྐོར་བར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་
ཙཀྲ་རཏྣ་པཱུ་ཛི་ཏེ་ཨཱཿཧཱུྃ། རྒྱལ་བ་སྲས་དང་བཅས་རྣམས་ལ། །ནོར་བུ་རིན་ཆེན་འདི་འབུལ་བས། །བཀྲེན་ཅིང་ཕོངས་པ་རྒྱུན་བཅད་དེ། །འབྱོར་པ་ཕུན་སུམ་ཚོགས་

༄༅། །པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་མ་ཎི་རཏྣ་པཱུ་ཛི་ཏེ་ཨཱཿཧཱུྃ། བཙུན་མོ་རིན་ཆེན་འདི་འབུལ་བས། །མ་རིག་མུན་པ་རྒྱུན་བཅད་དེ།།
ཤེས་རབ་དབྱིངས་ཀྱི་དོན་རྟོགས་ནས། །ཐབས་དང་ཤེས་རབ་འབྲེལ་བར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཝསྟི་རཏྣ་པཱུ་ཛི་ཏེ་ཨཱཿཧཱུྃ། བློན་པོ་རིན་ཆེན་འདི་
འབུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་
རི་ཝཱ་ར་མ་ཧཱ་ཏ་རཏྣ་པཱུ་ཛི་ཏེ་ཨཱཿཧཱུྃ། གླང་པོ་རིན་ཆེན་འདི་འབུལ་བས། །ལྟ་ངན་རྣམས་ནི་རབ་བསལ་ནས། །བླ་མེད་ཐེག་པར་རབ་ཞོན་ཏེ། །ཐམས་ཅད་མཁྱེན་
གྲོང་བགྲོད་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཧསྟི་རཏྣ་པཱུ་ཛི་ཏེ་ཨཱཿཧཱུྃ། རྟ་མཆོག་རིན་ཆེན་འདི་འབུལ་བས། །སྲིད་པའི་གཟེབ་ལས་ངེས་གྲོལ་ཏེ། །
རྫུ་འཕྲུལ་མཆོག་གི་ཤུགས་ཐོབ་སྟེ། །སངས་རྒྱས་ཞིང་དུ་བགྲོད་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཨ་ཤྭ་རཏྣ་པཱུ་ཛི་ཏེ་ཨཱཿཧཱུྃ། དམག་དཔོན་རིན་ཆེན་འདི་

འབུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་དེ། །བསྙེངས་བྲལ་མཆོག་ནི་ཐོབ་པར་ཤོག །ཨོ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་།
ར་ཁཌྒ་རཏྣ་པཱུ་ཛི་ཏེ་ཨཱཿཧཱུྃ། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་རྣམས། །མོས་བློས་བླ་མ་མཆོག་ལ་
བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རཱུ་པ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་ཟིན་དང་
མ་ཟིན་པའི། །ཡོན་ཏན་ཚིག་མཆོག་སྒྲ་སྙན་ཅི་མཆིས་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོཾ་
གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་ཤརྡ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ནག་སོགས་དབང་པོ་ཚིམ་བྱེད་རྣམས། །མོས་བློས་
བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོ་གུ་རུ་བུདྡྷ་བོ་དྷི་ས་ཏྭ་ས་པ་རི་ཝཱ་ར་གནྡྷེ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་

༄༅། །ཀུན་ན་རོ་དང་བཅུད་ལྡན་པའི། །ལུས་སེམས་བརྟས་བྱེད་རོ་མཆོག་ཅི་མཆིས་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་།
མེད་གྲུབ་མཆོག་སྩལ་དུ་གསོལ། །ཨོཾ་གུ་རུ་བུདྡྷ་བོདྷི་སཏྭ་ས་པ་རི་ཝཱ་ར་ར་ས་ཀཱ་མ་གུ་ཎ་པཱུ་ཛི་ཏེ་ཧཱུྃ། ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་
ཁྱད་པར་ལུས་སེམས་ཚིམ་བྱེད་རྣམས། །མོས་བློས་བླ་མ་མཆོག་ལ་བདག་འབུལ་གྱི། །བཞེས་ཤིང་བླ་མེད་གྲུབ་མཆོག་སྩལ་དུ་གསོལ། །ཨོཾ་གུ་རུ་བུདྡྷ་བོ་དྷི་སཏྭ་ས་པ་
ཀཱ་མ་གུ་ཎ་པཱུ་ཛི་ཏེ་ཧཱུྃ། ཨོཾ་བཛྲ་བྷཱུ་མི་ཨཱཿཧཱུྃ། གཞི་ཡོངས་སུ་དག་པ། དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རི་ཁོར་ཡུག་
གིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ལུས་དང་ལུས་འཕགས།
རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ །སྒྲ་མི་སྙན་དང་སྒྲ་མི་སྙན་གྱི་ཟླ། རིན་པོ་ཆེའི་རི་བོ། དཔག་བསམ་གྱི་ཤིང་། འདོད་འཇོའི་བ། 

མ་རྨོས་པའི་ལོ་ཐོག །འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ། དམག་
དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་མོ་མ། ཕྲེང་བ་མ། གླུ་མ། གར་མ། བདུག་སྤོས་མ། མེ་ཏོག་མ། མར་མེ་མ། དྲི་ཆབ་མ། ཉི་མ།
ཟླ་བ། རིན་པོ་ཆེའི་གདུགས། ཕྱོགས་ལས་རྣམ་པར་རྒྱལ་བའི་རྒྱལ་མཚན། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་དྲིན་ཆེན་རྩ་བ་
དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་ཆུབ་སེམས་དཔའ་དམ་པ་ཆོས་སྐྱོང་བའི་སྲུང་མ་གནོད་སྦྱིན་
ནོར་ལྷའི་ཚོགས་དང་བཅས་པ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། བཞེས་ནས་བདག་གི་རྒྱུད་ལ་བསོད་ནམས་དང་ཡེ་ཤེས་
ཀྱི་ཚོགས་གཉིས་ཡོངས་སུ་རྫོགས་པར་བྱིན་གྱིས་བརླབ་ཏུ་གསོལ། སྒྲིབ་གཉིས་བག་ཆགས་དང་བཅས་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ། །

༄༅། །རིམ་པ་གཉིས་ཀྱི་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། སྐུ་གཉིས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། །
སྐྱབས་གནས་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་
དུ་བྱིན་གྱིས་རློབས། །འདྲེན་པ་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །
འདི་ཕྱི་བར་དོ་ཀུན་དུ་བྱིན་གྱིས་རློབས། །ཡི་དམ་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་
རྗེས་གཟིགས། །འདི་ཕྱི་བར་དོ་ཀུན་དུ་བྱིན་གྱིས་རློབས། །སངས་རྒྱས་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་
བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་དུ་བྱིན་གྱིས་རློབས། །དམ་ཆོས་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་

འདེབས༑ །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་དུ་བྱིན་གྱིས་རློབས། །དགེ་འདུན་ཀུན་འདུས་བླ་མ་རིན་པོ་ཆེ། །དྲིན་ཆེན་
ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་དུ་བྱིན་གྱིས་རློབས། །བྱང་སེམས་ཀུན་འདུས་བླ་མ་
རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་དུ་བྱིན་གྱིས་རློབས། །ཉན་
རང་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་བར་དོ་ཀུན་དུ་བྱིན་
གྱིས་རློབས། །ཆོས་སྐྱོང་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་གཟིགས། །འདི་ཕྱི་
བར་དོ་ཀུན་དུ་བྱིན་གྱིས་རློབས། །ནོར་ལྷ་ཀུན་འདུས་བླ་མ་རིན་པོ་ཆེ། །དྲིན་ཆེན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་ཅན་གྱི་ཐུགས་རྗེས་

༄༅། །གཟིགས་༑ །འདི་ཕྱི་བར་དོ་ཀུན་དུ་བྱིན་གྱིས་རློབས། །དེ་ནས་མཎྜལ་ཚོམ་བུ་བདུན་མ་བརྒྱ་རྩ་རེ་དང་། སོ་བདུན་མ་གསོལ་གདབ་བཅས་སྤེལ་མར་ཅི་ནུས་ཕུལ་ལ། གང་གི་མཆོད་
རྫས་ཞིང་ཁམས་རྒྱ་མཚོ་རྒྱ་མཚོའི་རྡུལ་སྙེད་སྣ་ཚོགས་མཆོད་པའི་སྤྲིན་ཕུང་གིས། །རྣམ་པར་བརྒྱན་པའི་རྒྱན་གྱི་འོད་ཟེར་ཕྱོགས་བཅུར་འཕྲོ་བའི་འོད་ཀྱི་རྩེ་མོར་རྒྱ་མཚོ་ཡི། །
རྡུལ་གྱི་གྲངས་སྙེད་རིན་ཆེན་པདྨོ་རིན་ཆེན་འོད་འབྱིན་ཀུན་ནས་རྒྱས་པའི་སྙིང་པོ་ལ། །ལྷ་དང་མི་ཡི་འདོད་ཡོན་རྨད་འདི་འདོད་དགུའི་དཔལ་འབྱུང་བྱེ་བ་ཕྲག་བརྒྱ་ལེགས་
གནས་པ། །ཀུན་ཏུ་བཟང་པོའི་རྣམ་འཕྲུལ་ཇི་བཞིན་ཀུན་ནས་དགེ་བའི་སེམས་ཀྱིས་སྤྲུལ་པའི་མཆོད་སྤྲིན་འདི། །ཆོས་དབྱིངས་ཇི་བཞིན་ནམ་མཁའི་ཁམས་ཀུན་ཀུན་ལ་
ཁྱབ་ཅིང་སེམས་ཅན་དབྱིངས་མཐའ་ཇི་སྲིད་བར། །རྣམ་པར་གནས་ནས་ཆོས་ཀྱི་རྒྱལ་པོ་རྒྱལ་བ་རྒྱལ་སྲས་རང་རྒྱལ་དགྲ་ལས་རྣམ་རྒྱལ་བས། །ཀུན་ནས་བསྐོར་བའི་
དཀྱིལ་འཁོར་ཀུན་ཏུ་རྣམ་པར་མཆོད་པའི་མཆོད་པ་ཀུན་གྱིས་མཉེས་གྱུར་ཅིག །དེང་ནས་བྱང་ཆུབ་སྙིང་པོའི་བར། །བདག་གི་ལུས་དང་ལོངས་སྤྱོད་དང་། །དུས་

གསུམ་དགེ་བའི་དངོས་པོ་རྣམས། །སེམས་ཅན་ཀུན་གྱི་དོན་བགྱིད་ཕྱིར། །གུས་པས་ཁྱེད་ལ་དབུལ་བར་བགྱི། །ཀུན་ནས་གཟིགས་པའི་སྤྱན་ལྡན་པའི། །ཡོན་།
གནས་དམ་པ་ཁྱེད་རྣམས་ཀྱིས། །བདག་ལ་བརྩེ་བར་ཉེར་དགོངས་ཏེ། །བདག་གི་འདི་དག་བཞེས་སུ་གསོལ། །བཞེས་ནས་བྱིན་གྱིས་བརླབ་ཏུ་གསོལ། །ཨོཾ་གུ་རུ་
བུདྡྷ་བོ་དྷི་སཏྭ་ས་པ་རི་ཝཱ་ར་རཏྣ་མཎྜལ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། བདག་ནི་ཐོག་མེད་དུས་ནས་སུ། །ལས་དང་ཉོན་མོངས་དབང་གྱུར་པས། །ལུས་དང་
ངག་དང་ཡིད་སྒོ་ནས། །རང་བཞིན་སྡིག་པ་ཅི་བགྱིས་དང་། །སྡོམ་པ་གསུམ་དང་འགལ་གྱུར་པའི། །ཉེས་པའི་ཚོགས་ཀུན་རབ་འགྱོད་པས། །མཆོད་འོས་རྣམས་
ཀྱི་སྤྱན་སྔ་རུ། །སླན་ཆད་བསྡམ་པའི་སེམས་ཀྱིས་བཤགས། །བླ་མའི་ཕྲིན་ལས་རྨད་བྱུང་དང་། །རྒྱལ་དང་རྒྱལ་སྲས་རང་རྒྱལ་དང་། །དགྲ་བཅོམ་སོ་སོ་སྐྱེ་བོ་ཡི། །
དགེ་བ་ཀུན་ལ་རྗེས་ཡི་རང་། །འགྲོ་ཀུན་སྨིན་ཅིང་གྲོལ་བྱའི་ཕྱིར། །བླ་མ་རྣམས་དང་སངས་རྒྱས་ལ། །ཟབ་པ་དང་ནི་རྒྱ་ཆེ་བའི། །ཆོས་ཀྱི་འཁོར་ལོ་བསྐོར་བར་།

༄༅། །བསྐུལ༑ །སེམས་ཅན་ཇི་སྲིད་གནས་ཀྱི་བར། །མྱ་ངན་མི་འདའ་རྟག་བཞུགས་ནས། །འགྲོ་བ་ཀུན་གྱི་དོན་མཛད་པར། །ཐལ་མོ་སྦྱར་ནས་གསོལ་བ་
འདེབས༑ །བྱང་ཆུབ་སྙིང་པོ་མཆིས་ཀྱི་བར། །བླ་མ་མཆོག་དང་སངས་རྒྱས་དང་། །ཆོས་དང་འཕགས་པའི་དགེ་འདུན་ལ། །རྟག་ཏུ་གུས་པས་བདག་སྐྱབས་མཆི།།
སེམས་ཅན་ཀུན་གྱི་དོན་སླད་དུ། །རྫོགས་པའི་བྱང་ཆུབ་ཐོབ་བྱའི་ཕྱིར། །བྱང་ཆུབ་སེམས་ནི་བསྐྱེད་བགྱི་ཞིང་། །བྱང་ཆུབ་སྤྱོད་པའང་སྤྱད་པར་བགྱི། །ཡེ་ཤེས་
གསལ་བའི་སྤྱན་ལྡན་པའི། །བརྩེ་ལྡན་བླ་མའི་ཚོགས་རྣམས་དང་། །རྒྱལ་བ་སྲས་དང་བཅས་པ་ཀུན། །ཡུད་ཙམ་བདག་ལ་དགོངས་སུ་གསོལ། །མ་རིག་པ་ཡིས་
ལྡོངས་གྱུར་ཅིང་། །ལས་ཀྱི་ཆུ་རླུང་ཀྱིས་འཕངས་པས། །སྲིད་པའི་རྒྱ་མཚོར་ལྷུང་གྱུར་ཏེ། །ཉོན་མོངས་ཆུ་སྲིན་དབང་གྱུར་པས། །མི་བཟད་སྡུག་བསྔལ་གྱིས་གཟིར་
བའི༑ །ཉམ་ཆུང་བློ་གྲོས་རབ་དམན་པ། །བདག་དང་སེམས་ཅན་ཐམས་ཅད་ཀྱི། །སྐྱོབ་པ་མཛད་པར་གསོལ་བ་འདེབས། །བདག་ཅག་རྣམས་ཀྱིས་རབ་འབད་

ཀྱང་། །ཐར་པའི་གོ་སྐབས་རྙེད་པར་དཀའ། །ཁྱེད་ཀྱིས་ཐུགས་རྗེའི་ཕྱག་བརྐྱངས་ནས། །སྲིད་པའི་མཚོ་ལས་བསྒྲལ་དུ་གསོལ། །མངོན་པར་འདུ་བྱེད་ཀུན་གྱི་
གཞི༑ །ཚུལ་མིན་ཡིད་ལ་བྱེད་པའི་རྒྱུ། །མ་རིག་མུན་པ་ཐིབས་པོ་ཆེ། །ཡེ་ཤེས་ཟེར་གྱིས་བསལ་དུ་གསོལ། །སྲིད་པའི་ཉེས་ཀུན་འབྱུང་བའི་གཞི། །རྟོག་པ་
ཐམས་ཅད་བསྐྱེད་བྱེད་པ། །བདག་ཏུ་འཛིན་པའི་འཁྲི་ཤིང་ནི། །ཤེས་རབ་རལ་གྲིས་བཅད་དུ་གསོལ། །ཀུན་རྨོངས་ཀུན་འཁྲུགས་ཀུན་ནས་དཀྲིས། །ང་རྒྱལ་དང་
ནི་ཕྲག་དོག་ཀུན། །མགོན་པོ་ཁྱོད་ཀྱི་མཐུ་ཆེན་གྱིས། །ཡེ་ཤེས་ཆེན་པོར་བསྒྱུར་དུ་གསོལ། །སྲིད་པ་ཐོག་མེད་དུས་ནས་སུ། །སེམས་ནི་ཉོན་མོངས་དབང་གྱུར་པས། །
བག་ཆགས་དྲི་མ་གང་བསགས་པ། །ཡེ་ཤེས་ཆུ་ཡིས་སྦྱང་དུ་གསོལ། །རང་གིས་མངོན་པར་སྤྱད་པའི་མཐུས། །རང་ལ་རང་དབང་མེད་པར་ནི། །སྡུག་བསྔལ་རྒྱ་
མཚོར་འཕེན་བྱེད་པའི། །ལས་ཀྱི་རླུང་ཤུགས་བཟློག་ཏུ་གསོལ། །ལས་དང་ཉོན་མོངས་ཀྱིས་སྤྲུལ་པའི། །སྐྱེ་རྒ་ན་དང་འཆི་ལ་སོགས། །སྡུག་བསྔལ་འདུ་བྱེད་

༄༅། །འགྱུར་བ་ཡི། །སྡུག་བསྔལ་ཞི་བར་མཛད་དུ་གསོལ། །ཐབས་དང་སྐྱབས་དང་དག་པ་དང་། །ཐེག་ཆེན་ངེས་པར་འབྱུང་བ་ལས། །སེམས་ཅན་རྣམས་
ནི་རབ་བསླུ་བའི། །བདུད་ཀྱི་ལས་རྣམས་བཟློག་ཏུ་གསོལ། །འཇིག་རྟེན་པ་ཡི་དོན་གཉེར་བའི། །རྙེད་དང་བཀུར་སྟི་ལ་སོགས་པ། །སྙིང་པོ་མེད་པའི་བྱ་བ་ལས།།
ཡིད་ནི་རབ་ཏུ་བཟློག་ཏུ་གསོལ། །ཀུན་གཞིའི་ལྟེ་བ་རབ་བརྟན་ཅིང་། །རྟེན་འབྲེལ་ཡན་ལག་རྩིབས་བཅུ་གཉིས། །སྡུག་བསྔལ་མུ་ཁྱུད་ཀྱིས་བསྐོར་བའི། །སྲིད་
པའི་འཁོར་ལོ་གཞིག་ཏུ་གསོལ། །གཞན་དོན་ལ་སྐྱོ་བདག་ཆགས་པས། །རང་ཉིད་ཞི་བ་དོན་གཉེར་བ། །ཉན་ཐོས་ཐེག་པ་དམན་པའི་སེམས། །རྣམ་པ་ཀུན་ཏུ་
དགག་ཏུ་གསོལ། །བདག་གི་ལུས་དང་ངག་དང་ནི། །དེ་བཞིན་ཡིད་ཀྱི་སྒོ་ནས་ཀྱང་། །སེམས་ཅན་ཀུན་ལ་རྣམ་ཀུན་ཏུ། །ཕན་པ་རྒྱ་ཆེན་འབྱུང་བར་མཛོད།།
རྫོགས་པའི་བྱང་ཆུབ་སྒྲུབ་པ་ལ། །ཕྱི་དང་ནང་གི་འཚེ་བ་ཡི། །བར་དུ་གཅོད་པ་ཐམས་ཅད་ཀུན། །ཉེ་བར་ཞི་བར་མཛད་དུ་གསོལ། །བཤེས་གཉེན་གྲོགས་མཆོག་

དམ་ཆོས་དང་། །གནས་བཟང་བ་དང་ཡོ་བྱད་སོགས། །རྟག་ཏུ་མཐུན་པའི་རྐྱེན་རྣམས་ཀུན། །ལྷུན་གྱིས་གྲུབ་པར་མཛད་དུ་གསོལ། །ཚེ་རིང་ནད་མེད་འབྱོར་ལྡན་
ཞིང་༑ །འགྲོ་ཀུན་རྟག་ཏུ་འདུན་པ་དང་། །ཇི་ལྟར་བསམ་པའི་དོན་རྣམས་ཀུན། །ཆོས་བཞིན་འགྲུབ་པར་མཛད་དུ་གསོལ། །ཚེ་ཡི་འདུ་བྱེད་གཏོང་བའི་ཚེ། །བླ་
མ་མཆོག་དང་ཧེ་རུ་ཀཿ། །མཁའ་འགྲོའི་དབང་པོ་དཔག་ཡས་ཀྱིས། །མཁའ་སྤྱོད་གནས་སུ་བཀྲི་བར་མཛོད། །མང་དུ་སྨོས་ཀྱང་ཅི་འཚལ་ཏེ། །དབང་བཅུ་ལྡན་པ་
ཁྱེད་རྣམས་ཀྱིས། །ཇི་ལྟར་གོ་འཕང་མཆོག་བརྙེས་པ། །དེ་ལྟར་བདག་གིས་ཐོབ་པར་མཛོད། །བདག་གཞན་སྲིད་པའི་སྡུག་བསྔལ་གྱིས། །རྣམ་པ་ཀུན་ཏུ་ཉམ་ཐག་
པས༑ །མི་ཤེས་བཞིན་དུ་གསོལ་བ་ལ། །ཉེས་པ་སྣང་གང་བཟོད་པར་གསོལ། །དགེ་བ་འདི་དང་དགེ་བ་གཞན། །མ་ལུས་གཅིག་ཏུ་བསྡོམ་བྱས་ནས། །སེམས་
ཅན་ཀུན་གྱི་དོན་གྱི་ཕྱིར། །རྫོགས་པའི་སངས་རྒྱས་མྱུར་ཐོབ་ཤོག །བདག་ནི་ཚེ་རབས་ཐམས་ཅད་དུ། །རིགས་གཟུགས་འབྱོར་ལྡན་ཤེས་རབ་དང་། །དབང་ཕྱུག་

༄༅། །ཕུན་སུམ་ཚོགས་གྱུར་ཅིང་། །ནད་མེད་ཚེ་དང་ལྡན་གྱུར་ཅིག །སངས་རྒྱས་འབྱུང་བ་མཉེས་བྱེད་ཅིང་། །དམ་ཆོས་རྟག་ཏུ་སྤྱོད་པ་དང་། །འཕགས་།
པའི་དགེ་འདུན་རྒྱ་མཚོའི་ཚོགས། །རྣམ་པ་ཀུན་ཏུ་མཆོད་པར་ཤོག །ཀུན་དགའི་གསུང་རབ་རྟག་ཉན་ཅིང་། །སྐུ་ཡི་རྒྱལ་མཚན་བལྟ་བ་དང་། །དེ་ཡི་དཔལ་འབྱོར་
བཟང་པོ་ཡིས། །རྟག་ཏུ་བདག་ནི་སྐྱོང་བར་ཤོག །དད་དང་བརྩེ་དང་བརྩོན་པའི་མཐུས། །བྱང་ཆུབ་ལམ་རྣམས་རྫོགས་བྱེད་ཅིང་། །སངས་རྒྱས་ཞིང་ཀུན་སྦྱོང་བ་
དང་༑ །སེམས་ཅན་སྨིན་པར་བྱེད་པར་ཤོག །ཡིད་བཞིན་ནོར་བུ་ཆེན་པོ་ལྟར། །བདག་ལས་སེམས་ཅན་ཐམས་ཅད་ཀྱི། །ཡིད་ལ་འདོད་དགུ་འབྱུང་འགྱུར་ཞིང་།།
འགྲོ་ཀུན་ཚིམ་པར་བྱེད་པར་ཤོག །བདག་ལ་བརྟེན་ནས་འགྲོ་བ་ཀུན། །ཟབ་མོའི་ལམ་ལ་རབ་ཞུགས་ནས། །སྲིད་དང་ཞི་ལ་མི་གནས་པའི། །བྱང་ཆུབ་ཆེན་པོ་
ཐོབ་གྱུར་ཅིག །བློ་གྲོས་སྒྲིབ་གཉིས་རྣམ་དག་པས། །ཤིན་ཏུ་ཟབ་པའི་བློ་གྲོས་དང་། །རྒྱ་ཆེའི་བློ་གྲོས་དང་ལྡན་པའི། །བློ་གྲོས་ཆེན་པོར་བདག་གྱུར་ཅིག ། །

ཚུལ་ཁྲིམས་རྒྱལ་མཚན་དང་ལྡན་ཞིང་། །ཆོས་ཀྱི་རྒྱལ་མཚན་ལེགས་བཟུང་བས། །བསྟན་པའི་རྒྱལ་མཚན་བརྟན་བྱས་ནས། །ཐར་པའི་རྒྱལ་མཚན་སློང་བར་ཤོག །
ཚོགས་གཉིས་དཔལ་རབ་རྫོགས་གྱུར་ནས། །འགྲོ་བའི་དཔལ་མགོན་འབྱུང་བའི་གཞི། །སྐུ་གསུམ་དཔལ་འབྱོར་ལྷུན་གྲུབ་སྟེ། །སྲིད་ཞིའི་དཔལ་དུ་བདག་གྱུར་ཅིག ། །
སྨོན་ལམ་བཟང་པོ་ལས་བྱུང་བའི། །ཕྲིན་ལས་བཟང་པོའི་འགྲོ་བ་ཀུན། །སྐལ་བ་བཟང་པོར་ལེགས་བསྒྲུབ་པའི། །བརྟུལ་ཞུགས་བཟང་པོར་བདག་གྱུར་ཅིག ། །
རྒྱལ་དང་རྒྱལ་བའི་སྲས་རྣམས་ཀྱི། །རྗེས་སུ་བདག་ཀྱང་རབ་ཞུགས་ནས། །དགེ་བ་འདི་དང་དགེ་བ་གཞན། །ཐམས་ཅད་ཡོངས་སུ་བསྔོ་བར་བགྱི། །གཞན་ཡང་
སྐྱེ་བ་འདི་ཉིད་དུ། །མི་མཐུན་ཕྱོགས་ཀུན་ཞི་བ་དང་། །ཚེ་རིང་ནད་མེད་ཕུན་སུམ་ཚོགས། །རྟག་ཏུ་བདེ་དང་ལྡན་གྱུར་ཅིག །བླ་མེད་བླ་མའི་ཐུགས་རྗེ་དང་།།
རྒྱལ་དང་རྒྱལ་སྲས་རང་རྒྱལ་དང་། །དགྲ་བཅོམ་བདེན་པའི་བྱིན་རླབས་ཀྱིས། །ཇི་ལྟར་བསྔོས་བཞིན་འགྲུབ་པར་ཤོག། །།ཕྱོགས་བཅུ་དུས་གསུམ་གྱི་དེ་བཞིན་

༄༅། །གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་རྗེ། ཆོས་ཀྱི་རྒྱལ་པོ། ཆོས་ཀྱི་དབང་ཕྱུག །ཆོས་
དམ་པའི་འབྱོར་པ་ཐམས་ཅད་ཀྱི་ཕུན་སུམ་ཚོགས་ཤིང་། འཁོར་བ་དང་མྱ་ངན་ལས་འདས་པའི་དཔལ་དམ་པར་གྱུར་པ་བླ་མ་དམ་པའི་ཞབས་ཀྱི་པདྨོ་དྲི་མ་མེད་པ་ལ་གུས་
པས་ཕྱག་འཚལ་ཞིང་སྐྱབས་སུ་མཆིའོ། །སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱིས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། བདག་གི་
སྔོན་གྱི་ལས་ལས་གྱུར་པ་དང་། གནས་སྐབས་ཀྱི་རྐྱེན་ལས་གྱུར་པའི་མི་དང་མི་མ་ཡིན་པ་དང་། འབྱུང་པོའི་གནོད་པ་དང་། ཉེ་བར་འཚེ་བ་དང་། བྱུར་དང་སྐལ་བ་
ངན་པ་དང་། ཕྱི་དང་ནང་གི་བར་དུ་གཅོད་པ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཚེ་དང་དཔལ་དང་འབྱོར་པ་དང་དབང་ཕྱུག་ཕུན་སུམ་ཚོགས་པར་བྱིན་
གྱིས་བརླབ་ཏུ་གསོལ། འཇིག་རྟེན་གྱི་ཆོས་བརྒྱད་དང་མཚན་མའི་རྣམ་པར་གཡེང་བ་ལ་སོགས་པ་སྲིད་པར་འཁོར་བར་འགྱུར་བའི་རྣམ་པར་རྟོག་པ་དང་། གཞན་གྱི་དོན་

ལ་སྐྱོ་བ་དང་། རང་ཉིད་ཞི་བར་འདུན་པ་ལ་སོགས་པ་མྱ་ངན་ལས་འདའ་བར་གྱུར་པའི་རྣམ་པར་རྟོག་པ་གང་ལགས་པ་ཐམས་ཅད་མི་འབྱུང་བར་བྱིན་གྱིས་བརླབ་ཏུ་གསོལ། །
བདག་གི་སེམས་ལས་སུ་རུང་བ་དང་། བག་ཡོད་པ་དང་། དྲན་པ་དང་ཤེས་བཞིན་ཡང་དག་པ་དང་ལྡན་པར་བྱིན་གྱིས་བརླབ་ཏུ་གསོལ། བདག་གི་ཚུལ་ཁྲིམས་ཀྱི་ཕུང་
པོ་དང་། དམ་ཚིག་དང་སྡོམ་པའི་ཚོགས་རྣམ་པར་དག་ཅིང་། སྡིག་པ་དང་། སྒྲིབ་པ་དང་། ལྟུང་བ་དང་ཉེས་པའི་དྲི་མས་མ་གོས་པར་བྱིན་གྱིས་བརླབ་ཏུ་གསོལ། དད་
པ་དང་སྙིང་རྗེ་དང་ཤེས་རབ་ཕུན་སུམ་ཚོགས་པ་དང་ལྡན་ཞིང་། བྱང་ཆུབ་ཀྱི་སེམས་གཉིས་ཟུང་དུ་ཆུད་ནས། ལུང་དང་མངོན་པར་རྟོགས་པས་བསྡུས་པའི་ཆོས་ཀྱི་སྣང་བ་
དམ་པ་དང་རྟོག་པ་དགེ་བ་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། གང་གི་ཚེ་བདག་འཆི་བར་གྱུར་པ་དེའི་ཚེ་ཚེ་འདི་དང་འཇིག་རྟེན་འདི་ལ་མངོན་པར་ཞེན་
པ་དང་བྲལ་ཞིང་ལུས་དང་སེམས་ལ་ཟུག་རྔུ་དང་སྡུག་བསྔལ་ཅུང་ཟད་ཙམ་ཡང་མི་འབྱུང་བར་དགའ་བ་དང་སྤྲོ་བ་དང་ཡིད་གསལ་བ་མཆོག་དང་ལྡན་ཞིང་། ཏིང་ངེ་འཛིན་དམ་

༄༅། །པ་རྒྱུད་ལ་སྐྱེས་ནས། བླ་མ་དང་དཀྱིལ་འཁོར་གྱི་ལྷ་ཚོགས་རྣམས་དང་། དཔའ་བོ་དང་རྣལ་འབྱོར་མའི་ཚོགས་ཡང་དག་པར་མཐོང་ཞིང་། དེ་དག་གི་རྣམ་
པར་འཕྲུལ་པ་བསམ་གྱིས་མི་ཁྱབ་པ་དང་བཅས་པས་བསུས་ཏེ། བར་དོའི་འཇིགས་པ་ཐམས་ཅད་དང་བྲལ་ཞིང་། བདུད་དང་གཤིན་རྗེའི་སྤྱོད་ཡུལ་ཐམས་ཅད་ལས་ཤིན་ཏུ་
འདས་ནས་རིག་པ་འཛིན་པ་དང་མཁའ་ལ་སྤྱོད་པ་ལ་སོགས་པའི་གོ་འཕང་མཆོག་ཏུ་སྐྱེ་བར་བྱིན་གྱིས་བརླབ་ཏུ་གསོལ། སྐྱེ་བ་དང་སྲིད་པ་ཐམས་ཅད་དུ་འཇིག་རྟེན་དང་འཇིག་
རྟེན་ལས་འདས་པའི་རྒུད་པ་ཐམས་ཅད་དང་བྲལ་ཞིང་སྲིད་པ་དང་ཞི་བའི་འབྱོར་པ་ཕུན་སུམ་ཚོགས་པ་ཐོབ་སྟེ། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་གསུང་རབ་
རྒྱ་མཚོའི་ཚོགས་ཡང་དག་པར་བཟུང་ནས། ཆོས་ཀྱིས་ཕོངས་པའི་སེམས་ཅན་ཐམས་ཅད་ལ་ཆོས་ཀྱི་སྦྱིན་པ་རྒྱ་ཆེན་པོ་གཏོང་ཞིང་། སངས་རྒྱས་ཀྱི་ཞིང་ཡོངས་སུ་དག་པ་དང་
སེམས་ཅན་རྣམས་ཡོངས་སུ་སྨིན་པར་བྱས་ནས། དངོས་པོ་ཐམས་ཅད་ཀྱིས་བླ་མ་དམ་པ་མཉེས་པར་བྱས་ཏེ་ས་དང་ལམ་ཐམས་ཅད་བདེ་བླག་ཏུ་བགྲོད་ནས། སྐུ་བཞི་ཡེ་

ཤེས་ལྔ་དང་ལྡན་པའི་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། མཆོད་ཡུལ་རྣམས་མཐའ་ནས་འོད་ཟེར་གྱི་རྣམ་པར་ཞུ་སྟེ་རྩ་བའི་བླ་མ་ལ་ཐིམ་
པར་བསམ། རྩ་བའི་བླ་མ་དེའང་རང་གི་སྤྱི་བོ་ནས་ཐིམ་པས། རང་གི་སྙིང་པདྨ་འདབ་བརྒྱད་ཀྱི་རྣམ་པར་གྱེས་པའི་དབུས་སུ། ཕ་ལས་ཐོབ་པའི་དཀར་ཆ་ཟླ་བ་དང་། མ་ལས་ཐོབ་པའི་དམར་ཆ་ཉི་མའི་དཀྱིལ་འཁོར་དུ་གྱུར་པའི་སྟེང་དུ་བཞུགས་ཏེ།
དུས་རྟག་ཏུ་བྱིན་གྱིས་རློབ་ཅིང་མགོན་སྐྱབས་དང་དཔུང་གཉེན་མཛད་པ་ཡིན་སྙམ་དུ་བསམས་ལ་དད་པ་དང་མོས་པ་རྩེ་གཅིག་པ་དེ་ཉིད་ལ་ཡིད་ཅུང་ཟད་མཉམ་པར་བཞག །ཐུན་ལས་ལྡང་བ་ན། དཔལ་ལྡན་རྩ་བའི་བླ་མ་རིན་པོ་ཆེ། །
བདག་གི་སྙིང་གར་པདྨའི་གདན་བཞུགས་ནས། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཐོས་པ་རྒྱ་མཚོའི་མཆོད་
ཡོན་ཀུན་ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་བདུག་སྤོས་སྤྲིན། །ཤེས་རབ་སྒྲོན་མེ་དད་པ་སྤོས་ཆུའི་མཚོ། །ཏིང་འཛིན་བདུད་རྩིའི་ཞལ་ཟས་དམ་པ་དང་། །
བསྟོད་དབྱངས་སྙན་པའི་སིལ་སྙན་སྒྲ་འབྱིན་ཅིང་། །ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི། །གདུགས་དང་རྒྱལ་མཚན་བ་དན་བསྒྲེང་བ་ཡིས། །བདག་ལུས་གཞལ་

༄༅། །མེད་ཁང་བརྩེགས་རབ་བརྒྱན་ནས། །སྙིང་གི་ཆུ་སྐྱེས་ཐིག་ལེ་ཟླ་རྒྱས་ལ། །བརྟན་པར་བཞུགས་པའི་ཆོས་རྗེ་མཆོད་བགྱིད་ཅིང་། །ངེས་པར་འདུན་པའི་ཡིད་
ཀྱིས་གསོལ་བཏབ་པས། །འགྲོ་བའི་བླ་མ་རྟག་ཏུ་མཉེས་གྱུར་ཅིག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་དེ། །ས་དང་ལམ་
གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་
ཆེ་ཞིང་བླ་མ་ལ་གུས་ནས། །དཔལ་ལྡན་བླ་མའི་དམ་ཚིག་ལ་གནས་ཤོག །བདག་སོགས་གདུལ་བྱར་གྱུར་པ་ཐམས་ཅད་ཀྱང་། །ལས་འབྲས་ལྷུར་ལེན་གསུང་རབ་དོན་
ལ་མཁས། །ཚུལ་ཁྲིམས་དག་ཅིང་ཐོས་ལ་མངོན་བརྩོན་ཏེ། །ཐུབ་བསྟན་ཕྱོགས་བཅུར་རྒྱས་པར་མཛད་དུ་གསོལ། །རྒྱལ་མཚན་རྩེ་མོར་དབང་གི་རྒྱལ་པོ་ལྟར། །ལྷག་པའི་
ལྷ་ཡི་གཙུག་གི་རྒྱན་གཅིག་པུ། །སྒྲུབ་པ་པོ་ལ་དངོས་གྲུབ་མཆོག་སྩོལ་མཛད། །མཉམ་མེད་བླ་མ་མཆོག་གི་བཀྲ་ཤིས་ཤོག །འདིའི་གོ་དོན་རྣམས་རྗེ་ས་པཎ་གྱི་ཡིག་ཆ་སོགས་བླ་མ་གོང་མས་

མཛད་པའི་ཡིག་ཆ་རྣམས་དང་རྒྱུད་གསུམ་མཛེས་རྒྱན་སོགས་སུ་བལྟ་བར་བྱའོ། །འདི་སྦྱར་དགེ་བས་བདག་གཞན་ཐམས་ཅད་ཀྱི། །དངོས་གྲུབ་རྩ་བ་བླ་མ་མཉེས་བྱས་ནས། །གནས་སྐབས་མཐུན་རྐྱེན་ཚོགས་གཉིས་རབ་རྒྱས་ཏེ། །ཚེ་འདི་ཉིད་
ལ་གྲུབ་མཐའ་སྙོགས་པར་ཤོག །ཅེས་པ་ལམ་འབྲས་བླ་མ་མཆོད་པའི་ཆོ་ག་ཁྲིགས་ཆགས་སུ་བཀོད་པ་ཚོགས་གཉིས་རབ་རྒྱས་ཞེས་བྱ་བ་འདི་ནི་བཀླག་བདེ་བའི་ཕྱིར་རྗེ་བཙུན་ཨེ་ཝཾ་པའི་ཕྱག་ལེན་ལྟར་དགེ་སློང་ཀུན་དགའ་ཆོས་འཕེལ་གྱིས་བསྡེབས་
པའི་ཡི་གེ་པ་ནི་བཀྲ་ཤིས་དབང་ཕྱུག་གི་བགྱིས་པའོ།། །། ༅། །བསྐྱེད་གཞི་ཚོམ་བུ་མེད་པའི་སྐབས་ཀྱི་སྐྱེད་ཆོག་ནི། ༄༅༅། །མདུན་གྱི་ནམ་མཁར་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་
ཁྲི་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་རྩ་བའི་བླ་མ་དམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་འཆང་གི་རྣམ་པ་
ཅན་སྐུ་མདོག་སྔོན་པོ། ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་འཛིན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རིན་པོ་ཆེའི་དབུ་རྒྱན་
ལ་སོགས་པ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཞིང་། དར་སྣ་ཚོགས་ཀྱི་ན་བཟས་མཛེས་པ། སྐུ་མཚན་དང་དཔེ་བྱད་ཀྱིས་སྨྲས་ཤིང་། གསུང་དབྱངས་ཡན་ལག་དྲུག་

༄༅། །ཅུ་དང་ལྡན་པ། ཐུགས་ཤེས་བྱ་ཇི་ལྟ་བ་དང་ཇི་སྙེད་པ་མཁྱེན་པ། འོད་ཟེར་བྱེ་བ་འགྱེད་པ། ཞལ་འཛུམ་བག་དང་ལྡན་ཞིང་། བདག་ལ་དགེས་བཞིན་དུ་བཞུགས་པ། །
དེའི་མཐའ་སྐོར་དུ་བརྒྱུད་པའི་བླ་མ་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་ཆུབ་སེམས་དཔའ་དམ་པ་ཆོས་སྐྱོང་བའི་སྲུང་མའི་ཚོགས་དང་བཅས་པས་བསྐོར་བར་གྱུར།
དེ་དག་གི་ཐུགས་ཀ་ནས་འོད་ཟེར་འཕྲོས་པས་རྩ་བརྒྱུད་ཀྱི་བླ་མ་སངས་རྒྱས་བྱང་ཆུབ་སེམས་དཔའ་དམ་པ་ཆོས་སྐྱོང་བའི་སྲུང་མའི་ཚོགས་དང་བཅས་པ་ཨོཾ་བཛྲ་ས་མཱ་ཛཿ ཞེས་པས་
དྲངས། ཛཿཧཱུྃ་བཾ་ཧོཿ མི་འཕྲོགས་པའི་མཁྱེན་རབ་དང་། ཐུགས་རྗེར་ལྡན་པ་ཁམས་གསུམ་ཆོས་ཀྱི་རྒྱལ་པོ་སོགས་མན་ཆད་དཀྱུས་བཞིན་ནོ། །གང་གི་དྲིན་གྱིས་ཚེ་རབས་དུ་མ་ནས། །བསགས་པའི་སྒྲིབ་གཉིས་
བག་ཆགས་བཅས་སྦྱངས་ཏེ། །ཚོགས་གཉིས་རྫོགས་པའི་སངས་རྒྱས་གོ་འཕང་མཆོག །བདེ་བླག་སྦྱིན་མཛད་བླ་མ་མཆོད་ཆོག་གི །ཆོས་སྦྱིན་མི་ཟད་རྒྱུན་གྱི་མ་མོ་འདི། །སྡེ་སྣོད་བསྟན་པ་བླ་ནས་བླར་འདེགས་པའི། །སྙིང་སྟོབས་དགེ་བ་བསྟན་པ་ཚེ་རིང་གིས། །ལྷུན་
གྲུབ་སྟེང་གི་རྒྱལ་ཁབ་ཆེན་པོར་བསྐྲུན། །དགེ་བ་འདི་ཡིས་ཆོས་སྦྱིན་བྱེད་པོས་བསྐྲུན། །དྲངས་པའི་འགྲོ་རྣམས་ཡང་སྲིད་ཐམས་ཅད་དུ། །མཚན་ལྡན་བླ་མ་རིན་ཆེན་གཙུག་གི་རྒྱན། །བསྟེན་ཞིང་རྒྱལ་བའི་བསྟན་པ་རྒྱས་བྱེད་ཤོག། །།སརྦ་མངྒ་ལཾ།། །།

༄༅། །དཔལ་ས་སྐྱ་པའི་སྔོན་འགྲོའི་ངག་འདོན་ཁྱེར་བདེ་ཀུན་ཚང་ཞེས་བྱ་བ་བཞུགས་སོ།། །།

༄༅། །བླ་མ་དང་རྣལ་འབྱོར་དབང་ཕྱུག་དབྱེར་མེད་པ་ལ་ཕྱག་འཚལ་ལོ། །དེ་ལ་འདིར་དཔལ་ཀྱེ་རྡོ་རྗེའི་བསྐྱེད་རྫོགས་ཀྱི་སྔོན་འགྲོ་མདོར་བསྡུས་ཉམས་སུ་ལེན་པར་འདོད་པས་ཐོག་མར་
ལྡང་བའི་རྣལ་འབྱོར་གྱིས་རང་ཉིད་ལྷར་གསལ་བཞིན་དུ་ལྡང་། ཡིད་དང་མཐུན་པའི་གནས་སུ་ཕྱག་དར་ལེགས་པར་བྱས་སྐུ་གསུང་ཐུགས་ཀྱི་རྟེན་བཀྲམ་པའི་མདུན་དུ་ཅི་འབྱོར་པའི་མཆོད་པ་བཀོད་
མཛེས་སུ་བཤམས། སྟན་བདེ་བ་ལ་རྡོ་རྗེའི་སྐྱིལ་ཀྲུང་གིས་འཁོད་དེ་སྤྱི་བོར་བླ་མ་གསལ་བཏབ་ལ་མོས་གུས་དྲག་པོས། བླ་མ་མཁྱེན་ནོ། །ཞེས་སྐད་གསང་མཐོན་པོས་ལན་ཇི་ལྟར་རིགས་
པ་བརྗོད། གཞན་ཡང་འདི་ཕྱི་བར་དོ་ཀུན་ཏུ་སྐྱིད་སྡུག་ལེགས་ཉེས་གང་བྱུང་ཡང་རེ་ས་ཁྱེད་ལས་མེད་དོ་སྙམ་པས། ངག་ཏུ། སྐྱབས་གནས་ཀུན་འདུས་བླ་མ་རིན་པོ་ཆེར། །

༄༅། །སྐྱབས་སུ་འཆིའོ་གུས་པས་གསོལ་བ་འདེབས། །བདག་དང་མར་གྱུར་སེམས་ཅན་ཐམས་ཅད་ཀྱི། །ལུས་ངག་ཡིད་གསུམ་
བྱིན་གྱིས་བརླབ་ཏུ་གསོལ། །བདག་བློ་ཆོས་སུ་འགྲོ་བར་བྱིན་གྱིས་རློབས། །དམ་ཆོས་ལམ་དུ་ལོངས་པར་བྱིན་གྱིས་རློབས། །ལམ་གྱི་
འཁྲུལ་པ་ཞི་བར་བྱིན་གྱིས་རློབས། །འཁྲུལ་སྣང་དབྱིངས་སུ་འཆར་བར་བྱིན་གྱིས་རློབས། །ཆོས་མིན་རྣམ་རྟོག་འགགས་པར་བྱིན་གྱིས་
རློབས༑ །འཕྲོག་མེད་དད་པ་སྐྱེ་བར་བྱིན་གྱིས་རློབས། །བྱམས་དང་སྙིང་རྗེ་སྐྱེ་བར་བྱིན་གྱིས་རློབས། །བྱང་ཆུབ་སེམས་གཉིས་འབྱོངས་

པར་བྱིན་གྱིས་རློབས། །རིམ་གཉིས་ཏིང་འཛིན་བརྟན་པར་བྱིན་གྱིས་རློབས། །ཚེ་གཅིག་སངས་རྒྱས་ཐོབ་པར་བྱིན་གྱིས་རློབས། །ཞེས་གསོལ་བ་བཏབ་པས་བླ་མ་འོད་དུ་ཞུ་ནས་རང་
ལ་ཐིམ་པས་བླ་མའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་མེད་དུ་གྱུར་པར་མོས་ལ་ཅུང་ཟད་མཉམ་པར་བཞག །ནད་གདོན་སྡིག་སྒྲིབ་འགལ་རྐྱེན་བར་ཆད་ཐམས་ཅད་ཕྱིར་བུས་པར་བསམ་ལ་རླུང་རོ་དགུ་ཕྲུགས་སུ་འབུད། རླུང་
བྱིན་གྱིས་བརླབས་ཕྱིར་རྡུབ་རླུང་ཨོཾ་དཀར་པོ། ནང་དུ་གནས་པ་ཨཱཿདམར་པོ། ཕྱིར་འབྱུང་བ་ཧཱུྃ་མཐིང་དུ་མོས་ཏེ་འབྲུ་གསུམ་རྡོ་རྗེའི་བཟླས་པ་ལན་བདུན་སོགས་བྱས་ལ། ངག་བྱིན་གྱིས་བརླབས་པ་ནི། རང་གི་ལྕེ་དབང་པདྨ་འདབ་
གཅིག་སྟེང་། །ཨཱཐཡིག་མཐའ་མར་དབྱངས་གསལ་རྟེན་སྙིང་གིས། །བསྐོར་ལས་འོད་ཟེར་མཁའ་ཁྱབ་ཀུན་ཏུ་འཕྲོས། །ཕྱོགས་དུས་རྒྱལ་བ་སྲས་བཅས་ཐམས་ཅད་ཀྱི། །
གསུང་གི་བྱིན་བརླབས་བསྡུས་ནས་ལྕེ་ལ་ཐིམ། །ངག་སྒྲིབ་དག་ནས་རྡོ་རྗེའི་གསུང་དུ་གྱུར། །ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨོོ།
ཨཾ་ཨཿ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧཀྵཿ ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་ཏུན་ཏེ་ཥཱནྟ་ཐཱ་

༄༅། །ག་ཏོ་ཧྱ་ཝ་དཏ། ཏེ་ཥཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲ་མ་ཎ་སྭཱ་ཧཱ། ལན་གསུམ་བརྗོད། འགྱུར་སྔགས་ནི། ཨོཾ་སམྦྷ་ར་སམྦྷ་ར་བི་མ་ན་སཱ་ར་མཧཱ་ཛ་ཝ་ཧཱུྃ། སྔགས་
འདི་ཚར་གཅིག་བརྗོད་ན་སྔགས་གང་བཟླས་བརྒྱ་སྟོང་དུ་འགྱུར་རོ། །ཨོ་དྷ་རེ་དྨ་རེ་བྷནྡྷ་རེ་སྭཱ་ཧཱ། ལན་ཅིག་བརྗོད་ན་དགེ་བ་གང་བྱས་གྲངས་མེད་དུ་འགྲོའོ་ཞེས་གསུངས་སོ། །གནས་ཡོ་བྱིན་གྱིས་བརླབས་པ་ནི། ཨོཾ་བཛྲ་ཨ་
མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ་ཀྱིས་བསངས། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ། གིས་སྦྱང་། སྟོང་པའི་ངང་ལས་གནས་ཁང་བདེ་ཆེན་ཞིང་། །ཐར་པ་ཆེན་པོའི་
གཞལ་ཡས་མཚན་ཉིད་རྫོགས། །དངོས་བཤམས་ཡིད་སྤྲུལ་ལྷ་རྫས་མཆོད་པའི་ཚོགས། །ཀུན་བཟང་མཆོད་སྤྲིན་རྒྱུན་ཆད་མེད་པར་གྱུར། །ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་
བཛྲ་པ་དྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷཱུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝིདྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཨོཾ་
སརྦ་ཏ་ཐཱ་ག་ཏཱ་པཱུ་ཛ་མེ་གྷ་ས་མུ་དྲ་སྨྲ་ར་ཎ་ཨི་མཾ་ག་ག་ན་ཁཾ་ཧཱུྃ་ལན་གསུམ་བརྗོད། དེ་ནས་དགེ་བའི་བཤེས་གཉེན་གྱི་བཀའ་དྲིན་དྲན་པ། འཁོར་བའི་ཉེས་དམིགས། དལ་འབྱོར་རྙེད་དཀའ། འཆི་བ་མི་རྟག་པ། །

ལས་རྒྱུ་འབྲས་བསླུ་བ་མེད་པའི་ཚུལ། བྱམས་པ་དང་སྙིང་རྗེ་བྱང་ཆུབ་ཀྱི་སེམས་སོགས་ཁྲིད་ཡིག་ལྟར་རྒྱས་པར་སྒོམ་པའམ། རྒྱུན་དུ་དེ་ཙམ་མི་ལྕོག་ན་ཡིད་ཡུལ་དུ་ལམ་ཙམ་དྲན་པས་བློ་རྒྱུད་ཐུན་མོང་མིན་པའི་ལམ་གྱི་སྣོད་རུང་དུ་བྱས་ནས། །
ངག་ཏུ། དུས་གསུམ་སངས་རྒྱས་ཀུན་གྱི་ངོ་བོ་ཉིད། །བསླུ་མེད་སྐྱབས་མགོན་མཚན་ལྡན་བླ་མ་ལ། །བྱང་ཆུབ་བར་དུ་རེ་ལྟོས་རྩེ་གཅིག་པས། །མཉེས་པ་གསུམ་གྱིས་
བརྟེན་པར་བྱིན་གྱིས་རློབས། །ཐོག་མེད་དུས་ནས་བདག་གཞན་འགྲོ་བ་རྣམས། །མཐའ་མེད་འཁོར་བའི་རྒྱ་མཚོ་ཆེར་འཁྱམས་ཏེ། །བཟོད་མེད་སྡུག་བསྔལ་གསུམ་
གྱིས་གདུང་བ་ལས། །ངེས་འབྱུང་དྲག་པོ་སྐྱེ་བར་བྱིན་གྱིས་རློབས། །རྙེད་དཀའ་དོན་དང་ལྡན་པའི་དལ་འབྱོར་ལུས། །ཡུན་རིང་མི་སྡོད་འཆི་བའི་ཚུལ་ངེས་ཏེ། །
དགོས་མེད་ཚེ་འདིའི་བྱ་བ་ཀུན་དོར་ནས། །རྩེ་གཅིག་སྙིང་པོ་ལོན་པར་བྱིན་གྱིས་རློབས། །བདེ་སྡུག་ལས་ཀྱི་འབྲས་བུར་ཤེས་གྱུར་ནས། །མི་དགེ་ཀུན་སྤངས་བཏང་
སྙོམས་མ་ལུས་པར། །རྟག་ཏུ་དགེ་བ་བསྒྲུབ་ལ་མི་གཡེལ་བའི། །བླང་དོར་ཚུལ་བཞིན་བྱེད་པར་བྱིན་གྱིས་རློབས། །མར་གྱུར་འགྲོ་བའི་སྡུག་བསྔལ་མ་བཟོད་ནས།།

༄༅། །བྱམས་དང་སྙིང་རྗེའི་ཤུགས་ཀྱིས་དྲངས་པ་ཡིས། །དེ་དག་དོན་དུ་རྫོགས་པའི་སངས་རྒྱས་མཆོག །ཐོབ་འདོད་སྨོན་སེམས་བསྐྱེད་པར་བྱིན་གྱིས་རློབས། །།
ཐེག་ཆེན་ལམ་གྱི་གཞུང་ཤིང་ཚུལ་ཁྲིམས་གསུམ། །བདག་གཞན་མཉམ་བརྗེ་ཕྱིན་དྲུག་བསྡུ་དངོས་བཞི། །རླབས་ཆེན་རྒྱལ་སྲས་སྤྱོད་པ་མཐའ་དག་ལ། །སྙིང་སྟོབས་
པར་བྱིན་གྱིས་རློབས། །ཞེས་བརྗོད། དེ་ཡན་ཆད་ཀྱིས་ཐུན་མོང་གི་སྔོན་འགྲོའི་དམིགས་སྐོར་རྣམས་སོང་ནས། ཐུན་མོང་མ་ཡིན་པའི་སྔོན་འགྲོ་ལ་ལྔ་ལས། ཐོག་མར་སྐྱབས་སུ་འགྲོ་བ་ནི། ནམ་མཁའ་དང་
མཉམ་པའི་སེམས་ཅན་ཐམས་ཅད་འཇིགས་རུང་སྲིད་པའི་སྡུག་བསྔལ་ལས་བསྒྲལ་ནས་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ལ་བདག་གཅིག་པུས་དགོད་པར་བྱ། དེའི་ཆེད་དུ་ཐུན་མོང་མ་ཡིན་པའི་སྐྱབས་སུ་འགྲོ་བ་ཉམས་སུ་བླང་བར་བྱའོ་
སྙམ་པས་ཀུན་བསློང་བྱང་ཆུབ་ཀྱི་སེམས་དང་མ་བྲལ་བས། རང་ཉིད་གང་དུ་གནས་པའི་ས་ཕྱོགས་དག་པའི་ཞིང་ཁམས་སུ་གསལ་བའི་མདུན་གྱི་ནམ་མཁར་ཀྱེེ་རྡོ་རྗེ་ལྷ་དགུ་གསལ་བཏབ་ལ། དེ་ལྟ་བུའི་ཚོགས་ཞིང་གི་མདུན་དུ་རང་ཉིད། རང་གི་
གཡས་སུ་ཕ། གཡོན་དུ་མ། མདུན་དུ་དགྲ་བགེགས། མཐའ་སྐོར་དུ་རིགས་དྲུག་བར་དོ་དང་བཅས་པའི་སེམས་ཅན་ཐམས་ཅད་སྨྲ་ཤེས་དོན་གོ་བ་མིའི་རྣམ་པས་སྟོན་མོ་ཆེན་པོ་ལ་ཁྲོམ་ཚོགས་པ་ལྟར་སྨུག་ཤིག་གེར་ཡོད་པར་བསམ། ཐམས་

ཅད་ཀྱང་ལུས་གུས་པའི་སྒོ་ནས་ཕྱག་འཚལ་ཞིང་ཐལ་མོ་སྦྱར་བ། ངག་གུས་པའི་སྒོ་ནས་སྐྱབས་འགྲོ་འདོན་པ། ཡིད་གུས་པའི་སྒོ་ནས་ཁྱེད་ལས་གཞན་སྐྱབས་དང་རེ་ས་མེད་དོ་སྙམ་པའི་ཡིད་ཁྱེད་ཤེས་ཀྱི་མོས་གུས་རྩེ་གཅིག་པས། ངག་ཏུ། །
བདག་དང་མ་གྱུར་འགྲོ་བ་མ་ལུས་པ། །དུས་འདི་ནས་བཟུང་བྱང་ཆུབ་མ་ཐོབ་བར། །བླ་མ་ཡི་དམ་སངས་རྒྱས་དམ་པའི་ཆོས། །འཕགས་པའི་དགེ་འདུན་རྣམས་ལ་
སྐྱབས་སུ་མཆི། །ཞེས་སྐྱབས་འགྲོ་བཞི་སྐོར་སྔོན་འགྲོ་བསགས་སྐབས་འབུམ་ཐེར་མ་སོང་གི་བར་དུ་ཐུན་བཅད་དེ་བསགས། རྒྱུན་དུ་བདུན་ཉེར་གཅིག་བརྒྱ་སྟོང་སོགས་ལོང་སྐབས་དང་བསྟུན། མཐར་སྐྱབས་ཡུལ་རྣམས་ཀྱི་ཐུགས་ཀ་
ནས་འོད་ཟེར་ཉི་མ་ཤར་བ་ལྟར་འཕྲོས། རང་གཞན་ལ་ཕོག་པ་ཙམ་གྱིས་དེ་དག་གི་སྒྲིབ་གཉིས་བག་ཆགས་དང་བཅས་པ་དག སེམས་རྟོག་མེད་ཆོས་སྐུ་དང་ལུས་ཟག་མེད་བདེ་ཆེན་གྱི་སྐུར་སངས་རྒྱས་ཏེ། སེམས་ཅན་གྱི་དོན་དུ་བྱོན་པར་བསམ།
སྐྱབས་ཡུལ་རྣམས་འོད་དུ་ཞུ་ཏེ་རང་གི་སྙིང་གར་ཐིམ་པས་དཀོན་མཆོག་གསུམ་གྱི་སྐུ་གསུང་ཐུགས་དང་རང་གི་སྒོ་གསུམ་དབྱེར་མེད་དུ་འདྲེས་སོང་སྙམ་པའི་ངང་དུ་འཛིན་པ་མ་ཞུགས་པར་ཧད་དེ་བཞག་པ་ནི་དོན་དམ་པའི་སྐྱབས་འགྲོ་ཡིན་ནོ། །
གཉིས་པ་སེམས་བསྐྱེད་ནི། འདི་ལྟར་མཁའ་མཉམ་གྱི་སེམས་ཅན་ཐམས་ཅད་ཕ་མ་མ་བྱས་པ་གཅིག་ཀྱང་མེད་ཅིང་ཕ་མ་བྱས་རེས་ཀྱིས་ཕན་དཔག་ཏུ་མེད་པ་བཏགས་ཅིང་། གནོད་པ་དཔག་ཏུ་མེད་པ་ལས་སྐྱབས་པའི་དྲིན་ཅན་ཤ་སྟག་ཡིན་པས་དེ་

༄༅། །ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་སྙམ་པ་བྱམས་པ་དང་། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ན་ཅི་མ་རུང་སྙམ་པ་སྙིང་རྗེ། གནས་སྐབས་དང་མཐར་ཐུག་གི་བདེ་བ་དང་མི་འབྲལ་བར་
གྱུར་ན་ང་རེ་དགའ་སྙམ་པ་དགའ་བ། དགྲ་མཉེན་བར་མའི་སེམས་ཅན་ཐམས་ཅད་བྱམས་པ་དང་སྙིང་རྗེ་ཆེན་པོའི་ཡུལ་དུ་སྒོམ་པ་ནི་བཏང་སྙོམས་ཏེ། ཚད་མེད་བཞི་ཡི་བློ་སྦྱོང་དང་ཁྱད་པར་ཐུན་མོང་མ་ཡིན་པ་གསང་སྔགས་བླ་མེད་ལ་གྲགས་པའི་
སྨོན་འཇུག་གི་སེམས་བསྐྱེད། ཀྱེ་མ་སེམས་ཅན་ཐམས་ཅད་རྟོགས་ན་སྐུ་དང་ཡེ་ཤེས་ཀྱི་སྣང་བ་ལས་མི་འདའ་ཡང་མ་རྟོགས་པའི་དབང་གིས་རིགས་དྲུག་གི་སྡུག་བསྔལ་སྣ་ཚོགས་པ་ལ་ལོངས་སྤྱད་པ་ཡིན་པས་བདག་གིས་ད་རེས་དེ་ཐམས་ཅད་སྐུ་བཞི་
ཡེ་ཤེས་ལྔ་ཡི་བདག་ཉིད་ཁྱབ་བདག་ཀྱེེ་ཡི་རྡོ་རྗེའི་གོ་འཕང་ལ་འགོད་པར་བགྱིའོ་སྙམ་པ་སྨོན་པ་དང་། དེའི་ཆེད་དུ་སྔོན་འགྲོའི་ལམ་འདི་དག་ཚུལ་བཞིན་དུ་ཉམས་སུ་བླང་བར་བགྱིའོ་སྙམ་པ་འཇུག་པ་སྟེ་དེ་ལྟ་བུའི་དམིགས་རྣམ་དང་མ་བྲལ་བས་
སེམས་བསྐྱེད་ཀྱི་ཚིག །མ་གྱུར་འགྲོ་རྣམས་སྲིད་ལས་བསྒྲལ་བའི་ཕྱིར། །བདག་གིས་རྫོགས་པའི་སངས་རྒྱས་ཐོབ་པར་བྱ། །དེ་ཡི་ཆེད་དུ་སངས་རྒྱས་ཀུན་གྱི་ལམ། །ཟབ་
མོའི་རྣལ་འབྱོར་ཉམས་སུ་བླང་བར་བགྱི། །ཞེས་ལན་གསུམ་ཉུང་མཐར་བྱས་པའི་བརྒྱ་སྟོང་གི་བར་བརྗོད་པ་ནི་ཀུན་རྫོབ་ཀྱི་སེམས་བསྐྱེད་དང་། སེམས་བསྐྱེད་པའི་ཡུལ། སེམས་བསྐྱེད་པ་པོ། སེམས་བསྐྱེད་དངོས་ཏེ་

འཁོར་གསུམ་བོ་ཐམས་ཅད་བདེ་སྟོང་སྤྲོས་བྲལ་དུ་ཤེས་པས་མཉམ་པར་འཇོག་པ་ནི་དོན་དམ་པའི་སེམས་བསྐྱེད་ཡིན་ནོ། །འདི་ནི་དམིག་པ་ཤིན་ཏུ་བསྡུས་པ་ཡིན་ལ་རྒྱས་པར་ལམ་འབྲས་ཀྱི་གཞུང་དང་འདི་ཡི་ཁྲིད་ཡིག་ལས་རྒྱས་པར་བསྟན་པ་
བཞིན་བསྒོམ་མོ། །གསུམ་པ་རྡོར་སེམས་སྒོམ་བཟླས་ནི། དམིགས་པ་རྣམས་ངག་འདོན་གྱི་དཀྱུས་ནས་གསལ་བ་འདི་ལྟར། བདག་ཉིད་ཐ་མལ་གནས་པའི་སྤྱི་བོ་རུ། །པད་དཀར་ཟླ་སྟེང་བླ་མ་རྡོ་རྗེ་སེམས།།
ཞལ་གཅིག་ཕྱག་གཉིས་དཀར་གསལ་ཧེ་རུ་ཀ །རྡོ་རྗེ་དྲིལ་འཛིན་རུས་རྒྱན་དྲུག་གིས་མཛེས། །པང་དུ་སྙེམས་མ་དཀར་མོ་གྲི་གུག་དང་། །ཐོད་པ་འཛིན་ཅིང་རྣམ་ལྔའི་
རུས་རྒྱན་ཅན། །སོ་སོའི་སྤྱི་བོར་རང་འདྲའི་རིགས་ཀྱིས་མཚན། །ཡབ་ཡུམ་རྡོ་རྗེ་པདྨའི་སྐྱིལ་ཀྲུང་གིས། །བདེ་སྟོང་ཟུང་འཇུག་ངང་དུ་མཉམ་པར་སྦྱོར། །ཡབ་ཀྱི་
ཐུགས་ཀར་ཟླ་སྟེང་ཧཱུྃ་དཀར་པོ། །དེ་ལས་འོད་འཕྲོས་རྒྱལ་བ་སྲས་བཅས་ཀྱི། །སྐུ་གསུང་ཐུགས་ཀྱི་བྱིན་རླབས་མ་ལུས་པ། །བདུད་རྩི་འོད་ཟེར་རྣམ་པར་སྤྱན་དྲངས་
ནས༑ །ཧཱུྃ་ལ་ཐིམ་པས་སྐྱབས་ཀུན་ངོ་བོར་གྱུར། །ཐུགས་རྗེའི་མངའ་བདག་རྡོ་རྗེ་སེམས་དཔའ་ཡིས། །བདག་དང་མཁའ་མཉམ་སེམས་ཅན་ཐམས་ཅད་ཀྱི། །

༄༅། །བཅས་དང་རང་བཞིན་སྡིག་ལྟུང་མ་ལུས་པ། །མྱུར་དུ་བྱང་ཤིང་དག་པར་མཛད་དུ་གསོལ། །འདི་མན་དམིགས་སྐོར་བདུན་ཡོད། ཧཱུྃ་ལས་དཀར་དམར་མདངས་ཅན་
བདུད་རྩིའི་རྒྱུན། །ཆིལ་ཆིལ་བབས་པས་ཡབ་ཀྱི་སྐུ་ལུས་གང། །སྐུ་ཡི་དབྱིབས་རྒྱུད་ཡུམ་གྱི་པདྨར་བབས། །སྐུ་གང་སྦྱོར་མཚམས་ནས་བརྒྱུད་རང་ཉིད་ཀྱི། །སྤྱི་བོ་
ནས་ཞུགས་ཕྱི་ནང་ལུས་ཀུན་བཀྲུས། །སྡིག་སྒྲིབ་རྣག་ཁྲག་ཆུ་སེར་དུད་སོལ་ཁུ། །ནད་རྣམས་རླུང་དང་ཁུ་རླངས་ལྗང་སྔོ་དམར། །གདོན་རྣམས་སྦལ་སྦྲུལ་སྡོམ་སྡིག་
རྣམ་པར་ནི། །འོག་སྒོ་གཉིས་དང་རྐང་མཐིལ་གཉིས་ནས་ཐོན། །མཁའ་ལ་དུ་བ་ཡལ་བཞིན་མི་དམིག་གྱུར། །རང་ལུས་སྟོང་གསལ་རྩ་གསུམ་འཁོར་ལོ་བཞིར།།
རིམ་བཞིན་བདུད་རྩི་རྒྱུན་གྱིས་གང་བ་ཡིས། །སྒྲིབ་བཞི་དག་ཅིང་རྣམ་དག་དབང་བཞི་ཐོབ། །སྐུ་བཞིའི་ས་བོན་རྒྱུད་ལ་ཞུགས་པར་གྱུར། །ཅེས་བརྗོད་ཅིང་བསམ་ལ། ཨོཾ་ཤྲཱི་
བཛྲ་ཧེ་རུ་ཀ་ས་མ་ཡ། མ་ནུ་པ་ལ་ཡ། ཧེ་རུ་ཀ་ཏེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོབྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ།

སརྦ་ཀརྨ་སུ་ཙ་མེ། ཙིཏྟཾ་ཤྲི་ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན། ཧེ་རུ་ཀ་མཱ་མེ་མུཉྩ། བཛྲ་ཧེ་རུ་ཀོ་བྷ་ཝ། མ་ཧཱ་ས་མ་ཡ་ས་ཏཱ་ཨཱཿཧཱུྃ་ཕཊ། ཞེས་ཡི་གེ་བརྒྱ་པ་རྒྱུན་དུ་
དམིགས་སྐོར་རེ་ལ་གསུམ་རེ་སྟེ་ཉེར་གཅིག་སོགས་དང་། སྔོན་འགྲོ་ཡིག་བརྒྱ་བསགས་སྐབས་ཐུན་བཅད་དེ་འབུམ་གཅིག་གམ་བཞི་སོགས་བཟླ། མཎྜལ་ནི་བླ་མའི་རྣལ་འབྱོར་དང་འབྲེལ་བ་སྟེ། འབུམ་ཐེར་ལྟ་བུ་བསོག་སྐབས་དངོས་སུ་འབྱོར་
དགོས་པས་དེ་ཡི་རྒྱུ་རང་གི་འབྱོར་པ་དང་བསྟུན་ནས། རབ་གསེར་དངུལ་སོགས་རིན་པོ་ཆེ། འབྲིང་མཁར་བ་སོགས་རྒྱུ་དག་པ། མ་འབྱོར་ན་ཐ་མ་རྡོ་ལེབ་བམ་ཤིང་ལེབ་སོགས་ཀྱིས་ཀྱང་རུང་བར་གསུངས། དེ་ལ་འགོད་རྒྱུའི་ཚོམ་བུའང་།
རབ་མུ་ཏིག །མུ་མེན། གཡུ་བྱུར་སོགས་རིན་པོ་ཆེ། འབྲིང་ཨ་བར་སྐྱུར་སོགས་སྨན་སྣ། ཐ་མ་ནས་འབྲས་གྲོ་སོགས་འབྲུ་རིགས་ལྷད་མེད་དྲི་བཟང་གི་ཆུའི་རླན་ལྡན། ཤིན་ཏུ་འབྱོར་པ་མེད་ན་རྡོ་དཀར་སྲིན་མེད་སོགས་ཀྱིས་ཀྱང་དམིགས་
རྟེན་ཙམ་རུང་བར་གསུངས་། མདུན་སྟེགས་ཀྱི་སྟེང་དུ་སྒྲུབ་པའི་མཎྜལ་བྱི་དོར་ལེགས་པར་བྱས་ལ་བཞག་པའི་ཁར་ཚོམ་བུ་གཙོ་འཁོར་ལྔ་བཀོད། དེའི་མཐའ་སྐོར་དུ་ཆུ་གཉིས་ཉེར་སྤྱོད་སོགས་མཆོད་པ་ཅི་འབྱོར་པས་བསྐོར། རང་གི་མདུན་དུ་
མཆོད་པའི་མཎྜལ་འདུ་བྱས་ལ་བདེ་བའི་སྟན་ལ་བསམ་གཏན་གྱི་སྤྱོད་ལམ་དང་ལྡན་པས་འཁོད། སྔོན་འགྲོ་དབུ་ནས་ཙམ་སྟེ་རྡོར་སེམས་སྒོམ་བཟླས་གྲུབ་ཀྱི་བར་ཤར་འདོན་བྱས་ནས་བླ་མའི་རྣལ་འབྱོར་གྱི་ཚོགས་ཞིང་གསལ་གདབ་པ་ནི་ངག་འདོན་

༄༅། །གྱི་དཀྱུས་སུ་གསལ་བ་འདི་ལྟར། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་ན་ཧཱུྃ་ཕཊ་ཀྱིས་བསངས། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོཉཧཾ་གིས་སྦྱང་། སྣོད་བཅུད་ཐམས་ཅད་འོད་
གསལ་སྟོང་པའི་ངང་། །བྷྲཱུྃ་ལས་ཐར་པ་ཆེན་པོའི་གཞལ་ཡས་ཁང་། །གྲུ་བཞི་སྒོ་བཞི་རྟ་བབས་བཞི་དང་བཅས། །མཚན་ཉིད་ཐམས་ཅད་ཡོངས་སུ་རྫོགས་པའི་དབུས། །
མདུན་མཁར་སེངྒེས་བཏེགས་པའི་རིན་ཆེན་ཁྲི། །པདྨ་ཉི་མ་བདུད་བཞི་བརྩེགས་པའི་སྟེང་། །བཀའ་དྲིན་སུམ་ལྡན་རྩ་བའི་བླ་མ་ནི། །དགེས་མཛད་རྡོ་རྗེ་ཞལ་བརྒྱད་བཅུ་དྲུག་ཕྱག །ཞབས་བཞི་གཡས་བརྐྱང་གཡོན་བསྐུམ་གར་གྱི་རོལ། །བདག་མེད་ཡུམ་འཁྱུད་བདེ་སྟོང་ཟུང་དུ་འཇུག །མདུན་ནས་གཡས་སུ་བརྒྱུད་པའི་བླ་མ་
རྣམས༑ །མུ་ཏིག་སྟར་ལ་བརྒྱུས་པ་ལྟ་བུས་བསྐོར། །དེ་ཡི་མདུན་དུ་ཀྱཻ་རྡོར་ལྷ་དགུ་སོགས། །རྒྱུད་སྡེ་བཞི་ཡི་ཡི་དམ་དཀྱིལ་འཁོར་ལྷ། །གཡས་སུ་རྒྱལ་བ་ཤཱཀྱ་
སེངྒེ་ལ། །བསྐལ་བཟང་སྟོང་དང་ཕྱོགས་བཅུའི་སངས་རྒྱས་ཚོགས། །རྒྱབ་ཏུ་ལུང་རྟོགས་བདག་ཉིད་དམ་པའི་ཆོས། །གླེག་བམ་བརྩེགས་པའི་རྣམ་པ་རང་སྒྲ་སྒྲོགས། །

གཡོན་དུ་འཇམ་དབྱངས་གཙོར་གྱུར་ཉེ་སྲས་བརྒྱད། །བྱང་སེམས་འཕགས་པའི་དགེ་འདུན་དཔག་ཏུ་མེད། །མཐའ་སྐོར་མཁའ་འགྲོ་ཆོས་སྐྱོང་ནོར་ལྷའི་ཚོགས། །སྤྲིན་
གྱི་ཕུང་པོ་འཐིབས་པ་ལྟར་བཞུགས་པའི། །གནས་གསུམ་རྡོ་རྗེའི་ཡི་གེ་གསུམ་གྱི་མཚན། །ཐུགས་ཀའི་འོད་ཀྱིས་ཕྱོགས་བཅུར་རབ་འབྱམས་ནས། །བླ་མ་ཡི་དམ་
སངས་རྒྱས་བྱང་སེམས་དང་། །དཔའ་བོ་མཁའ་འགྲོ་ཆོས་སྲུང་ནོར་ལྷའི་ཚོགས། །རང་འདྲའི་ཡེ་ཤེས་ཚུལ་དུ་སྤྱན་དྲངས་ཏེ། །སོ་སོར་ཐིམ་པས་སྣང་སྟོང་ཟུང་འཇུག་
སྐུ༑ །སྐྱབས་གནས་ཐམས་ཅད་འདུས་པའི་ངོ་བོར་གྱུར། །ཅེས་བརྗོད་ཅིང་བསམ་ལ། ཐོག་མར་ཕྱི་མཆོད་འབུལ་བ་ནི། དངོས་སུ་འབྱོར་དང་ཡིད་ཀྱིས་རྣམ་སྤྲུལ་པའི། །མེ་ཏོག་ལ་
སོགས་ཕྱི་ཡི་ཉེར་སྤྱོད་ཀུན། །དཔལ་ལྡན་བླ་མ་འཁོར་དང་བཅས་ལ་འབུལ། །དགྱེས་པར་བཞེས་ལ་མཆོག་ཐུན་དངོས་གྲུབ་སྩོལ། །ཨོཾ་མ་ཧཱ་གུ་རུ་ས་པ་རི་ཝ་ར་ཨརྒྷཾ།
པ་དྱཾ། པུཥྤེ དྷཱུ་པེ། ཨཱ་ལོ་ཀེ །གནེ། ནཻ་ཝིདྱེ། ཤབྡ་པྲ་ཏཱིཙྪ་སྭཱ་ཧཱ། དེ་ནས་མཆོད་པའི་མཎྜལ་ལག་གཡོན་གྱིས་བཟུང་། གཡས་པའི་མཐེབ་འཛུབ་ཀྱིས་མེ་ཏོག་ཅུང་ཟད་བཟུང་ནས་མཁྲིག་

༄༅། །མས་མནྜལ་ལེགས་པར་ཕྱི། རང་གི་སྒོ་གསུམ་འཇུག་པ་ཆིག་དྲིལ་གྱིས། ལུས་ཀྱི་ཚོམ་བུ་བཀོད། ངག་གིས་ཚིག་བརྗོད། སེམས་ཀྱིས་ཚིག་རྗེས་དོན་དྲན་གྱིས་རི་གླིང་སོགས་དམིགས་པ་རྣམས་ལམ་ལམ་གྲུབ་པར་བསམ་
པ་རྣམས་ཆབ་གཅིག་ཏུ་བྱ། དེ་ཡང་སེམས་ཅན་སྤྱི་མཐུན་གྱི་ལས་ཀྱིས་གྲུབ་པའི་རི་གླིང་སོགས་མ་ཡིན་པར། རྒྱུ་རང་གི་ལུས་ལོངས་སྤྱོད་དུས་གསུམ་གྱི་དགེ་བ་ལས་གྲུབ་པ། རྣམ་པ་རི་གླིང་སོགས་ཞིང་ཁམས་ཀྱི་བཀོད་པ་ཕུན་སུམ་ཚོགས་པ།
ངོ་བོ་བདེ་སྟོང་དབྱེར་མེད་དུ་བསམ་ལ་ཐོག་མར་ཚོམ་བུ་སོ་བདུན་མ་ནི། ཨོཾ་བཛྲ་བྷྲཱུ་མི་ཨཱཿཧཱུྃ། གཞི་ཡོངས་སུ་དག་པ། དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རི་
ཁོར་ཡུག་གིས་བསྐོར་བའི་དབུས་སུ་ཧཱུྃ། རི་ཡི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ལུས་དང་།
ལུས་འཕགས། རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ། སྒྲ་མི་སྙན་དང་སྒྲ་མི་སྙན་གྱི་ཟླ། རིན་པོ་ཆེའི་རི་བོ། དཔག་བསམ་གྱི་ཤིང་།
འདོད་འཇོའི་བ། མ་རྨོས་པའི་ལོ་ཏོག འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་

རིན་པོ་ཆེ། དམག་དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་པ་མ། ཕྲེང་བ་མ། གླུ་མ། གར་མ། གདུག་སྤོས་མ། མེ་ཏོག་མ། མར་མེ་མ།།
དྲི་ཆབ་མ། ཉི་མ། ཟླ་བ། རིན་པོ་ཆེའི་གདུགས་ཕྱོགས་ལས་རྣམ་པར་རྒྱལ་བའི་རྒྱལ་མཚན། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་
ཉིད་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་དམ་པ་ཆོས་སྐྱོང་བའི་སྲུང་མ་གནོད་སྦྱིན་ནོར་ལྷའི་ཚོགས་དང་བཅས་པ་རྣམས་ལ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བདག་གི་རྒྱུད་ལ་
བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་པར་བྱིན་གྱིས་བརླབ་ཏུ་གསོལ། སྒྲིབ་གཉིས་བག་ཆགས་དང་བཅས་པ་ཐམས་ཅད་བྱང་ཞིང་དག་པར་བྱིན་
གྱིས་བརླབ་ཏུ་གསོལ། རིམ་པ་གཉིས་ཀྱི་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། སྐུ་གཉིས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་

༄༅། །གསོལ༑ གང་གི་མཆོད་རྫས་ཞིང་ཁམས་རྒྱ་མཚོ་རྒྱ་མཚོའི་རྡུལ་སྙེད་སྣ་ཚོགས་མཆོད་པའི་སྤྲིན་ཕུང་གིས། །རྣམ་པར་བརྒྱན་པའི་རྒྱན་གྱི་འོད་ཟེར་ཕྱོགས་།
བཅུར་འཕྲོ་བའི་འོད་ཀྱི་རྩེ་མོར་རྒྱ་མཚོ་ཡི། །རྡུལ་གྱི་གྲངས་སྙེད་རིན་ཆེན་པདྨོ་རིན་ཆེན་འོད་འབྱིན་ཀུན་ནས་རྒྱས་པའི་སྙིང་པོ་ལ། །ལྷ་དང་མི་ཡི་འདོད་ཡོན་རྨད་འདི་
འདོད་དགུའི་དཔལ་འབྱུང་བྱེ་བ་ཕྲག་བརྒྱ་ལེགས་གནས་པ། །ཀུན་ཏུ་བཟང་པོའི་རྣམ་འཕྲུལ་ཇི་བཞིན་ཀུན་ནས་དགེ་བའི་སེམས་ཀྱིས་སྤྲུལ་པའི་མཆོད་སྤྲིན་འདི། །ཆོས་
དབྱིངས་ཇི་བཞིན་ནམ་མཁའི་ཁམས་ཀུན་ཀུན་ལ་ཁྱབ་ཅིང་སེམས་ཅན་དབྱིངས་མཐའ་ཇི་སྲིད་བར། །རྣམ་པར་གནས་ནས་ཆོས་ཀྱི་རྒྱལ་པོ་རྒྱལ་བ་རྒྱལ་སྲས་རང་རྒྱལ་དགྲ་
ལས་རྣམ་རྒྱལ་བས། །ཀུན་ནས་བསྐོར་བའི་དཀྱིལ་འཁོར་ཀུན་ཏུ་རྣམ་པར་མཆོད་པའི་མཆོད་པ་ཀུན་གྱིས་མཉེས་གྱུར་ཅིག །དེང་ནས་བྱང་ཆུབ་སྙིང་པོའི་བར། །
བདག་གི་ལུས་དང་ལོངས་སྤྱོད་དང་། །དུས་གསུམ་དགེ་བའི་དངོས་པོ་རྣམས། །སེམས་ཅན་ཀུན་གྱི་དོན་བགྱིད་ཕྱིར། །གུས་པས་ཁྱེད་ལ་དབུལ་བར་བགྱི། །ཀུན་

ནས་གཟིགས་པའི་སྤྱན་ལྡན་པའི། །ཡོན་གནས་དམ་པ་ཁྱེད་རྣམས་ཀྱིས། །བདག་ལ་བརྩེ་བས་ཉེར་དགོངས་ཏེ། །བདག་གི་འདི་དག་བཞེས་སུ་གསོལ། །བཞེས་།
ནས་བྱིན་གྱིས་བརླབ་ཏུ་གསོལ། །ཨོཾ་གུ་རུ་བུདྡྷ་བོ་དྷི་སཏྭ་ས་པ་རི་ཝཱ་ར་རཏྣ་མཎྜ་ལ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཚོམ་བུ་བདུན་མ་ནི། ཨོཾ་བཛྲ་བྷྲཱུ་མི་ཨཱཿཧཱུྃ།
གཞི་ཡོངས་སུ་དག་པ། དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ་ཧཱུྃ། རི་ཡི་རྒྱལ་པོ་རི་རབ། ཤར་
ལུས་འཕགས་པོ། ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ཉི་མ། ཟླ་བ། རིན་པོ་ཆེའི་གདུགས་ཕྱོགས་ལས་རྣམ་པར་རྒྱལ་བའི་རྒྱལ་མཚན།
ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་
གྱི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་དམ་པ་ཆོས་སྐྱོང་བའི་སྲུང་མ་གནོད་སྦྱིན་ནོར་ལྷའི་ཚོགས་དང་བཅས་པ་རྣམས་ལ་དབུལ་བར་བགྱིའོ། །ཐུགས་རྗེས་

༄༅། །འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ། ཇོ་བོ་རྗེས་གསུང་པའི་ཚོམ་བུ་བདུན་མ་ནི། ས་གཞི་སྤོས་ཆུས་བྱུག་ཤིང་མེ་ཏོག་བཀྲམ། །
རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་དུ་བསྐྱོད་པར་ཤོག །ཅེས་སོ། །རྒྱུན་དུ་འདི་གསུམ་ལན་རེས་
ཆོག་ལ་འབུམ་ཐེར་བསོག་སྐབས་ས་བཞི་སྤོས་བྱུག་མ་ལ་གྲངས་བཟུང་། ཐུན་བསྡུ་བ་ན་ཚོམ་བུ་བདུན་མ་གང་གི་མཆོད་རྫས་མ་དང་བཅས་པ་ལན་གཅིག་བརྗོད་པས་འཐུས་སོ། །ནང་མཆོད་ནི། དངོས་གྲུབ་འགུགས་ཤིང་མཁའ་
འགྲོ་འདུ་བའི་རྫས། །ཁ་ན་མ་ཐོ་མེད་པའི་ལྕགས་ཀྱུ་ལྔས། །ཞིང་ཁམས་འདི་དང་རབ་འབྱམས་ཞིང་གཞན་རྣམས། །བཀང་ཏེ་དཔལ་ལྡན་བླ་མ་མཆོག་ལ་འབུལ། །ཨོཾ་
ཤྲཱི་གྷུྃ་ཛ་སྭཱ་ཧཱ། གསང་མཆོད་ནི། གཟུགས་མཛེས་སྒྲ་སྙན་དྲི་ཞིམ་བདེ་བའི་རོ། །འདོད་རྒུའི་རེག་བྱ་ཚད་མེད་བདེ་བ་བསྐྱེད། །རྡོ་རྗེ་དབྱིངས་ཀྱི་དབང་ཕྱུག་མ་ཡི་དངོས། །
རྣམ་ཀུན་མཆོག་ལྡན་སྟོང་ཉིད་ཕྱག་རྒྱུར་འབུལ། །ཨོཾ་མ་ཧཱ་གུ་རུ་པྲ་ཛྙཱ་མུ་དྲ་ར་ཧཱ་སྱ་པཱུ་ཛི་ཏེ་ཨཱཿཧཱུྃ། དེ་ཁོ་ན་ཉིད་ཀྱི་མཆོད་པ་ནི། མཆོད་ཡུལ་གྱུར་པའི་བླ་མ་དམ་པ་དང་། །

མཆོད་པའི་དངོས་པོ་ཕྱི་ནང་གསང་བའི་རྫས། །མཆོད་པར་བྱེད་མཁན་སྒྲུབ་པོ་བདག་ཅག་རྣམས། །ལོགས་ན་མེད་ཅིང་དབྱིངས་ཀྱི་རོལ་པར་སྣང་། །ཅེས་སོ། །དེ་ནས་ཡན་
ལག་བདུན་པ་བྱ་བ་ནི། གང་གི་དྲིན་གྱིས་ལྷན་སྐྱེས་བདེ་ཆེན་མཆོག །སྐད་ཅིག་ཉིད་ལ་སྩོལ་མཛད་རྡོ་རྗེ་འཆང་། །སྐྱབས་གསུམ་ཀུན་འདུས་རྩ་བའི་བླ་མ་ལ། །ལུས་ངག་
ཡིད་གསུམ་དྭངས་བས་ཕྱག་འཚལ་ལོ། །དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོས་མཆོད། །བཅས་རང་ཉེས་པའི་ཚོགས་ཀུན་སོ་སོར་བཤགས། །འཕགས་དང་སོ་
སྐྱེའི་དགེ་ལ་རྗེས་ཡི་རངས། །རྟག་པར་ཆོས་ཀྱི་འཁོར་ལོ་བསྐོར་བཞིན་དུ། །མྱ་ངན་མི་འདར་བསྐལ་བརྒྱར་བཞུགས་གསོལ་འདེབས། །འདིས་མཚོན་དགེ་ཚོགས་བྱང་།
ཆུབ་སྙིང་པོར་བསྔོ། །དེ་ནས་གསོལ་བ་གདབ་པ་ནི། སྐྱབས་གནས་ཀུན་འདུས་རྩ་བའི་བླ་མ་ལ། །མི་ཕྱེད་དད་དང་གུས་པས་གསོལ་འདེབས་ཀྱི། །དེང་ནས་བཟུང་སྟེ་ཚེ་
རབས་ཐམས་ཅད་དུ། །བདག་བློ་ཆོས་སུ་འགྲོ་བར་བྱིན་གྱིས་རློབས། །དམ་ཆོས་ལམ་དུ་ལོངས་པར་བྱིན་གྱིས་རློབས། །ལམ་གྱི་འཁྲུལ་པ་ཞི་བར་བྱིན་གྱིས་རློབས། ། །

༄༅། །འཁྲུལ་སྣང་དབྱིངས་སུ་འཆར་བར་བྱིན་གྱིས་རློབས། །ཆོས་མིན་རྣམ་རྟོག་འགགས་པར་བྱིན་གྱིས་རློབས། །རྣམ་དག་དབང་གིས་སྨིན་པར་བྱིན་གྱིས་།
རློབས༑ །དམ་ཚིག་ཚུལ་བཞིན་བསྲུང་བར་བྱིན་གྱིས་རློབས། །ཅིར་སྣང་སེམས་སུ་ངེས་པར་བྱིན་གྱིས་རློབས། །སེམས་སྣང་སྒྱུ་མར་ཤེས་པར་བྱིན་གྱིས་རློབས། །
གནས་ལུགས་བརྗོད་བྲལ་རྟོགས་པར་བྱིན་གྱིས་རློབས།  །བསྐྱེད་རིམ་མངོན་དུ་འགྱུར་བར་བྱིན་གྱིས་རློབས།  །རྫོགས་རིམ་ཕ་མཐར་སོན་པར་བྱིན་གྱིས་རློབས།  །མྱུར་
དུ་སངས་རྒྱས་ཐོབ་པར་བྱིན་གྱིས་རློབས། །ཞེས་དང་། སྐྱབས་གནས་ཀུན་འདུས་བླ་མ་རིན་པོ་ཆེ། །དྲིན་ཅན་ཆོས་ཀྱི་རྗེ་ལ་གསོལ་བ་འདེབས། །མཉམ་མེད་བཀའ་དྲིན་
ཅན་གྱིས་ཐུགས་རྗེས་ཟུངས། །འདི་ཕྱི་བར་དོ་ཀུན་ཏུ་བྱིན་གྱིས་རློབས། །ཞེས་མོས་གུས་དྲག་པོས་གསོལ་བ་ཕུར་ཚུགས་སུ་གདབ། ཕྱག་འབུམ་ཐེར་བསག་ན་ལྟུང་བཤགས་དང་སྐྱབས་འགྲོ་སོགས་དང་སྦྲགས་
ཀྱང་ཆོག་པར་གསུང་མོད་མཆོག་ཏུ་གྱུར་པ་བླ་མའི་རྣལ་འབྱོར་དང་སྦྲེལ་བར་གསུང་པས་འདིར་ཡན་ལག་བདུན་པ་དང་གསོལ་འདེབས་སྦྲེལ་མའམ་གསོལ་འདེབས་ཤྭ་ལོ་ཀ་གཅིག་པུ་ཉིད་འདོན་བཞིན་ལུས་ཀྱིས་ཕྱག་འཚལ་བ་དང་། ཡིད་གཞན་དུ་

མ་ཡེངས་པར་ཚིག་རྗེས་དོན་དྲན་ལ་བསླབ་པས་ཕྱག་འབུམ་གཅིག་ཉུང་མཐར་བྱས་པ་འཚལ། རྗེས་དབང་དང་དངོས་གྲུབ་བླངས་ཤིང་བླ་མ་རང་ལ་བསྟིམ་པ་ནི། དེ་ལྟར་རྩེ་གཅིག་གུས་པས་གསོལ་བཏབ་མཐུས། །
འཁོར་རྣམས་འོད་ཞུ་དབུས་ཀྱི་བླ་མར་ཐིམ། །བླ་མའི་གནས་གསུམ་འབྲུ་གསུམ་འོད་ཟེར་བཅས། །རིམ་དང་གཅིག་ཅར་བྱུང་ནས་རང་ཉིད་ཀྱི། །གནས་གསུམ་རིམ་
དང་གཅིག་ཅར་ཐིམ་པ་ལས། །སྒྲིབ་བཞི་དག་ཅིང་བུམ་སོགས་དབང་བཞི་ཐོབ། །སྐུ་བཞིའི་ས་བོན་རྒྱུད་ལ་བཞག་པར་གྱུར། །མཐར་ནི་བླ་མ་འོད་ཞུ་རང་ལ་ཐིམ། །
གསང་བ་གསུམ་དང་དབྱེར་མེད་རོ་གཅིག་འདྲེས། །མོས་གུས་ལམ་ཁྱེར་ཕྱག་རྒྱ་ཆེན་པོའི་ངང་། །སྒོམ་བྱ་སྒོམ་བྱེད་བྲལ་བར་མཉམ་པར་བཞག །ཅེས་བརྗོད་ཅིང་བསམ་ལ་
འཛིན་མེད་དུ་མཉམ་པར་བཞག་རྗེས་སྤྱོད་ལམ་ཀུན་ཏུ་སྣང་བ་བླ་མའི་སྐུ། གྲགས་པ་བླ་མའི་གསུང་། དྲན་རྟོག་བླ་མའི་ཐུགས་ཀྱི་ཁྱེར་སོ་དང་མ་བྲལ་བར་ལམ་དུ་ཁྱེར་བས་ཉལ་བའི་རྣལ་འབྱོར་སོགས་ཉམས་སུ་བླང་། ལམ་འབྲས་དང་ལམ་ཟབ་
ཀྱི་ཁྲིད་མ་ཐོབ་པ་ཡིན་ན་འདི་ཡན་ཆད་ཀྱིས་འཐུས་ཤིང་ཁྲིད་ཐོབ་པ་ཡིན་ན་མཚམས་འདིར་བླ་མའི་རྣལ་འབྱོར་ལམ་ཟབ་ལྟར་ཉམས་སུ་བླང་བར་བྱའོ། །སྔོན་འགྲོའི་ཁྲིད་ཀྱི་ནང་དུ་མཎྜལ་དང་བླ་མའི་རྣལ་འབྱོར་གྱི་ཁྲིད་ཐ་དད་དུ་ཡོད་ཀྱང་འདིར་

༄༅། །འཇུག་པ་བདེ་ཕྱིར་དཀྱུས་གཅིག་ཏུ་བཀླག་ཆོག་ཏུ་བགྱིས་ཤིང་། གཞན་ཡང་ཁྲིད་ཡིག་གི་དགོངས་པར་མཆོད་པ་དང་གསོལ་འདེབས་སོགས་ངག་འདོན་རྒྱས་པར་བཀོད་རིགས་མོད་ཀྱང་འདིར་ནི་ཆོས་འདི་ཉམས་སུ་ལེན་འདོད་
ཡོད་ཀྱང་བྱ་བ་སྣ་ཚོགས་པས་བྲེལ་བའི་ཁྱིམ་པ་ཕོ་མོ་རྣམས་ཀྱི་ངོར་མདོར་བསྡུས་སུ་བཀོད་པ་ཡིན་ནོ། །ཞེས་དཔལ་ས་སྐྱའི་སྔོན་འགྲོའི་ཁྲིད་ཀྱི་ཞབས་འདེགས་སུ་ཕུན་ཚོགས་རྣམ་རྒྱལ་ཏུ་འབོད་པས་བླ་མ་གོང་མ་རྣམས་ཀྱི་གསུང་ལས་བཏུས་ཏེ་རྫོང་
སར་བཀྲ་ཤིས་ལྷ་རྩེའི་ཆོས་གྲྭ་ཆེན་པོར་བྲིས་པ་དགེ་ལེགས་འཕེལ།། །།

༄༅། །དཔལ་ཀྱེ་རྡོ་རྗེའི་དབང་གི་ཆུ་བོ་ཆེན་མོ་མཛེས་པར་བྱེད་པའི་རྒྱན་ཞེས་བྱ་བ་བཞུགས་སོ།

༄༅། །ན་མཿཤྲཱི་ཙཀྲ་ན་ཐ་རཏྣ་ཝརྡྷ་ཡ། དཔལ་ལྡན་དགེས་པ་རྡོ་རྗེ་དང་། །དབྱེར་མེད་བླ་མ་ལ་བཏུད་ནས། །དབང་གི་ཆུ་བོ་མཛེས་པའི་རྒྱན། །བློ་
དམན་དོན་དུ་བཤད་ཀྱིས་ཉོན། །རྗེས་གཟུང་བསྙེན་པ་ས་ཆོག་དང་། །སྟ་གོན་བྲི་རྒྱན་སྒྲུབ་ཅིང་མཆོད། །འཇུག་ཅིང་དབང་བླང་མཇུག་ཆོག་སྟེ། །སྤྱི་སྡོམ་བརྒྱད་
ལས་དང་བོ་གསུམ། །གཞན་དུ་ཤེས་བྱ་སྟ་གོན་ལ། །སྦྱོར་དངོས་རྗེས་ཀྱི་དང་པོ་ནི། །གང་དུ་དཀྱིལ་འཁོར་བྱ་བའི་སར། །ཐིག་ཆེན་བརྒྱད་དམ་དཀྱིལ་འཁོར་གྱི། །སྐྱ་
ཐིག་རྫོགས་པར་བཏབ་པའི་དབུས། །དྲི་ཡི་ཐིག་ལེ་གྲུ་གཞི་དང་། །ཕྱོགས་མཚམས་རྣམས་སུ་ཟླུམ་པོའི་སྟེང་། །མེ་ཏོག་ཚོམ་བུ་རེ་རེ་དགོད། །དེ་ཡི་དབུས་སུ་མན་ཛི་

༄༅། །ལ༑ །སོགས་པའི་སྟེང་དུ་ས་ལྷ་ཡི། །མཎྜལ་ཚོམ་བུ་ལེགས་པར་བཤམ། །རས་བྲིས་ལྟར་ན་ལྷ་དགུ་ཡི། །ཚོམ་བུའང་མཎྜལ་ལ་བཀོད་དེ། །ས་ལྷ་འོག་དང་ལྷ་དགུ་ཡི། །
མཎྜལ་སྟེང་དུ་བཤམས་ན་མཛེས། །དེ་ཡི་ཕྱི་རོལ་བྱང་ཤར་གྱི། །མཚམས་སུ་མཚམས་འཛིན་མེ་ཏོག་དང་། །ཤར་དུ་ཞབས་བསིལ་ཞལ་བསིལ་གཉིས། །ཤར་ལྷོར་འཐོར་འཐུང་ལྷོར་མཆོད་ཡོན། །
ལྷོ་ནུབ་མཚམས་སུ་མེ་ཏོག་དང་། །ནུབ་ཏུ་བདུག་སྤོས་མར་མེ་གཉིས། །ནུབ་བྱང་དྲི་ཆབ་བྱང་ཞལ་ཟས། །དེ་རྣམས་གྲུ་བཞིར་བཤམས་ནང་དུ། །ཤར་ནུབ་གཉིས་སུ་ལྷག་རེ་དང་། །བཅས་པའི་
ཕྱོགས་བཞི་མཚམས་བཞི་རུ། །བདུག་སྤོས་མར་མེ་ཞལ་ཟས་རེ། །གཡས་སྐོར་དག་ཏུ་གྲུ་བཞིར་བཤམ། །ས་ལྷའི་མཎྜལ་ཉེ་ལོགས་སུ། །གཏོར་མ་གཅིག་བཤམ་འབྱོར་གྱུར་ན། །སྒོས་མཆོད་

ཀྱང་བཤམ་དཀྱིལ་འཁོར་གྱི། །བྱང་ཤར་ནས་བརྩམས་ཤར་ལྷོའི་བར། །འདས་པའི་ལྷ་དང་འཇིག་རྟེན་པའི། །གཏོར་མ་གཉིས་སམ་ལྔ་ལ་སོགས། །གང་དགོས་བཤམ་ཞིང་ལོགས་ཤིག་ཏུ། །སྔོན་དུ་འགྲོ་བའི་གཏོར་མ་དང་། །གྲུབ་ན་
ལས་ཀུན་པའི་མཆོད་པ། །མེ་ཏོག་ལ་སོགས་རྣམ་ལྔ་ཡང་། །བཤམས་ན་ལེགས་པར་བདག་གིས་མཐོང་། །སློབ་དཔོན་མདུན་དུ་རྡོར་དྲིལ་དང་། །ནང་མཆོད་གོས་ཟུང་ལ་སོགས་བཤམ། །མཚན་ལྡན་བུམ་པ་གཉིས་སམ་བཅུ། །ལེགས་
བཀྲུས་ཁ་ཚར་མ་ཉམས་པའི། །རས་བཟང་མགུལ་ཆིང་བྲོག་ལྔ་པའམ། །བདུན་པ་ལེགས་ཅིང་ལྷ་སོ་སོའི། །གཡས་ཀྱི་ཕྱག་མཚན་བྲིས་ལ་གདགས། །གཉིས་ལས་མེད་ན་རྣམ་རྒྱལ་ལ། །པདྨར་གནས་པའི་ཐོད་པ་ནི། །སྣ་ཚོགས་རྡོ་རྗེ་
མཚན་པ་དང་། །གྲི་གུག་ལེགས་གདགས་ལས་བུམ་ལ། །སྣ་ཚོགས་རྡོ་རྗེ་བྲིས་ཏེ་གདགས། །འཁྱིལ་པ་བཟླ་ཞིང་གུ་གུལ་གྱིས། །ལེགས་བདུག་ཡུངས་ཀར་དག་གིས་བྲབ། །གཙང་མའི་ཆུ་ཡིས་སུམ་གཉིས་དགང་། །ནས་གྲོ་སྲན་འབྲས་
ཏིལ་འབྲུ་ལྔ། །གསེར་དངུལ་བྱི་རུ་མུ་ཏིག་དང་། །མུ་མན་ཞེས་བྱ་རིན་ཆེན་ལྔ། །སླེ་ཏྲེས་ཀཎྜ་ཤུ་དག་དཀར། །རྒྱ་མཚོ་ལྦུ་བ་དབང་ལག་སྨན། །ལན་ཚྭ་བུ་རམ་འོ་མ་དང་། །མར་དང་སྦྲང་རྩི་སྙིང་པོ་ལྔ། །ཙན་དན་དཀར་དམར་གུར་གུམ་
དང་༑ །ག་བུར་ཛཱ་ཏི་དྲི་བཟང་ལྔ། །ཤ་ལྔ་བདུད་རྩི་རྣམ་ལྔ་སྟེ། །སུམ་ཅུ་རྩ་ལྔ་ཅི་འབྱོར་གཞུག །ཀུ་ཤས་ཁ་བརྒྱན་བུམ་གདན་སྟེང་། །ལྷ་ཡི་བཀོད་པ་ཇི་བཞིན་བཤམ། །ལས་བུམ་པུཀ་སཱིའི་གཡས་བཞག །གཉིས་ལས་མེད་ན་རྣམ་

༄༅། །རྒྱལ་གཡས། །ལས་བུམ་གཡོན་བཞག་བཟློག་པའང་ཡོད། །རྣམ་རྒྱལ་སྟེང་དུ་དུང་ཆོས་སོགས། །དྲི་བཟང་ཆུ་ཡིས་བཀང་བ་དང་། །གཟུང་ཐག་བཏགས་པའི་རྡོ་རྗེ་བཞག །སློབ་མ་སྟ་གོན་བྱ་དགོས་ན། །ཉེར་སྤྱོད་སོ་
ཤིང་ཁྱོར་ཆུ་དང་། །དཔུང་སྐུད་ཀུ་ཤ་སོགས་བཤམ་མོ། །ཞེས་ཏེ་ཇི་སྐད་བཤད་པ་དེ་དག་ནི་དབང་གི་ཆུ་བོ་ཆེན་མོའི་དགོངས་པ་ཐོ་ཙམ་ཞིག་བཀོད་པ་སྟེ། ཞིབ་ཏུ་བརྒྱུད་པའི་ཕྱག་ལེན་མཐོང་བ་ལས་ཤེས་པར་བྱའོ། །དངོས་གཞི་བདག་བསྐྱེད་
བཟླས་མཆོད་རྗེས། །དཀྱིལ་འཁོར་བསྡུས་ནས་ས་ལྷ་དང་། །ལྷ་དང་བུམ་པ་སློབ་མ་རྣམས། །ལྷག་པར་གནས་པ་རིམ་བཞིན་བྱ། །ཞེས་ཏེ་དེ་ཡང་རང་ལྷའི་ང་རྒྱལ་དང་ལྡན་པས། སྔོན་འགྲོ་གཏོར་མ་ལ་རྡོ་རྗེའི་རྗེས་ནང་མཆོད་གཏོར་ལ།
ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས་ཏེ། འོག་ཏུ་བསང་སྦྱངས་ཞེས་འབྱུང་བ་རྣམས་སུའང་འདི་དྲན་པར་བྱའོ། །དེ་ནས་གཏོར་མ་ལ་ལག་པ་གཡོན་པ་བསྟན་ཏེ་ཨོཾ། གཡས་པ་བསྟན་ཏེ་ཨཱཿ གཉིས་ཀ་བསྟན་ཏེ་ཧཱུྃ།
ལག་པ་གཉིས་ནི་བཀན་བྱས་ལ། །སྲིན་ལག་གཉིས་ནི་ཕན་ཚུན་དཀྲི། །གུང་མོ་དང་ནི་མཐེབ་རྩེ་སྦྱར། །ཁྲོ་བོ་གཉིས་ཀྱིས་མནན་པར་བྱ། །ཞེས་པ་ལྟར་བྱ་ཁྱུང་གི་ཕྱག་རྒྱ་བསྟན་ཏེ་ཧོཞེས་དང་། ཨོཾ་ཨཱཿཧཱུྃ་ཧ་ཧོ་ཧྲཱིཿ ཞེས་ལན་
གསུམ་གྱིས་བྱིན་གྱིས་བརླབས་ནས། ཧཱུྃ་མཛད་ཀྱི་ཕྱག་རྒྱུ་ལས་མཛུབ་མོ་གཉིས་བཀུག་ལ། ཨོཾ་མ་ཧཱ་བྷཱུ་ཏ་ས་པ་རི་ཝཱ་ར་ཨཱ་ཀར་ཡ་ཛཿཞེས་པས་གཏོར་མགྲོན་སྤྱན་དྲངས། པད་སྐོར་དང་བཅས་པའི་རྡོ་རྗེ་ཐལ་མོ་ཁ་གྱེན་དུ་ཕྱེ་ལ།

ཨོཾ་ཨིནྡ་ཛ་མ། ཛ་ལ། ཛཀྑ། བྷཱུ་ཏ། བཧྣི། བཱ་ཨུ། རཀྑ། ཙནྡ། སུཛྫ། མ་ད། པཔྤ། ཏ་ལ་པཱ་ཏཱ་ལེ། ཨཊྚ་སཔྤ་སྭཱ་ཧཱ། ཨི་དཾ་བ་ལིཾ་བྷུཉྫ། །
ཛིགྷ༑ ཕུལླ། དྷ་པ། མཾ་ས། པོ་གྷ། ཨམྦྷ། སཔྤ། ཀཛྫ། སཱ་ད། ཁནྟི། ཁུ་ཎི། ཕེ་ཌ་གཱ་ད། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱདྱ་ནུཏྤནྣ་ཏྭཱ་ཏ་ཨོཾ་
ཨཱཿཧཱུྃ་ཕཊ་སྭཱ་ཧཱ། ཞེས་ལན་གསུམ་གྱིས་ཕུལ། ༀ་བཛྲ་པུཥྤེ་ཨཱཿཧཱུྃ། དེ་བཞིན་དུ་ཐོག་མཐའ་འདྲ་བར་སྦྱར་ལ། ཤབྡ་ཨཱཿཧཱུྃ་ཞེས་པའི་བར་མཆོད། ཨོཾ་མ་ཧཱ་བྷཱུ་ཏ་ས་པ་རི་ཝཱ་ར་ཨོཾ་ཨཱཿཧཱུྃ། འབྱུང་
པོ་བརྒྱད་གསུམ་ཉི་ཤུ་རྩ་བཞིའི་ཞལ་དུ་མཆོད་པ་དམ་པ་འབུལ་ལོ་ཞེས་དང་། གཡོན་པའི་མཐེབ་སྲིན་གྱིས་ནང་མཆོད་ཕུལ། རྡོ་རྗེ་ནུ་མ་གཡས་སྟེང་བཟུང་། །དྲིལ་བུ་སྙིང་གའི་ཐད་དུ་དཀྲོལ། །ལག་པ་ནུ་མའི་
སྟེང་དུ་བསྒྱིངས། །སྒྲ་ནི་སྐུ་གསུང་ཐུགས་སུ་སྒྲོགས། །ཞེས་པ་ལྟར་དྲིལ་བུ་སུམ་བརྡུང་བྱས་ལ། དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་
ལག་མ། །གྷསྨ་རཱི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོར་

༄༅། །མཆོད༑ །འདོད་ཆགས་ཆེན་པོའི་རྗེས་ཆགས་པས། །གཡུང་མོས་སྐུ་ལ་འཁྱུད་པ་ཉིད། །མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །
རྡོ་རྗེ་གསུམ་མཆོག་དཀྱིལ་འཁོར་གསུམ། །རྡོ་རྗེ་མཁའ་འགྲོར་ཕྱག་འཚལ་བསྟོད། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་ཆེན་པོ། །རང་བཞིན་གྱིས་
ནི་འོད་གསལ་མཆོག །སངས་རྒྱས་མཁའ་འགྲོར་ཕྱག་འཚལ་བསྟོད། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པས་གོས་པ་
མེད༑ །རིན་ཆེན་མཁའ་འགྲོར་ཕྱག་འཚལ་བསྟོད། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་རྡོ་རྗེ་ནམ་མཁའ་འཛིན། །འདོད་ཆགས་ཕ་རོལ་ཕྱིན་པ་བརྙེས། །
པདྨ་མཁའ་འགྲོར་ཕྱག་འཚལ་བསྟོད། །དོན་ཡོད་རྒྱལ་པོ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དངོས་ཉིད་དག་པ་ཉིད་ལས་བྱུང་། །སྣ་
ཚོགས་མཁའ་འགྲོར་ཕྱག་འཚལ་བསྟོད། །ཞེས་པས་བསྟོད། རྡོ་རྗེ་སྙིང་ག་དང་དྲིལ་བུ་ཚིག་བརྡུང་བྱས་ལ། ལྷ་ཆེན་བརྒྱད་པོ་འཁོར་དང་བཅས། །ཀླུ་ཆེན་བརྒྱད་པོ་འཁོར་དང་བཅས། །

འཇིག་རྟེན་སྐྱོང་བ་བརྒྱད་པོ་དང་། །གནོད་སྦྱིན་ཚོགས་རྣམས་མ་ལུས་དང་། །སྲིན་པོའི༴འབྱུང་པོའི༴ཡི་དྭགས༴ ཤ་ཟའི༴ སྨྱོ་བྱེད༴ བརྗེད་བྱེད༴
མཁའ་འགྲོའི༴མ་མོའི་ཚོགས་རྣམས་མ་ལུས་དང་། །དེ་ལ་སོགས་ཏེ་འབྱུང་པོའི་ཚོགས། །མ་ལུས་ཇི་སྙེད་ཡོད་པ་རྣམས། །འདིར་གཤེགས་བདག་ལ་དགོངས་སུ་
གསོལ༑ །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་པ་བཟང་༑ །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །
དངོས་གྲུབ་ཀུན་གྱིས་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །
བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །དགེ་ལེགས་ཐམས་ཅད་འབྱུང་བ་དང་། །ཡིད་

༄༅།    །ལ་འདོད་པ་ཀུན་འགྲུབ་ཤོག །དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་
གི་དངོས་གྲུབ་སྙིང་པོ་ཀྱེ་རྡོ་རྗེའི་གོ་འཕང་ཐོབ་པར་བྱ་བའི་ཆེད་དུ། སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་
དབང་བླང་བར་འཚལ་ན་ཞེས་པ་ཙམ་མམ། སློབ་མ་གཞུག་ཅིང་དབང་བསྐུར་བར་འཚལ་ན་ཞེས་སྐབས་དང་སྦྱར་ལ། སྲུང་མའི་དབང་པོ་ཁྱེད་རྣམས་ཀྱིས་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་
གྱི་བར་དུ། བར་དུ་གཅོད་པ་ཐམས་ཅད་སྲུང་བ་དང་། དེ་ནས་ཀྱང་བྱང་ཆུབ་མ་ཐོབ་ཀྱི་བར་གྱི་བར་ཆད་ཐམས་ཅད་སྲུང་བ་དང་སྟོང་གྲོགས་མཛོད་ཅིག །མུཿཞེས་བརྗོད་དེ་
ལག་པ་གཡས་ས་ལ་རེག་པས་གཏོར་མགྲོན་རྣམས་སྒྲུབ་ཁང་གི་ཕྱི་རོལ་གྱི་ཕྱོགས་མཚམས་སུ་གཤེགས་པར་བསམ། གང་དག་ནག་པོའི་ཕྱོགས་ལ་མངོན་པར་དགའ་བའི་འབྱུང་པོ་གདུག་པ་ཅན་གསང་སྤྱོད་
བལྟ་བར་མི་དབང་བ་དེ་དག་སའི་ཕྱོགས་འདིར་མ་གནས་པར་གཞན་དུ་སོང་ཤིག་ཅེས་དང་། ཨོཾ་ཨཥྚཱ་ན་ནཱ་ཡ། པིངྒ་ལོརྡྷཱ་ཀེ་ཤ་ཝརྟྨ་ནེ། ཙ་ཏུ་རྦིདྴད་ཏི་ནེ་ཏྲཱ་ཡ། ཥོ་ཌ་

ཤ་བྷུ་ཛྲཱ་ཡ། ཀྲྀཥྣ་ཛཱི་མཱུ་ཏ་ཝ་པུ་ཥེ ཀ་པཱ་ལ་མཱ་ལཱ་ནེ་ཀཱ་དྷཱ་རི་ཎི། ཨདྨ་ཏ་ཀྲཱུ་ར་ཙིཏྟཱ་ཡ། ཨརྡྷེནྡུ་དཾཥྚཱིཎེ་ཎེ། མཱ་ར་ཡ་མཱ་ར་ཡ། ཀཱ་ར་ཡ་ཀཱ་ར་ཡ། གརྫྫ་ཡ་གརྫྫ་
ཡ༑ ཏརྫྫ་ཡ་ཏརྫྫ་ཡ། ཤོ་ཥ་ཡ་ཤོ་ཥ་ཡ། སཔྟ་སཱ་ག་རཱ་ན། བནྡྷ་བནྡྷ། ནཱ་གཱཥྚ་ཀཱན། གྲྀཧྣ་གྲྀཧྣ། ཤ་ཏྲཱུན་ཧ་ཧྭ་ཧི་ཧི་ཧུ་ཧུ་ཧེ་ཧི་ཧོ་ཧོ་ཧཾ་ཧཕཊ་སྭཱ་ཧཱ། རྡོ་རྗེ་
གསོར་ཞིང་དྲིལ་བུ་དྲག་ཏུ་དཀྲོལ། གཏོར་མགྲོན་གྱི་ཕྱི་འབྲང་གི་བགེགས་རྣམས་རིང་དུ་བཀྲད་པར་བསམས་ཏེ། གཏོར་མ་ས་གཙང་སར་བསྐྱལ་ལོ། །དེ་ནས་གནས་དང་མཆོད་པའི་ཡོ་བྱད་རྣམས་བསང་སྦྱངས། ཨོཾ་བཛྲ་ཨ་མྲྀ་ཏ་ཀུཎྜ་
ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། སྟོང་པའི་ངང་ལས་གནས་ཁང་ཧཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་
གཞལ་ཡས་ཁང་གྲུ་བཞི་པ་སྒོ་བཞི་པ་རྟ་བབས་བཞིས་མཛེས་ཤིང་རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་མཆོད་རྫས་རྣམས་
ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི། ཞབས་བསིལ། ཞལ་བསིལ། འཐོར་འཐུང་།

༄༅། །མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་རྒྱུ་འཇིག་རྟེན་དང་འཇིག་
རྟེན་ལས་འདས་པའི་དགེ་བ་ལས་གྲུབ་པའི་ངོ་བོ་བཟང་ཞིང་གཙང་བ་ཡུལ་ནམ་མཁའི་མཐའ་ཁྱབ་པ་དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་འཆད་པར་གྱུར་ཞེས་དང་སོ་
སོའི་ཕྱག་རྒྱ་བྱས་ཏེ། ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛ་ཿཧཱུྃ་བཾ་ཧོཿཁྃ་རཾ་མ་ཧཱ་ཨརྒྷཾརྔྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས། ཤབྡ་ཨཱ་
ཧཱུྃ་བར་དང་། མཐར་རྡོ་རྗེ་སྙིང་གར་བཟུང་དྲིལ་བུ་རྒྱུན་དཀྲོལ་དང་རོལ་མོ་ཇི་སྙེད་པ་འབུད་དཀྲོལ་བྱ་སྟེ། ཨོ་བཛྲ་གྷནྡྷེ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ། པྲ་ཙ་ལེ་ཏེ། པྲཛྙཱ་
པཱ་ར་མི་ཏ། ནཱ་ད་སྭ་བྷ་ཝེ། བཛྲ་དྷརྨ་ཧྲྀ་ད་ཡ། སནྟོ་ཥ་ཎི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨ་ཁྃ་སྭཱ་ཧཱ། ཞེས་ལན་གསུམ་བརྗོད་དེ་གནས་དང་མཆོད་པའི་ཡོ་བྱད་རྣམས་སངས་རྒྱས་བྱང་སེམས་ཐམས་ཅད་ཀྱིས་
ཀྱང་བྱིན་གྱིས་བརླབས་པར་བསམ་མོ། །མཆོད་པ་རྣམས་ཀྱི་ཕྱག་རྒྱ་ནི། །ཁུ་ཚུར་ཁ་སྦྱར་གུང་མོ་གཉིས། །བརྒྱངས་ཏེ་རྩེ་སྦྱར་ཆུ་བཞིའི་རྒྱུ། །ཁུ་ཚུར་གྱེན་འཐོར་མེ་ཏོག་གི །ཟུར་དུ་བླུགས་པ་བདུག་པའིའོ། །མཐེ་བོང་གྱེན་བསྒྲེང་མར་

མེའི་སྟེ། །ཐལ་མོ་ཕྱིར་བསྟན་དྲི་མཆོག་གི །དེ་ཉིད་གྱེན་བཀན་ཞལ་ཟས་སོ། །སེ་གོལ་གཏོགས་པ་རོལ་མོའི་སྒྲ། །ཞེས་པ་ལྟར་རོ། །དེ་ནས་ཚོགས་པ་ཆེ་ཞིང་སློབ་དཔོན་དུ་འོས་པ་ཡོད་པ་དང་ཞུ་འབུལ་བྱེད་པར་སྤྲོ་ན། ལས་ཀྱི་སློབ་མས་
ཐུན་མོང་དུ་ཕྱག་གསུམ་བྱས་ལ། མཎྜལ་ཚོམ་བུ་བདུན་མ་ཕུལ་ཏེ། ཨོཾ་བཛྲ་བྷུ་མི་ཨཱཿ  ཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རི་ཁོར་
ཡུག་གིས་བསྐོར་བའི་དབུས་སུ་ཧཱུྃ་རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་
དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་དམ་པ་དང་རིག་པ་འཛིན་པའི་དགེ་འདུན་
རྣམས་ལ་རིམ་པ་གཉིས་ཀྱི་ཏིང་ངེ་འཛིན་ཟབ་མོ་ལ་གནས་པར་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་
གྱིས་བརླབ་ཏུ་གསོལ། ཕྱག་གསུམ་བྱས་ལ་སློབ་དཔོན་གྱི་མདུན་དུ་མེ་ཏོག་གིས་བཀང་བའི་སྣོད་སྤོས་རིང་དང་བཅས་པ་དང་། གཞན་རྣམས་ལ་སོ་སོར་མེ་ཏོག་རེ་ཕུལ། ཕྱག་གསུམ་བྱས་ལ་འགྲེང་སྟེ་འདུད་པ་དང་བཅས་པའམ།

༄༅། །པུས་མོ་ས་ལ་བཙུགས་ལ་མེ་ཏོག་དང་བཅས་པས་ཐལ་མོ་སྦྱར་ཏེ།  ཀུན་བཟང་རྣམ་འཕྲུལ་མཆོད་པའི་སྤྲིན་ཕུང་གིས། །དཔའ་བོ་རྣལ་འབྱོར་མ་རྣམས་མཆོད་པ་དང་། །ཡོན་
བདག་བགེགས་ཞི་ཚོགས་གཉིས་རྫོགས་བྱའི་ཕྱིར། །གཉིས་མེད་ཏིང་འཛིན་དག་ལ་གནས་པར་མཛོད། །ཅེས་ལན་གསུམ་བརྗོད་ཅིང་རེ་རེའི་མཐར་མེ་ཏོག་རེ་གཏོར། ཕྱག་གསུམ་བྱས་ལ་སློབ་
དབོན་མ་གཏོགས་གཞན་རྣམས་ལས་མེ་ཏོག་རེ་བསྡུ། ཕྱག་གསུམ་བྱས་ལ་ཐམས་ཅད་ཀྱིས་ཐུན་མོང་དུ་མཎྜལ་འབུལ་བ་ཞུ་ཞེས་བསྐུལ་ཏེ་ཚོགས་པ་ཐམས་ཅད་ཀྱིས་བླ་མ་ལ་ཚོགས་ཀྱི་རྡོ་རྗེ་སློབ་དཔོན་ཞུ་བའི་ཡོན་དུ་མཎྜལ་ཕུལ་ནས་
མཎྜལ་ཚོམ་བུ་དང་བཅས་པ་སློབ་དཔོན་གྱི་དྲུང་དུ་གཞག །སློབ་དཔོན་གྱིས་ཀྱང་མེ་ཏོག་ཚོམ་བུ་དེ་ཉིད་ཀྱི་སྟེང་དུ་སླར་ཡང་མེ་ཏོག་བསྟན་ལ་མཎྜལ་ཕུལ་ཏེ། ཨོཾ་བཛྲ་བྷཱུ་མི་ཨཱཿ  ཧཱུྃ་ནས། མ་ཚང་བ་མེད་པ་འདི་ཉིད་རྩ་བ་
དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་ཚུབ་སེམས་དཔའི་ཚོགས་དང་བཅས་པ་རྣམས་ལ་
དབུལ་བར་བགྱིའོ། །ཞེས་སོགས་བརྗོད། ལས་ཀྱི་སློབ་མས་མཎྜལ་རྟེན་གྱི་དྲུང་སོགས་གང་རིགས་སུ་བཞག་སྟེ། ཕྱག་གསུམ་བྱས་ལ་རང་ཉིད་གྲལ་ལ་འདུག་གོ །དེ་དག་གི་ལྡོམ་ནི། ཕྱག་གསུམ་བཙལ་ལ་མཎྜལ་དབུལ། །

ཕྱག་གསུམ་བཙལ་ལ་མེ་ཏོག་དགྲམ། །ཕྱག་གསུམ་བཙལ་ལ་ཞུ་འབུལ་བྱ། །ཕྱག་གསུམ་བཙལ་ལ་མེ་ཏོག་བསྡུ། །ཕྱག་གསུམ་བཙལ་ལ་མཎྜལ་བསྐུལ། །ཕྱག་གསུམ་བཙལ་ལ་གྲལ་ལ་འདུག །ཅེས་པ་ལྟར་རོ། །དེ་ནས་སྐྱབས་འགྲོ་ནས་བརྩམས་ཏེ་རྫོགས་རིམ་གྱི་རྗེས་སུ་དག་པ་དྲན་པ་དང་བཟླས་པ་བྱ་བའི་བར་བདག་བསྐྱེད་ཡན་ལག་དྲུག་པ་བཞིན་རྫོགས་པར་བསྒོམས་ལ་བཟླས་པའི་རྗེས་སུ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་
ཏན་ཕྲིན་ལས་ཐམས་ཅད་ཀྱིས་བདག་དང་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་སྙིང་པོ་ཀྱེ་རྡོ་རྗེའི་གོ་འཕང་
ཐོབ་པར་བྱིན་གྱིས་བརླབ་ཏུ་གསོལ། ཞེས་པའི་མཐར་ཡིད་ཀྱིས་སྤྲུལ་པའི་མཆོད་པ་རྣམས། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭཱ་བྷཱ་ཝ་ཤུདྡྷཿསརྦ་དྷརྨཱ་སྭ་བྷ་ཝ་
ཤུདྡྷོ྅ཧྃཿསྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུྃ་ཞུ་བ་ལས་བྱུང་བའི་ལྷ་རྫས་གྲུབ་པའི། ཞབས་བསིལ། ཞལ་
བསིལ༑ འཐོར་འཐུང་། མཆོད་ཡོན། མེ་ཏོག །བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་

༄༅། །མཐའ་ཀླས་པར་གྱུར་ཞེས་དང་། སོ་སོའི་ཕྱག་རྒྱ་བཅས་ཏེ། ཨོ་ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛཿ ཧཱུྃ་པཾ་ཧོ ཿ  ཁྃ་
རཾ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས། ཤཔྟ་ཨཱཿཧཱུྃ་བར་དང་། འདི་མན་གྱི་མཆོད་པ་བྱིན་བརླབ་ཐམས་ཅད་འདི་བཞིན་གོ་བར་བྱའོ། །དེ་ནས་པད་སྐོར་སྔོན་དུ་འགྲོ་བས་སོ་སོའི་ཕྱག་རྒྱ་དང་བཅས་ཏེ། ཨོ་
བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཞེས་པ་རེ་རེ་མགོར་སྦྱར་བའི་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ་ནས། ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཨོཾ་བཛྲ་ཤབྟ་ཨཱཿཧཱུྃ་བར་འདོན་
པ་བསྒྱུར་བས་ཕྱི་མཆོད། ཧཱུྃ་ཨོཾ་གྃ་ཙྃ་པྃ་གྷྃ་པྃ་ཤྃ་ལྃ་ཌྃ་ཨྃ་ཨཱཿཧཱུྃ་ཀྱེ་རྡོ་རྗེ་ལྷ་དགུའི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ་ཞེས་པས་ནང་མཆོད་ཐལ་མོ་སྦྱར་ཏེ།
དཀར་མོ་རི་དྭགས་མཚན་མ་འཛིན། །ཆོམ་རྐུན་བདུད་ལས་རྒྱལ་བའི་སྣོད། །རོ་ལངས་མ་ནི་ཆུ་ལག་མ། །གྷསྨ་རི་ནི་སྨན་འཛིན་ཅིང་། །པུཀྐ་སཱི་ནི་རྡོ་རྗེའི་ལག །དེ་
བཞིན་རི་ཁྲོད་མ་རོ་འཛིན། །གདོལ་པ་མོ་ནི་ཅང་ཏེའུ་བརྡུང་། །འདི་རྣམས་ཀྱིས་ནི་གཙོ་བོར་མཆོད། །འདོད་ཆགས་ཆེན་པོས་རྗེས་ཆགས་པས། །གཡུང་མོས་སྐུ་ལ་

འཁྱུད་པ་ཉིད། །ཅེས་ཡིད་མཆོད། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར། །ཁྱོད་ནི་ཉིད་ཀྱི་ཐུགས་ཀྱི་མཆོག་བརྙེས་པ། །ཁྱོད་ཀྱིས་རྒྱུ་དང་མི་རྒྱུའི་འགྲོ་བ་ཀུན་
བརྒྱན་ཏེ། །སྙིང་རྗེའི་ཐུགས་ཀྱིས་སེམས་ཅན་སད་མཛད་པ། །སྒྱུ་མའི་སྤྲོས་པ་རྡོ་རྗེ་བསྒྲུབ་པའི་ཡིད། །ཧེ་རུ་ཀ་དཔལ་རྡོ་རྗེ་ཡིད་ཀྱིས་དགེས། །རང་གི་སྙིང་གའི་ཧཱུྃ་
ལས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་འོད་དུ་ཞུ་སྟེ་སྲུང་བའི་འཁོར་ལོ་ལ་ཐིམ། སྲུང་བའི་འཁོར་ལོ་དུར་ཁྲོད་བརྒྱད་ལ་ཐིམ། དུར་ཁྲོད་བརྒྱད་
གཞལ་ཡས་ཁང་ལ་ཐིམ། གཞལ་ཡས་ཁང་ལྷ་མོ་བརྒྱད་ལ་ཐིམ། ལྷ་མོ་བརྒྱད་ཞལ་བརྒྱད་ལ་ཐིམ། ཡུམ་ཡབ་ལ་ཐིམ། ཞལ་ཕྱག་ལྷག་མ་རྣམས་རྩ་བའི་ཞལ་ཕྱག་
ལ་ཐིམ། རང་ཧེ་རུ་ཀ་ཞལ་གཅིག་ཕྱག་གཉིས་པར་གྱུར། ཞེས་བརྗོད་པས་དཀྱིལ་འཁོར་བསྡུའོ། །དེ་ནས་ས་ལྷའི་སྒོས་མཆོད་ཡོད་ན་མར་མེ་ལ་སོགས་པ་སྦར་ཏེ་ས་ཆོག་དང་འབྲེལ་ན་སྔར་ནམ་མཁར་བཏེག་པའི་
སའི་ལྷ་མོ་མདུན་གྱི་མཎྜལ་གྱི་སྟེང་དུ་བྱོན་པར་བསམས་ནས། དེ་ལ་མཆོད་གཏོར་ཕུལ་བ་ཙམ་གྱིས་ཆོག་ལ། དེ་དང་མ་འབྲེལ་ན་ཚོམ་བུ་ལ། ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷ་ཝས་སྦྱངས། སྟོང་པའི་ངང་ལས་པྃ་

༄༅། །ལས་པདྨ་དང་ཨ་ལས་ཟླ་བའི་སྟེང་དུ་བཾ་ལས་སའི་ལྷ་མོ་སྐུ་མདོག་སེར་མོ་ཞི་བའི་ཉམས་ཅན། རིན་པོ་ཆེའི་རྒྱན་གྱིས་བཀླུབས་པ། ཕྱག་གཉིས་ཀྱིས་རིན་
པོ་ཆེའི་བུམ་པ་ཐུགས་ཀར་འཛིན་པ། དེའི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་
ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། རང་གི་ཐུགས་ཀའི་ཧཱུྃ་
ལས་འོད་ཟེར་འཕྲོས་པས་ས་འོག་ནས་སའི་ལྷ་མོ་ཨོཾ་བཛྲ་ས་མ་ཛཿཞེས་དང་ཁུ་ཚུར་གཉིས་དཔུང་མགོར་བསྣོལ་ཏེ་སེ་གོལ་གྱི་སྒྲ་བྱས་ནས་མཛུབ་མོ་གཉིས་ལྕགས་ཀྱུ་ལྟར་བཀུག་པ་རྡོ་རྗེ་བསྡུ་བའི་སྔགས་རྒྱས་སྤྱན་
དྲངས༑ འོག་ནས་རྡོ་རྗེ་བསྡུ་བའི་སྔགས་རྒྱ་ཞེས་འབྱུང་བ་རྣམས་སུ་འདི་དྲན་པར་བྱའོ། །ཨོཾ་བཛྲ་གཽ་རི་ཨཱ་ཀར་ཡ་ཛཿཞེས་སོགས་བཞིས་དགུག་གཞུག་ཅིང་དབང་བྱ་དེ་དག་གི་ཕྱག་རྒྱ་ནི། ཁུ་ཚུར་གཡོན་གྱི་མཐེ་ཆུང་དང་། །
གཡས་པའི་མཛུབ་སྦྲེལ་ལྕགས་ཀྱུ་སྟེ། །ཨོཾ་བཛྲ་ཙོ་རི་པྲ་ཝེ་ཤ་ཡ་ཧཱུྃ། ཁུ་ཚུར་རྒྱབ་སྦྱར་ཞགས་མིག་ལྟར། །བྱས་པ་ཞགས་པའི་ཕྱག་རྒྱའོ། །ཨོཾ་བཛྲ་བེ་ཏཱ་ལཱི་བནྡྷ་བྃ། མཐེ་ཆུང་མཛུབ་མོ་ཕན་ཚུན་དུ། །སོ་སོར་

སྦྲེལ་བ་ལྕགས་སྒྲོག་ཡིན། །ཨོཾ་བཛྲ་གྷསྨ་རཱི་ཝ་ཤྃ་ཀུ་རུ་ཧོཿཁུ་ཚུར་བཅངས་པའི་མཁྲིག་མ་གཉིས། །བསྣོལ་བའི་རྒྱབ་སྦྱར་དྲིལ་བུའོ། །ཞེས་པ་སྟེ་འོག་ཏུ་གཽ་རཱི་ལ་སོགས་པའི་སྔགས་རྒྱ་ཞེས་འབྱུང་བ་རྣམས་སུའང་འདི་རྣམས་
དྲན་པར་བྱའོ། །སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཞེས་པས་སྤྱན་དྲངས། དེ་བཞིན་གཤེགས་པ་ཐམས་ཅད་
ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་
གང་དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན། པར་བསམས་ལ། ཨོཾ་པྲྀ་ཐཱི་ཝཱི་དེ་ཝཱི་ཞེས་པ་སོ་སོའི་མགོར་སྦྱར་བའི་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ།
ཞེས་སོགས་ནས་ཤབྟའི་བར་དང་། ཨོཾ་བཛྲ་གྷཎྜེ་ར་ཎི་ཏ་སོགས་རོལ་ཆེན་དང་བཅས་པས་མཆོད། གཏོར་མ་ཆབ་ཀྱིས་བྲན་ལ། ཨོཾ་ཨཱཿཧཱུྃ་ལན་གསུམ་གྱི་མཐར། གཏོར་མ་ཁ་དོག་དྲི་རོ་ནུས་པ་ཕུན་སུམ་
ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཞེས་བརྗོད། ལག་པ་གཡས་མཆོག་སྦྱིན་བྱས་ལ། ཨོཾ་པྲྀ་ཐི་ཝཱི་དེ་ཝཱི་ཨོཾ་ཨ་ཀཱ་རོ་མུ་ཁྃ་ཞེས་སོགས་ལན་གསུམ་སེ་གོལ་དང་བཅས་པས་ཕུལ། རྡོར་དྲིལ་འཛིན་

༄༅། །པས་ཚིགས་བཅད་རེ་རེའི་མཚམས་སུ་རྡོ་རྗེ་གསོར་དྲིལ་བུ་བཅད་གཏུབས་སུ་དཀྲོལ་ལ། མ་མ་རིན་ཆེན་སྣ་ཚོགས་འཛིན། །ཀྱེ་ཡི་རྡོ་རྗེ་ཁྲོས་མཆོད་པའི། །ལྷ་མོ་ཁྱོད་ནི་དཔང་དུ་
གྱུར༑ །ས་འདིར་དཀྱིལ་འཁོར་བྲི་བར་བྱ། །ཤཱཀྱ་སེང་གེ་སྐྱོབ་པ་ཡིས། །ཇི་ལྟར་བདུད་ཀྱི་སྡེ་བཅོམ་པ། །དེ་བཞིན་བདག་གིས་བདུད་སྡེ་ལས། །རྒྱལ་བར་བྱས་
ཏེ་དཀྱིལ་འཁོར་འདྲི། །ཞེས་ལན་གསུམ་བརྗོད། སྤྲོ་ན་རྡོ་རྗེ་སྙིང་གར་བཟུང་དྲིལ་བུ་ཆིག་བརྡུང་བྱས་ལ། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། སེམས་ཅན་
ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་སྙིང་པོ་ཀྱེ་རྡོ་རྗེའི་གོ་འཕང་ཐོབ་པར་བྱ་བའི་ཆེད་དུ། སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་
མཆོད་པ་དང་། བདག་ཉིད་འཇུག་ཅིང་དབང་བླང་བར་འཚལ་ན་སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩལ་དུ་གསོལ། ཞེས་བརྗོད་པས། རིག་པ་འཛིན་
པ་ཁྱོད་དཀྱིལ་འཁོར་གྱི་ལས་ཅི་བདེ་བར་གྱིས་ཤིག །ཅེས་གནང་བ་ཐོབ་པར་བསམ། ལག་པ་གཡས་ས་ལ་རེག་སྟེ། ཨོ་བཛྲ་མུསའི་ལྷ་མོ་ས་དེ་ཉིད་ལ་ཐིམ་ཞེས་བརྗོད་ལ། ས་ལྷའི་ཚོམ་བུ་དང་

མཆོད་གཏོར་དམན་མ་རྣམས་བསྡུའོ།། ། ལྷ་སྟ་གོན་ནི་ཚོམ་བུ་བཀོད་མ་ཚར་ན་དཀྱིལ་འཁོར་གྱི་གཞི་དྲི་བཟང་གིས་བྱུགས་པ་དང་བསྟུན་ཏེ། ཨོཾ་མེ་དི་ནི་བཛྲི་བྷ་ཝ་བན་ཧཱུྃ་ཧཱུྃ་ཧཱུྃ་ཕཊ་ཅེས་དང་། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་
ཕཊ་ཅེས་བརྗོད་པས་ས་ཕྱོགས་དེར་སྲུང་བའི་འཁོར་ལོ་དུར་ཁྲོད་བརྒྱད་དང་བཅས་པ་སྐད་ཅིག་གིས་བསམ། དེར་མེ་ཏོག་གཅིག་བཞག་ལ་དེའི་ནང་དུ་གཞལ་ཡས་ཁང་གདན་དང་བཅས་པའང་སྐད་ཅིག་གིས་བསྐྱེད་ལ། སོ་སོའི་ཚོམ་བུ་དགོད་པ་
དང་བསྟུན་ནས་ལྷ་རྣམས་འོག་ནས་འབྱུང་བ་ལྟར་བསྐྱེད་པས་ཀྱང་རུང་ལ། ཕྱག་ལེན་ལ། ཨོཾ་བཛྲ་ཨ་མྲྀ་ཏས་བསང། སྭ་བྷ་ཝས་སྦྱངས། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་
གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་རྭ་ཉི་ཤུ་པ། ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ནག་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་
ཕྱོགས་བཅུར་འཕྲོས་པས། འོག་རྡོ་རྗེའི་ས་གཞི། ཁོར་ཡུག་རྡོ་རྗེའི་ར་བ། སྟེང་རྡོ་རྗེའི་གུར། ཕྱི་རོལ་ཐམས་ཅད་ཡེ་ཤེས་ཀྱི་མེ་རི་རབ་ཏུ་འབར་བས་གང་བར་གྱུར།
ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ལན་གསུམ། དེ་ལྟ་བུའི་སྲུང་བའི་འཁོར་ལོའི་ནང་དུ་ཨེ་ལས་ཆོས་ཀྱི་འབྱུང་གནས་གྲུ་གསུམ་པ་ཕྱི་དཀར་ལ་ནང་དམར་བ་གདེངས་ཁ་ཆེ་བ་།

༄༅། །གྱེན་དུ་བསྟན་པ། རྩ་བ་ཕྲ་བ་ཐུར་དུ་ཟུག་པ། དེའི་ནང་དུ་ཡཾ་ལས་རླུང་གི་དཀྱིལ་འཁོར། དེའི་སྟེང་དུ་རྃ་ལས་མེའི་དཀྱིལ་འཁོར། དེའི་སྟེང་དུ་བྃ་
ལས་ཆུའི་དཀྱིལ་འཁོར། དེའི་སྟེང་དུ་ལྃ་ལས་སའི་དཀྱིལ་འཁོར། དེའི་སྟེང་དུ་བྷྲཱུཾ་ལས་འཁོར་ལོ་སེར་པོ་རྩིབས་བཅུ་པ་བྷྲཱུཾ་གྱིས་མཚན་པ། དེ་རྣམས་རང་གི་སེམས་ཀྱི་
སྣང་བར་རོ་གཅིག་ཏུ་འདྲེས་པ་ལས། ༈ རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་ཞེས་སོགས་སོམ། ཡང་ན་དབང་ཆུ་ཆེན་མོ་ལས་སྲུང་བའི་འཁོར་ལོ་དང་གཞལ་
ཡས་ཁང་གི་བར་འབྲིང་གི་མངོན་རྟོགས་བཞིན་བསྒོམ་ཞེས་གསུངས་པའི་དོན། ཆོས་འབྱུང་གི་ནང་དུ་འབྱུང་བཞི་བསྐྱེད་པ་ནས། ཧོ་དམར་པོ་གཉིས་ཀྱིས་མཐའ་བརྟན་པའི་བར་དོའི་རྣམ་པར་ཤེས་པ་ཞེས་པའི་བར་སྒྲུབ་ཐབས་བཞིན་བརྗོད་ནས།
དེ་རྣམས་འབྱུང་བཞི་འཁོར་ལོ་དང་བཅས་པ་ལ་ཐིམ་སྟེ་ཐམས་ཅད་རོ་གཅིག་ཏུ་འདྲེས་པ་ལས་ཞེས་སོགས་ཀྱིས་བསྐྱེད་དེ་འདི་ལྟར་བྱས་ན་ལེགས་སོ། །གང་ལྟར་ཡང་དེ་མན་ཆད་འདྲ་བར། ༈ རིན་པོ་ཆེ་སྣ་ཚོགས་ལས་གྲུབ་
པའི་ཐར་པ་ཆེན་པོའི་གཞལ་ཡས་ཁང་གྲུ་བཞི་པ། སྒོ་བཞི་པ། ནང་ནས་རིམ་པ་བཞིན་ནག་པོ། ལྗང་གུ། དམར་པོ། སེར་པོ། དཀར་པོའི་རྩིག་པ་རིམ་པ་ལྔ་

དང་ལྡན་པ། དེའི་སྟེང་དུ་རིན་པོ་ཆེའི་ཕ་གུས་སེར་པོ་ལ་དྲ་བ་དང་དྲ་བ་ཕྱེད་པ་འཕྱང་བ། དེའི་སྟེང་དུ་རིན་པོ་ཆེའི་མདའ་ཡབ་དང་པུ་ཤུས་བརྒྱན་པ། རྩིག་པའི་ཕྱི་
རོལ་དུ་འདོད་ཡོན་གྱི་སྣམ་བུ་དམར་པོ་ལ་མཆོད་པའི་ལྷ་མོ་བཅུ་དྲུག་གིས་མཆོད་རྫས་དུ་མ་ཐོགས་ནས་བཅོམ་ལྡན་འདས་ལ་མཆོད་པ། ནང་ཀ་བ་བརྒྱད་དང་ལྡན་པ།
སྟེང་རྡོ་རྗེའི་གདུང་བཞིས་མིག་མངས་རིས་སུ་བྲིས་ཤིང་མཛེས་པར་ཕུབ་པ། དབུས་ཕྱུར་བུར་གྱུར་པའི་སྟེང་དུ་རྡོ་རྗེ་དང་རིན་པོ་ཆེའི་ཏོག་གིས་བརྒྱན་པ། སྒོ་བཞིའི་ཐད་
སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་སྟེང་དུ་པདྨ་ལ་གནས་པའི་ཆོས་ཀྱི་འཁོར་ལོ་དང་། གདུགས་དང་རི་དྭགས་དང་བཅས་པ།
གཞན་ཡང་གོས་དང་འཕན་དང་། མེ་ཏོག་གི་ཕྲེང་བ་དང་། ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་ལ་སོགས་པ་རྒྱན་དུ་མས་བརྒྱན་པ་ཞེས་པའི་བར་
སྒྲུབ་ཐབས་བཞིན་བརྗོད། དེའི་ཕྱི་རོལ་དུ་དུར་ཁྲོད་ཆེན་པོ་བརྒྱད། དེ་དག་ལ་གནས་པའི་ཤིང་བརྒྱད། ཤིང་གི་རྩ་བ་ལ་གནས་པའི་ཕྱོགས་སྐྱོང་བརྒྱད། སྟེང་གི་ནམ་མཁའ་

༄༅། །ལ་གནས་པའི་སྤྲིན་བརྒྱད། དེ་དག་ལ་གནས་པའི་ཀླུ་བརྒྱད། ཤིང་གི་ཡལ་ག་ལ་གནས་པའི་ཞིང་སྐྱོང་བརྒྱད། གཞན་ཡང་ཆུ་བརྒྱད། མེ་བརྒྱད།
མཆོད་རྟེན་བརྒྱད། གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། འདྲེ་དང་། སྲིན་པོ་དང་། མཁའ་འགྲོ་དང་། མཁའ་འགྲོ་མ་དང་། རོ་དང་རོ་
ལངས་ལ་སོགས་པས་ཡོངས་སུ་གང་བའི་དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་གཞལ་ཡས་ཁང་པའི་ནང་གི་ལྷ་སྣམ་ཤར་དཀར། ལྷོ་སེར། ནུབ་དམར།
བྱང་ལྗང་། དབུས་སྔོན་པོའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ། ཉོན་མོངས་པ་ལ་སོགས་པ་བདུད་བཞིའི་ངོ་བོ།
ཚངས་པ་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ་རྣམས་སྟེང་ནས་སྟེང་དུ་བརྩེགས་པ། འདབ་མ་བརྒྱད་ལ་ཟླ་བའི་དཀྱིལ་འཁོར་གྱི་སྟེང་དུ།
ཤར་དུ་ཚངས་པ་སེར་པོ། ལྷོར་དབང་པོ་དཀར་པོ། ནུབ་ཏུ་ཉེ་དབང་སྔོན་པོ། བྱང་དུ་དྲག་པོ་ནག་པོ། བྱང་ཤར་དུ་གཤིན་རྗེ་སྔོན་པོ། ཤར་ལྷོར་ནོར་བདག་སེར་

པོ༑ ལྷོ་ནུབ་ཏུ་སྲིན་པོ་ནག་པོ། ནུབ་བྱང་དུ་ཐགས་ཟངས་རིས་དུད་ཀ་རྣམས་འགྱེལ་ཞིང་གདོང་གྱེན་དུ་ཕྱོགས་པའི་གདན་དང་བཅས་པར་གྱུར་ཞེས་པའི་བར་སྒྲུབ་ཐབས་བཞིན། །
དེ་ནས་ཧཱུྃ་ཤྲཱི་ཧེ་བཛྲ་ནཱ་མ། དབུས་ཀྱི་གདན་གྱི་སྟེང་དུ་བཅོམ་ལྡན་འདས་སྙིང་པོ་ཀྱེ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་བའི་ཞལ་
སྔོན་པོ། གཡས་དཀར། གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་གནག་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་མཆེ་བ་བཞི་
བཞི་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་སྣ་ཚོགས་རྡོ་རྗེས་མཚན་པ། ཕྱག་བཅུ་དྲུག་གི་ཐོད་པ་བཅུ་དྲུག་བཟུང་བའི་གཡས་ཀྱི་དང་པོ་ན་གླང་པོ་ཆེ་
དཀར་པོ། གཡོན་གྱི་དང་པོ་ན་སའི་ལྷ་སེར་པོ། དེ་གཉིས་ཀྱིས་ཡུམ་ལ་འཁྱུད་པ། གཡས་ཀྱི་གཉིས་པ་ན་རྟ་སྔོན་པོ། གསུམ་པ་ན་བོང་བུ་གྲྭ་པ། བཞི་པ་ན་གླང་
སེར་པོ། ལྔ་པ་ན་རྔ་མོ་ཐལ་ཀ །དྲུག་པ་ན་མི་དམར་པོ། བདུན་པ་ན་ཤ་ར་བྷ་སྔོན་པོ། བརྒྱད་པ་ན་བྱི་ལ་གཱ་པ། གཡོན་གྱི་གཉིས་པ་ན་ཆུའི་ལྷ་དཀར་པོ། །

༄༅། །གསུམ་པ་ན་མེའི་ལྷ་དམར་པོ། བཞི་པ་ན་རླུང་གི་ལྷ་ལྗང་གུ། ལྔ་པ་ན་ཟླ་བའི་ལྷ་དཀར་པོ། དྲུག་པ་ན་ཉི་མའི་ལྷ་དམར་པོ། བདུན་པ་ན་གཤིན་རྗེ་
སྔོན་པོ། བརྒྱད་པ་ན་ནོར་འཛིན་སེར་པོ། དབུ་རེ་རེ་ལ་མི་མགོ་སྐམ་པོ་ལྔ་ལྔས་དབུ་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་དང་ལྡན་པ།
 ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་རྣམས་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སྒེག་ཅིང་དཔའ་བ་མི་སྡུག་
པ༑ །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་རོ་དང་ལྡན་པ་ཉིད། །ནཾ་ནཻ་རཱཏཱ་ནཱ་མ། དེའི་པང་ན་ཡུམ་རྡོ་རྗེ་བདག་མེད་
མ་སྐུ་མདོག་སྔོན་མོ། ཞལ་གཅིག་ཕྱག་གཉིས་སྤྱན་གསུམ་མ། སྐྲ་སེར་པོ་གྱེན་དུ་བརྫེས་པ། གཡས་གྲི་གུག །གཡོན་ཐོད་པ་འཛིན་པས་ཡབ་ལ་འཁྱུད་པ། མི་
མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་གཡོན་བརྐྱངས་ཤིང་གཡས་བསྐུམ་པས་ཡབ་ལ་འཁྱུད་པ།

གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ།གྃ་གོ་རཱི་ནཱ་མ། ཤར་དུ་གཽ་རཱི་ནག་མོ་གཡས་གྲི་གུག །གཡོན་ཉ་རོ་ཧི་ཏ་འཛིན་པ། རྩི་ཙཽ་རཱི་ནཱ་མ། 
ལྷོར་ཙཽ་རཱི་དམར་མོ་གཡས་ཅང་ཏེའུ། གཡོན་ཕག་པ་འཛིན་པ། པྃ་བཻ་ཏཱ་ལི་ནཱ་མཱ། ནུབ་ཏུ་བཻ་ཏཱ་ལི་སེར་མོ་གཡས་རུས་སྦལ་གཡོན་ཐོད་པ་འཛིན་པ། གྷཾ་གྷསྨ་རཱི་ནཱ་
མ༑ བྱང་དུ་གྷསྨ་རཱི་ལྗང་གུ་གཡས་སྤྲུལ་གཡོན་ཐོད་པ་འཛིན་པ། པྃ་པུཀྐ་སཱི་ནཱ་མ། བྱང་ཤར་དུ་པུཀྐ་སཱི་སྔོན་མོ་གཡས་སེང་གེ །གཡོན་དགྲ་སྟྭ་འཛིན་པ། ཤཾ་ཤ་
བ་རཱི་ནཱ་མ། ཤར་ལྷོར་རི་ཁྲོད་མ་དཀར་མོ་གཡས་དགེ་སློང་། གཡོན་གསིལ་བྱེད་འཛིན་པ། ལོ་ཙཎྜ་ལཱི་ནཱ་མ། ལྷོ་ནུབ་ཏུ་གདོལ་པ་མོ་སྔོ་དམར་གཡས་འཁོར་ལོ།
གཡོན་ཐོང་གཤོལ་འཛིན་པ། ཌྃ་ཌོམྦི་ནཱི་ནཱ་མ། ནུབ་བྱང་དུ་གཡུང་མོ་ཁ་དོག་སྣ་ཚོགས་པ་གཡས་རྡོ་རྗེ། གཡོན་སྡིགས་མཛུབ་མཛད་པ། ཐམས་ཅད་ཀྱང་ཞལ་
གཅིག་ཕྱག་གཉིས་སྤྱན་གསུམ་མ། སྐྲ་སེར་པོ་གྱེན་དུ་བརྗེས་པ། གཅེར་བུ་རུས་པའི་རྒྱན་ལྔས་བརྒྱན་པ། མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་

༄༅། །བཅུའི་དོ་ཤལ་བྱས་པ། ཞབས་གཡོན་བརྐྱངས་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཞེས་བརྗོད། དེ་
ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་
བདག་མེད་རྣལ་འབྱོར་མ། སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་
བཞིན་གྱི་གནས་ནས་ཀྱེ་རྡོ་རྗེ་ལྷ་དགུའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛ  ཿ  རྡོ་རྗེ་བསྡུ་བའི་སྔགས་རྒྱས་སྤྱན་
དྲངས༑ ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པཱ་རི་ཝཱ་ར་ཞེས་མཚན་སྔགས་ལན་གཅིག་སྦྱར་བའི་ཨོཾ་ནཱི་རཱི་ཧཱུྃ་ཁྃ་སྭཱ་ཧཱ། ཞེས་སོགས་ནས་ཤབྡའི་བར་གྱིས་མཆོད་ལ། ཨོཾ་བཛྲ་གཽ་རཱི་ཨཱ་ཀཪྵ་ཡ་ཛཿ  
ཨོཾ་བཛྲ་ཙཽ་རི་པྲ་ཝེ་ཤ་ཡ་ཧཱུྃ། ཨོཾ་བཛྲ་བེ་ཏཱ་ལི་བནྡྷ་བྃ། ཨོཾ་བཛྲ་གྷསྨ་རཱི་ཝ་ཤྃ་ཀུ་རུ་ཧོཿ  སྔགས་རྒྱས་བསྟིམ། སླར་ཡང་རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་

རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿརྡོ་རྗེ་བསྡུ་བའི་སྔགས་རྒྱས་སྤྱན་དྲངས། ཨོཾ་པཉྩ་ཀུ་ལ་ས་པ་རི་ཝཱ་ར་ཨོཾ་ནི་རི་སོགས་ནས་ཤབྡའི་བར་གྱིས་མཆོད་དེ། ཡེ་ཤེས་པ་དང་དབང་ལྷའི་མཆོད་པ་
དམིགས་བསལ་མ་གཏོགས་འོག་མ་རྣམས་ལའང་འདི་བཞིན་ཤེས་པར་བྱའོ། །དེ་ནས་བཅོམ་ལྡན་དེ་བཞིན་གཤེགས་པ་ཀུན། །བཅོམ་ལྡན་བདག་ཉིད་ཆེན་པོ་རྣམས། །ཐུགས་རྗེའི་རང་བཞིན་
ཅན་རྣམས་ཀྱི། །ཁྱེད་ཀྱིས་འདི་ལ་དབང་བསྐུར་སྩོལ། །ཞེས་གསོལ་བ་བཏབ་པས། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་
གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་བསྐུར་ཆེན་པོ་སྦྱིན། ཨོཾ་བཛྲི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་
དག ༑ཆུའི་ལྷག་མ་ཡར་ལུད་པ་ལས་གཙོ་བོ་ཡབ་ཡུམ་གཉིས་གོ་རཱི་དང་པུཀྐ་སི་ལ་མི་བསྐྱོད་པ།ཙཽ་རཱི་དང་ཤ་བ་རི་ལ་རྣམ་པར་སྣང་མཛད། བེ་ཏཱ་ལཱི་དང་ཙཎཱ་ལི་ལ་
རིན་ཆེན་འབྱུང་ལྡན། གྷསྨ་རི་དང་ཌོམྦི་ནི་ལ་འོད་དཔག་ཏུ་མེད་པས་དབུར་བརྒྱན་ཞེས་པའི་བར་སྒྲུབ་ཐབས་བཞིན། ། དེ་ནས་མར་མེ་ལ་སོགས་པ་སྦར་ལ། མདུན་བསྐྱེད་ཀྱི་གཙོ་བོ་དེ་རང་གི་རྩ་བའི་བླ་

༄༅། །མ་དང་ཐ་མི་དད་པར་བསམ་ལ། དཀུ་གཡོན་པ་ཁུ་ཚུར་གཉིས་སྟེང་འོག་ཏུ་ཁ་སྦྱར་ཏེ། ། ཨོཾ་བཛྲ་ཨ་མྲྀ་ཏས་བསང་། ཨོཾ་སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་
པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི། ཞབས་བསིལ། ཞལ་བསིལ། འཐོར་འཐུང་། མཆོད་ཡོན། མེ་ཏོག །
བདུག་སྤོས། མར་མེ། དྲི་མཆོག །ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཞེས་དང་། སོ་སོའི་ཕྱག་རྒྱ་བཅས་ཏེ། ཨོ་
 ནཱི་རཱི་ཧཱུྃ་ཁྃ་སྭཱ་ཧཱ། ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ཨོཾ་སརྦ་སཾ་ཤོ་དྷ་ནི་སྭཱ་ཧཱ། ཨོཾ་ཛ ཿ  ཧཱུྃ་བྃ་ཧོ ཿ   ཁྃ་རྃ་མ་ཧཱ་ཨརྒྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿཧཱུྃ་ནས། ཤབྡ་ཨཱཿ  ཧཱུྃ་ཞེས་པའི་བར་གྱིས་བྱིན་
 གྱིས་བརླབས་ནས་མདུན་བསྐྱེད་ཀྱི་གཙོ་བོ་དེ་རང་གི་རྩ་བའི་བླ་མ་དང་ཐ་མི་དད་པར་བསམ་ལ། དཀུ་གཡོན་པ་ཁུ་ཚུར་གཉིས་སྟེང་འོག་ཏུ་ཁ་སྦྱར་ཏེ། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་ཞབས་བསིལ་འདི་༑ །བཅོམ་ལྡན་འཁོར་དང་བཅས་ལ་འབུལ། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཞེས་བརྗོད་ཅིང་ཕྱག་རྒྱ་

དཀྲོལ་ཏེ་རྣམ་ལྔ་འདོད་བསྐོར་སྔོན་དུ་འགྲོ་བས་གོང་དུ་བཤད་པའི་ཕྱག་རྒྱ་བཅས་ལ་ཨོཾ་ནི་རཱི་ཧཱུྃ་ཁྃ་སྭཱ་ཧཱ། ཞེས་བརྗོད་ཅིང་མཐར་སེ་གོལ་གཏོགས། དེ་བཞིན་དུ་ཚིགས་བཅད་དང་། སྔགས་ཀྱི་ཐོག་མཐའ་དང་ཕྱག་རྒྱ་རྣམས་འདྲ་བ་
བྱས་ལ། ལྷ་རྫས་དམ་པའི་ཞལ་བསིལ་འདི། ༴།ཨོཾ་བཛྲ་ནི་ཝི་ཏི་ཧཱུྃ་ཁྃ་སྭཱ་ཧཱ། ལྷ་རྫས་དམ་པའི་འཐོར་འཐུང་འདི། ༴ཨོཾ་སརྦ་སཾ་ཤོ་དྷ་ནི་སྭཱ་ཧཱ། ༴ ལྷ་རྫས་
དམ་པའི་མཆོད་ཡོན་འདི། ༴ །ཛཿཧཱུྃ་བྃ་ཧོཿཁྃ་རཾ་མ་ཧཱ་ཨརྒྷཾ་པྲ་ཏིཙྪ་སྭཱ་ཧཱ། ཞེས་པས་ཆུ་བཞི་དབུལ། དེ་བཞིན་དུ་མེ་ཏོག་ལ་སོགས་པ་སོ་སོའི་ཕྱག་རྒྱ་བྱས་ཏེ། མེ་ཏོག་འདི་ནི་བཟང་ཞིང་
དགེ །དག་པའི་སྐྱེ་གནས་ལས་དག་པ། །བདག་གིས་དད་པས་འབུལ་ལགས་ཀྱི། །བཞེས་ནས་བདག་ལ་དགེས་པར་མཛོད། །ཨོཾ་བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་
བཛྲ་ས་པ་རི་ཝཱ་ར་ཨོཾ་བཛྲ་པུཥྤེ་ཨཱཿཧཱུྃ་སྭཱ་ཧཱ། དེ་བཞིན་དུ་གཞན་རྣམས་འདྲ་བ་ལས། ཚལ་དག་རོ་ནི་ཕན་པ་དང་། །གང་ཞིག་དྲི་དང་བདུག་སྤོས་མཆོག །བདག་གིས་དད་པས་
སོགས། གོང་བཞིན་ལས། ༴ དྷུ་པེ༴ སྲིན་པོ་འཇོམས་ཤིང་དག་བྱེད་ལ། །དགེ་ཞིང་མུན་པ་རྣམས་སེལ་བ། ༴ ཨཱ་ལོ་ཀེ ༴ འདི་ནི་དྲི་བཟང་དགེ་བ་སྟེ། །དག་

༄༅། །པའི་སྐྱེ་གནས་ལས་དག་པ། ༴ གནྡྷེ། ༴ སྨན་རྣམས་བཅུད་གཙང་ཡིད་གར་འོང་། །སྔགས་ཀྱི་ཞལ་ཟས་བཤོས་འདི་དག ༴ནཻ་ཝི་དྱེ། ༴དྲི་
མེད་ཡིད་དུ་འོང་བ་ཡི། །ལྷ་རྫས་དམ་པའི་རོལ་མོ་འདི། །བཅོམ་ལྡན་སོགས་དང་། ཤབྡའི་མཐར་རོལ་ཆེན་རྒྱུན་དཀྲོལ་དུ་བྱ་སྟེ། ཨོཾ་བཛྲ་གྷནྡྷེ་ར་ཎི་སོགས་བརྗོད། གོས་ཟུང་ཨོཾ་བཛྲ་ཨ་མྲྀ་
ཏས་བསང་། ཨོཾ་སྭཱ་བྷ་ཝས་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ལྷ་རྫས་ལས་གྲུབ་པའི་གོས་སྲབ་པ། འཇམ་པ། ཡང་བ། དྭངས་ཤིང་ཐོགས་པ་མེད་པ་ཟུང་དུ་
སྦྱར་བ་དང་ལྡན་པར་གྱུར། ཞེས་དང་། སྲབ་འཇམ་ཡང་བ་ལྷ་ཡི་གོས། །མི་ཕྱེད་རྡོ་རྗེའི་སྐུ་ལ་གསོལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་
ཐོབ་ཤོག །ཨོཾ་བྷ་ག་ཝཱ་ན་ཞེས་སོགས་དང་། ཨོཾ་བཛྲ་ཝཥྚཱ་ཡ་ཨཱཿཧཱུྃ་སྭཱ་ཧཱ། ཞེས་བརྗོད་ཅིང་པད་སྐོར་སྔོན་དུ་འགྲོ་བའི་ཁུ་ཚུར་གཉིས་ཀྱིས་ན་བཟའ་བླངས་ཏེ་ཐོག་མར་སྨད་གཡོགས་དང་དེ་ནས་སྟོད་གཡོགས་འབུལ་བའི་
ཚུལ་བྱ་ཞིང་ལྷ་རེ་རེ་ལ་ཕུལ་བར་བསམ་མོ། །དེ་ནས་གཡོན་པའི་སྲིན་ལག་གིས་ནང་མཆོད་ནས་བླངས་ཏེ་མཐེ་བོའི་རྩེས་གཏོར་ལ། ལྷ་ཐམས་ཅད་ཀྱི་ཕྱག་ཏུ་ཐོད་པ་བདུད་རྩིས་གང་བ་རེ་རེ་བྱུང་བར་བསམས་ཤིང་། ཕྱོགས་བཅུ་དུས་

གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། མཁྱེན་པའི་ཡེ་ཤེས་བརྩེ་བའི་ཐུགས་རྗེ་མཛད་པའི་ཕྲིན་ལས་
བསམ་གྱིས་མི་ཁྱབ་པ་མངའ་བ། དྲིན་ཆེན་རྩ་བའི་བླ་མའི་མཚན་ནས་བརྗོད་ལ། ཞལ་དུ་ཨོཾ་ཨཱཿཧཱུྃ་ཞེས་བརྗོད། ༈ རྡོ་རྗེ་འཆང་། བདག་མེད་མ། བིཪྺ་པ། ནག་པོ་པ།
ཌ་མ་རཱུ་པ། ཨ་ཝ་དྷུ་ཏི། ག་ཡ་དྷ་ར། འབྲོག་མི་ཤཱཀྱ་ཡེ་ཤེས། བླ་མ་སེ་མཁར་ཆུ་བ། ཞང་དགོན་པ་བ། བླ་མ་ས་སྐྱ་པ་ཆེན་པོ། སློབ་དཔོན་རིན་པོ་ཆེ་
བསོད་ནམས་རྩེ་མོ། རྗེ་བཙུན་རིན་པོ་ཆེ་གྲགས་པ་རྒྱལ་མཚན། ཆོས་རྗེ་ས་སྐྱ་པཎྜི་ཏ། འགྲོ་བའི་མགོན་པོ་ཆོས་རྒྱལ་འཕགས་པ། ཞང་དཀོན་མཆོག་དཔལ།
ན་བཟའ་བྲག་ཕུག་པ། བླ་མ་དམ་པ་བསོད་ནམས་རྒྱལ་མཚན། བླ་མ་དཔལ་ལྡན་ཚུལ་ཁྲིམས། གྲུབ་ཆེན་བུདྡྷ་ཤྲཱི། རྡོ་རྗེ་འཆང་ཀུན་དགའ་བཟང་པོ། སེམས་
དཔའ་ཆེན་པོ་དཀོན་མཆོག་རྒྱལ་མཚན། འཇམ་དབྱངས་ཤེས་རབ་རྒྱ་མཚོ། རྒྱལ་ཚབ་དམ་པ་ཀུན་དགའ་དབང་ཕྱུག །མཁས་གྲུབ་དཔལ་ལྡན་རྡོ་རྗེ། ཀུན་མཁྱེན་

༄༅། །བསོད་ནམས་སེང་གེ །ཡོངས་འཛིན་དཀོན་མཆོག་འཕེལ་བ། རྗེ་བཙུན་སངས་རྒྱས་རིན་ཆེན། རྒྱལ་བ་ལྷ་མཆོག་སེང་གེ །ཐམས་ཅད་མཁྱེན་པ་
དཀོན་མཆོག་ལྷུན་གྲུབ། འཇམ་དབྱངས་སངས་རྒྱས་སེང་གེ །མཚུངས་མེད་དཀོན་མཆོག་དཔལ་ལྡན། པཎ་ཆེན་ནམ་མཁའ་དཔལ་བཟང་། བྱམས་པ་ཀུན་དགའ་
བཀྲ་ཤིས། འཇམ་དབྱངས་ཀུན་དགའ་བསོད་ནམས། མཁས་གྲུབ་དཔལ་ལྡན་དོན་གྲུབ། མཁན་ཆེན་ནམ་མཁའ་སངས་རྒྱས། ཤར་ཆེན་ཤེས་རབ་འབྱུང་གནས། །
མཁན་ཆེན་ནམ་མཁའ་རིན་ཆེན། ངག་དབང་བསོད་ནམས་རྒྱལ་མཚན། འདྲེན་མཆོག་བསོད་ནམས་རྒྱ་མཚོ། འཇམ་དབྱངས་དཔལ་མཆོག་རྒྱལ་མཚན། འདྲེན་
མཆོག་ནམ་མཁའ་དཔལ་བཟང་། འཇམ་མགོན་ལྷུན་གྲུབ་དཔལ་ལྡན། མཁས་གྲུབ་སངས་རྒྱས་ཕུན་ཚོགས། ཤར་ཆེན་སངས་རྒྱས་བསྟན་འཛིན། མཁན་ཆེན་
ཤེས་བྱ་བཟང་པོ། བྱམས་པ་ཚུལ་ཁྲིམས་དཔལ་བཟང་། མཚུངས་མེད་བསོད་ནམས་དཔལ་ལྡན། བྱམས་པ་བསོད་ནམས་བཟང་པོ། མཁན་ཆེན་བཀྲ་ཤིས་ལྷུན་

གྲུབ༑ བྱམས་པ་ཚུལ་ཁྲིམས་ལྷུན་གྲུབ། འདྲེན་མཆོག་ནམ་མཁའ་བསམ་གྲུབ། འཇིགས་བྲལ་དཔལ་ལྡན་ཆོས་སྐྱོང་། གྲུབ་དབང་སངས་རྒྱས་དཔལ་བཟང་།
འཇམ་མགོན་བསོད་ནམས་ལྷུན་གྲུབ། རིན་ཆེན་མི་འགྱུར་རྒྱལ་མཚན། འཇམ་དབྱངས་དཀོན་མཆོག་གྲགས་པ། ངག་དབང་ཆོས་སྐྱོང་བཟང་པོ། མཁན་ཆེན་
སངས་རྒྱས་གྲགས་པ། མཚུངས་མེད་ཕུན་ཚོགས་དོན་གྲུབ། འཇམ་དབྱངས་ཀུན་དགའ་བསོད་ནམས། མཁན་ཆེན་ནམ་མཁའ་བཟང་པོ། མཁས་གྲུབ་ངག་དབང་
དམ་ཆོས། མཚུངས་མེད་བསོད་ནམས་དཔལ་འབྱོར། བྱམས་པ་ཀུན་དགའ་བསྟན་འཛིན། ངག་དབང་བློ་གྲོས་བཟང་པོ། དཔལ་ལྡན་ཆོས་ཀྱི་རྒྱལ་མཚན།
བྱམས་པ་དཔལ་ལྡན་བཟང་པོ། རྣལ་འབྱོར་འཇམ་དཔལ་བཟང་པོ། ངག་དབང་བློ་གྲོས་བསྟན་འཛིན། ཀུན་དགའ་བསྟན་པའི་བློ་གྲོས། བྱམས་པ་ཀུན་དགའ་
བསྟན་པའི་རྒྱལ་མཚན། ངག་དབང་བསོད་ནམས་རྒྱལ་མཚན། འཇམ་དབྱངས་ཤེས་རབ་རྒྱ་མཚོ། དཔལ་ལྡན་བློ་གྲོས་རྒྱལ་མཚན། འཇམ་དབྱངས་རིན་ཆེན་རྡོ་

༄༅། །རྗེ༑ མཚུངས་མེད་ཤེས་རབ་རྒྱ་མཚོ། ངག་དབང་བློ་གྲོས་སྙིང་པོ། ངག་དབང་མཁྱེན་རབ་འཇམ་དཔལ་སྙིང་པོ། ངག་དབང་ཀུན་དགའ་བསྟན་པའི་
རྒྱལ་མཚན། བྱམས་པ་དཔལ་ལྡན་ཆོས་མཛད། འཇམ་དབྱངས་ཀུན་བཟང་བསྟན་པའི་རྒྱལ་མཚན། འཇམ་དབྱངས་ཀུན་བཟང་ཐུབ་བསྟན་ཆོས་ཀྱི་རྒྱལ་མཚན།
ངག་དབང་བློ་གྲོས་གཞན་ཕན་སྙིང་པོ། འཇམ་དབྱངས་ཆོས་ཀྱི་ཉི་མ་ཐུབ་བསྟན་རྒྱལ་མཚན། འཇམ་དབྱངས་ཀུན་བཟང་བསྟན་པ་རབ་རྒྱས། ངག་དབང་བློ་
གྲོས་ཐེག་མཆོག་བསྟན་པའི་རྒྱལ་མཚན། ངག་དབང་ཡོན་ཏན་རྒྱ་མཚོ། ངག་དབང་མཁས་གྲུབ་རྒྱ་མཚོ། བྱམས་པ་ནམ་མཁའ་ཀུན་བཟང་བསྟན་པའི་རྒྱལ་མཚན།
འཇམ་དབྱངས་ཐུབ་བསྟན་ལུང་རྟོགས་རྒྱལ་མཚན། ངག་དབང་མཁྱེན་བརྩེ་ཐུབ་བསྟན་སྙིང་པོ། འཇམ་དབྱངས་ཀུན་དགའ་བསྟན་པའི་རྒྱལ་མཚན། འཇམ་དབྱངས་
བསྟན་པའི་ཉི་མ། འཇམ་དབྱངས་ཀུན་དགའ་རབ་བརྟན། ལ་སོགས་པའི་དྲིན་ཅན་རྩ་བའི་བླ་མ་རྣམས་ཀྱི་ཞལ་དུ་ཨོཾ་ཨཱཿ  ཧཱུྃ། གཞན་ཡང་དབང་བསྐུར། རྒྱུད་

བཤད༑ མན་ངག་མནོས། ཆོས་ཀྱི་འབྲེལ་བ་ཐོབ་པའི་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། དེ་ནས་ཨོཾ་ཨཥྚཱ་ན་ནཱ་ཡ། སོགས། ཨོ་དེ་ཝ་པི་ཙུ་བཛྲ་ཧཱུྃ་ཧཱུྃ་ཧཱུྃ་ཕཊ་སྭཱ་
ཧཱ༑ ཨོཾ་བཛྲ་ཀརྟཱ་རི་ཧེ་བཛྲཱ་ཡ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་ཨཿཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལི་ལ། ཨེ་ཨཻ། ཨོ་ཨཽ། ཨོཾ་ཧཱུྃ་ཕཊ་སྭཱ་ཧཱ། ཨོཾ་ཨཱཿཨྃ་ཧཱུྃ་
ཕཊ་སྭཱ་ཧཱ། ཨོཾ་ཨཱཿནཾནྃ་བཛྲ་ནཻ་རཏྨཱ་ཡ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཙྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿབྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿགྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཔྃ་ཧཱུྃ་
ཕཊ་སྭཱ་ཧཱ། ཨོཾ་ཨཱཿཤྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿལྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿཌྃ་ཧཱུྃ་ཕཊ་སྭཱ་ཧཱ། དཔལ་ཀྱེ་རྡོ་རྗེ་ལྷ་དགུའི་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོ་ཨཱཿཧཱུྃ། 
གཞན་ཡང་བྱ་བའི་རྒྱུད། སྤྱོད་པའི་རྒྱུད། རྣལ་འབྱོར་གྱི་རྒྱུད། རྣལ་འབྱོར་ཆེན་པོ་བླ་ན་མེད་པའི་རྒྱུད་དེ། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་
ཨོཾ་ཨཱཿཧཱུྃ། དེ་ནས་རང་གི་ལྕེ་རྩེ། སྨིན་མཚམས། སྤྱི་གཙུག་རྣམས་སུ་ཐིག་ལེ་བྱས་ལ། ཨོཾ་ཨཱཿཧཱུྃ་ཞེས་པས་ལུས་ཀྱི་ལྷ་རྣམས་མཆོད་པར་བསམ། སྟ་གོན་གྱི་ཉིན་སྐབས་འདིར་

༄༅། །གཏོར་མ་རྣམས་ལ་བར་ཕུད་བྲན་ལ། དེ་ནས་ཨོཾ་ཤྲཱི་མ་ཧཱ་ཀཱ་ལཱ་ཡ་ཨོཾ་ཨཱཿཧཱུྃ། ཨོ་ཤྲཱི་དྷརྨཱ་པཱ་ལ་ཙ་ཏུརྨུ་ཁ་ཡ་ཨོཾ་ཨཱཿཧཱུྃ། གཞན་ཡང་ཆོས་འཁོར་སྲུང་ཞིང་བསྟན་པ་སྐྱོང་བ་
ཞལ་གྱིས་བཞེས་པའི་དཔལ་མགོན་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཿཧཱུྃ། གནས་དང་ཉེ་བའི་གནས། ཞིང་དང་ཉེ་བའི་ཞིང་། ཚནྡོ་དང་ཉེ་བའི་ཚནྡོ། འདུ་བ་
དང་ཉེ་བའི་འདུ་བ། འཐུང་གཅོད་དང་ཉེ་བའི་འཐུང་གཅོད། དུར་ཁྲོད་དང་ཉེ་བའི་དུར་ཁྲོད། ཡུལ་སུམ་ཅུ་སོ་གཉིས། གནས་ཉི་ཤུ་རྩ་བཞི། དུར་ཁྲོད་ཆེན་པོ་
བརྒྱད་ན་བཞུགས་པའི་དཔའ་བོ་དང་རྣལ་འབྱོར་མ་བསམ་གྱིས་མི་ཁྱབ་པ་སྤྲུལ་པའི་སྐུ་འགྲོ་བ་སེམས་ཅན་གྱི་དོན་མཛད་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞིང་སྐྱོང་བཞི་བཅུ་
རྩ་བརྒྱད། ཕོ་ཉ་གནས་ལས་སྐྱེས་པ། རིགས་ལས་སྐྱེས་པ། སྔགས་ལས་སྐྱེས་པ། ལས་ལས་སྐྱེས་པའི་མཁའ་འགྲོའི་ཚོགས་དང་། གནས་གསུམ་གྱི་རྡོ་རྗེ་
མཁའ་འགྲོ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་གནོད་སྦྱིན། སྲིན་པོ། འབྱུང་པོ། ཡི་དྭགས། ཤ་ཟ། སྨྱོ་བྱེད། བརྗེད་བྱེད། མ་མོ། ཞིང་སྐྱོང་།

ཕོ་ཉ། འཕྲོག་མ། གྲུབ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། བོད་ཁམས་སྐྱོང་བར་ཞལ་གྱིས་བཞེས་པའི་བརྟན་མ་བཅུ་གཉིས་འཁོར་དང་བཅས་པ་རྣམས་དང་། གནས་
བདག །གཞི་བདག །ཡུལ་བདག །གྲོང་བདག །གཉུག་མར་གནས་པ་རྣམས་དང་། འགྲོ་བ་རིགས་དྲུག་ལམ་རྒྱུད་ལྔ། སྐྱེ་གནས་བཞིས་བསྡུས་པའི་སེམས་
ཅན་ཐམས་ཅད་ཚིམ་ཞིང་ཟག་པ་མེད་པའི་བདེ་བས་རྒྱུད་གང་ནས་མྱུར་དུ་བླ་ན་མེད་པའི་སངས་རྒྱས་ཀྱི་གོ་འཕང་ཐོབ་པའི་སྐལ་པ་དང་ལྡན་པར་གྱུར་ཅིག །ཨོཾ་ཨཱཿཧཱུྃ། 
ཞེས་དང་རང་གིས་ཀྱང་མྱངས་ལ། ཨོཾ་སརྦ་ཏ་ཐཱ་ག་ཏཱ་ཨ་མྲྀ་ཏ་སྭཱ་ད་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ་ཞེས་བརྗོད། དེ་ནས་དྲིལ་བུ་སུམ་བརྡུང་བྱ་ཞིང་། རང་གི་སྙིང་ག་ནས་ལྷ་མོ་བརྒྱད་སྤྲུལ་ཏེ་མཆོད་པར་བསམས་ལ།
དཀར་མོ་རི་དྭགས་མཚན་མ་འཛིན། །སོགས་ནས་འཁྱུད་པ་ཉིད་བར། དེ་རྣམས་ཀྱིས་བསྟོད་པར་བསམས་ཏེ། ཁྱོད་ནི་རྣལ་འབྱོར་མ་ཚོགས་སོགས་ནས། ཡིད་ཀྱི་དགེས་ཞེས་དང་། སྟོད་པ་ཉི་ཤུ་པ་
སོགས་ཅི་ཤེས་པས་བསྟོད་ལ། ༄༅། །དཔལ་ཀྱེ་རྡོ་རྗེའི་བསྟོད་པ་ཉི་ཤུ་པ་ནི། ༄༅། །རྒྱ་གར་སྐད་དུ། ཧེ་བཛྲ་མཎྜལ་སྟོཏྟ་ནཱ་མ། བོད་སྐད་དུ་ཀྱེ་རྡོ་རྗེའི་དཀྱིལ་འཁོར་ལ་བསྟོད་པ་ཞེས་བྱ་བ། དཔལ་ཀྱེ་རྡོ་རྗེ་ལ་ཕྱག་འཚལ་ལོ།།

༄༅། །༈ ཐམས་ཅད་དངོས་པོའི་རང་བཞིན་མཆོག །གདོད་ནས་ཐམས་ཅད་བདག་ཉིད་གནས། །ཐབས་དང་ཤེས་རབ་གཉིས་མེད་པ། །ཀྱེ་ཡི་རྡོ་རྗེ་
ཕྱག་འཚལ། །བདག་མེད་མ་ཡིས་མགུལ་ནས་འཁྱུད། །དབུ་སྐྲ་སེར་པོ་གྱེན་དུ་བརྫེས། །ཞལ་བརྒྱད་པ་ནི་སྤྱན་གསུམ་པ། །མགོན་པོ་དེ་ལ་བདག་ཕྱག་འཚལ། །
སྤྱི་བོ་དང་སྟེང་ནག་པོས་མཛེས། །དཀར་དང་དམར་པོ་གཡས་དང་གཡོན། །གང་གི་ལྷག་མའི་ཞལ་རྣམས་ནི། །ནག་པོ་དེ་ལ་བདག་ཕྱག་འཚལ། །གླང་པོ་རྟ་བོང་
གླང་རྔ་མོ། །སྐྱེས་པ་ཁྱི་དང་མ་ཧེ་ཅན། །གཡས་པའི་ཕྱག་བརྒྱད་ལ་གནས་པའི། །ཐོད་པ་འཛིན་ལ་བདག་ཕྱག་འཚལ། །ས་དང་ཆུ་དང་མེ་དང་རླུང་། །ཟླ་ཉི་
གཤིན་རྗེ་གསང་བ་པ། །གཡོན་པའི་ཕྱག་བརྒྱད་ལ་གནས་པའི། །ཐོད་པ་འཛིན་ལ་བདག་ཕྱག་འཚལ། །ཞབས་བཞི་པོས་ནི་བདུད་བཞི་པོ། །མཉམ་པར་མནན་
ཅིང་གཅེར་བུ་ཉིད། །ཉི་མ་ཞབས་གཡས་བརྐྱང་དང་སྔོ། །གར་མཛད་དེ་ལ་བདག་ཕྱག་འཚལ། །འཁོར་ལོ་བཞི་ཡིས་བདག་ཉིད་འཇིགས། །འཛག་པའི་མགོ་བོས་

རྣམ་པར་བརྒྱན། །དེ་བཞིན་གཤེགས་པ་རྣམ་དག་པའི། །ཕྱག་རྒྱ་ལྔ་ཡིས་རྣམ་པར་བརྒྱན། །སྣ་ཚོགས་རྡོ་རྗེས་སྤྱི་བོར་མཚན། །དཔྲལ་བར་རིགས་ཀྱི་བདག་པོ་
ཉིད༑ །དམ་པའི་དགའ་བ་ཡང་དག་ཐོབ། །བདེ་ཆེན་དེ་ལ་ཕྱག་འཚལ་ལོ།། ༈ གྃ་ལས་སྐྱེས་པའི་གོ་རི་ཤར། །ཡན་ལག་གནག་ཅིང་གཡོན་ན་ཉ། །གཡས་
པ་ན་ནི་གྲི་གུག་འཛིན། །ཚངས་པ་མནན་ལ་ཕྱག་འཚལ་ལོ། །ཙོ་ལས་སྐྱེས་པའི་ཆོམ་རྐུན་མ། །བཙོད་ཀྱི་ཁ་དོག་ལྷོ་ཕྱོགས་སུ། །ཕྱག་ན་ཕག་དང་ཅང་ཏེའུ་
བསྣམས༑ །དབང་པོ་མནན་ལ་བདག་ཕྱག་འཚལ། །བྃ་ལས་སྐྱེས་པའི་སེར་མོ་ནུབ། །རོ་ལངས་མ་ནི་ཉེ་དབང་མནན། །ཕྱག་གཡོན་ལྷུང་བཟེད་གཡས་པ་ཡི། །
ཕྱག་ན་རུས་སྦལ་བདག་ཕྱག་འཚལ། །གྷསྨ་རཱི་ནི་བྱང་གི་སྒོར། །ལྗང་གུ་ལས་བྱུང་བ་ཡི། །ཕྱག་ན་སྦྲུལ་དང་ཐོད་པས་བྲེལ། །དྲག་པོ་མནན་ལ་བདག་ཕྱག་
འཚལ༑ །གཤིན་རྗེ་མནན་ཅིང་པོ་ལས་བྱུང་། །གཡོན་ན་དགྲ་སྟ་སེང་གེ་གཡས། །དབང་ལྡན་དུ་ནི་འཇིགས་གཟུགས་མ། །ཕྱག་འཚལ་པུཀྐ་སཱི་སྔོ་ལའོ། །རི་

༄༅། །ཁྲོད་མ་དཀར་ཤཾ་ལས་བྱུང་། །མེ་རུ་ནོར་སྦྱིན་སྟེང་ན་གནས། །གཡོན་ན་གསིལ་བྱེད་གཡས་པ་ན། །དགེ་སློང་འཛིན་ལ་བདག་ཕྱག་འཚལ། །གཏུམ་
མོ་ནམ་མཁའི་སྔོ་བསངས་མ། །སྲིན་པོ་ལཾ་ལས་བྱུང་བ་ཡི། །གཡོན་ན་ཐོད་པ་འཁོར་ལོ་གཡས། །ཕྱག་འཚལ་སྲིན་པོ་ཉིད་ལའོ། །ཌྃ་ལས་སྐྱེས་པའི་གཡུང་མོ་ནི། །
 རླུང་མཚམས་ཐགས་ཟངས་རི་སྟེང་གཤེགས། །གཡོན་པ་སྡིགས་མཛུབ་གཡས་རྡོ་རྗེ། །སྣ་ཚོགས་མདོག་ལ་བདག་ཕྱག་འཚལ། །སྐྱིལ་ཀྲུང་ཕྱེད་པའི་གར་གྱིས་
བཞུགས༑ །ཕྱག་རྒྱ་ལྔས་ནི་རྣམ་པར་བརྒྱན། །གཅེར་བུ་སྤྱན་གསུམ་ཐམས་ཅད་ལ། །བདག་ནི་གུས་པས་ཕྱག་འཚལ་ལོ། །ཕུང་པོ་ཁམས་ནི་རྣམ་དག་པའི། །
 བྱང་ཆུབ་སེམས་ལས་བྱུང་བ་ཡི། །བདེ་རབ་སྟེར་འདི་ཐམས་ཅད་ལ། །དངོས་པོ་ཀུན་གྱིས་ཕྱག་འཚལ་ལོ། །ཉིད་ཀྱི་གཡས་པའི་ཕྱག་བཟུང་བའི། །ཕྱག་འཚན་ས་
བོན་ལས་བྱུང་བ། །བདེ་ཆེན་འདོད་པ་ཐམས་ཅད་ལ། །རྟག་ཏུ་གུས་པས་ཕྱག་འཚལ་ལོ། །གང་ཞིག་ཉི་ཟླ་ཁ་སྦྱོར་གནས་ས་བོན། །གཉིས་ལས་སྐྱེས་པའི་གཙོ་བོ་

རིག་མར་བཅས། །ཉིད་ཀྱིས་ཉིད་ཀྱི་དཀྱིལ་འཁོར་འདི་ལ་ནི། །འཇིག་རྟེན་གསུམ་པོ་སྤྲུལ་པར་མཛད་དང་ལྡན། །ཉིད་ཀྱི་འདི་དག་ཐམས་ཅད་མ་ལུས་པ། །ཞི་
བའི་བདེ་སྩོལ་རིག་མ་སྡུད་མཛད་པ། །ཤེས་རབ་ཆགས་པ་བདུད་རྩིའི་རོ་ཉིད་ཀྱི། །གནས་སུ་ཞི་བ་དེ་ལ་ཕྱག་འཚལ་ལོ། །མཁའ་འགྲོ་མ་གཙོ་ཀྱེ་རྡོ་རྗེ། །ལྷ་མོའི་
འཁོར་ལོར་བཅས་བསྟོད་པའི།  །བདག་གིས་བསོད་ནམས་གང་ཐོབ་པ། །དེས་ནི་འཇིག་རྟེན་དེ་མཚུངས་ཤོག །ཀྱེ་རྡོ་རྗེའི་བསྟོད་པ་ཉི་ཤུ་པ་སློབ་དཔོན་ཆེན་པོ་པདྨ་བཛྲས་མཛད་པ་རྫོགས་
སོ༑རྒྱ་གར་གྱི་མཁན་པོ་ག་ཡ་དྷ་ར་དང་བོད་ཀྱི་ལོ་ཙཱ་བ་ཤཱཀྱ་ཡེ་ཤེས་ཀྱིས་བསྒྱུར་བའོ།། ༄༅། །དཔལ་ཀྱེ་རྡོ་རྗེའི་བསྟོད་པ་དཎྜ་ཀ་བཞུགས་སོ། །༄༅། །བདག་གིས་ཐལ་མོ་སྤྱིར་སྦྱར་ནས། །དང་བས་བླ་མ་
ལ་བཏུད་དེ། །དཔལ་ལྡན་ཀྱེ་ཡི་རྡོ་རྗེ་ལ། །སྡེབ་སྦྱོར་དཎྜ་ཀས་བསྟོད་བགྱི། །ཉི་མ་དང་ནི་སྣ་ཚོགས་རྡོ་རྗེ་ཧཱུྃ་ཡིག་ལས་བསྒྲུབས་རྡོ་རྗེའི་ས་དང་ར་བ་དྲ་བ་གུར་དང་བླ་
རེ་འབར་བའི་མེ་ཡི་ནང་དུ་ཕྱོགས་བདག་ཞིང་སྐྱོང་ལྟོ་འཕྱེའི་དབང་པོ་མཆོད་རྟེན་ཆུ་དང་མེ་དང་ཆུ་འཛིན་དང་ནི་འདྲེ་དང་སྲིན་པོ་མཁའ་འགྲོ་དང་ནི་མཁའ་འགྲོ་མ་དང་རོ་

༄༅། །ལངས་རོ་དང་རོ་ནི་མདུང་གིས་ཕུག་དང་དུམ་བུ་དང་ནི་ཚིལ་དང་ཀླད་པ་སེར་སྐྱ་ལུག་ཅིང་ཁྲག་དང་སྒྲ་ཡི་དུམ་དང་དེ་དག་འཐོར་དང་རུས་པས་གང་ཞིང་ཀེང་
རུས་གར་བྱེད་ཅེ་སྤྱང་ཕོ་ཞེས་སྒྲོགས་ཤིང་བྱ་ཡི་ཚོགས་ཀྱིས་གང་བའི་ཁྲོད་ན་རྣལ་འབྱོར་མ་དང་རྣལ་འབྱོར་དབང་ཕྱུག་ཚོགས་ཀྱིས་གང་བའི་དབུས་སུ་ཆོས་ཀྱི་འབྱུང་གནས་
 དམར་སྐྱའི་མདོག་ཅན་གདེངས་ཁ་གྱེན་དུ་ཕྱོགས་པའི་ནང་ན་ཐར་པ་ཆེན་པོའི་གྲོང་ཁྱེར་ཡེ་ཤེས་ལྔ་ཡི་རིན་ཆེན་ལས་གྲུབ་གྲུ་བཞི་དང་ནི་སྒོ་བཞིས་མཛེས་ཤིང་རིན་ཆེན་ཀ་བ་
རྡོ་རྗེའི་གདུང་དང་རྟ་བབས་རི་དྭགས་ཆོས་ཀྱི་འཁོར་ལོ་གདུགས་དང་བཅས་ཤིང་ཕ་གུ་མདའ་ཡབ་རིན་ཆེན་དུ་མའི་དྲ་བ་དང་ནི་དྲ་བ་ཕྱེད་པ་ཟླ་བ་རླུང་གིས་བསྐྱོད་དང་མེ་ཏོག་
ཕྲེང་བ་དྲིལ་བུ་དང་ནི་གཡེར་ཀའི་ཕྲེང་དང་རྒྱལ་མཚན་ཆེ་དང་བ་དན་མཛེས་བཅས་རྔ་ཡབ་དར་གྱི་ལྡ་ལྡིས་བརྒྱན་ལ་མཆོད་སྣམ་སྟེང་ན་ལྷ་མོའི་ཚོགས་རྣམས་མཆོད་རྫས་དུ་
མས་ལག་བྲེལ་མཛེས་པའི་རྒྱན་ཅན་འཛུམ་པའི་བཞིན་དང་གླུ་ཡི་དབྱངས་ཅན་ཟུར་མིག་ལྟ་དང་བཅས་པ་དུ་མས་གང་ཞིག་ཕོ་བྲང་རྩེ་མོར་རྡོ་རྗེ་དང་ནི་ནོར་བུ་རིན་ཆེན་ལས་

བསྒྲུབས་ཆེས་མཐོ་མཛེས་པའི་དབུས་སུ་སྣ་ཚོགས་པདྨའི་ལྟེ་བར་གདོང་བཞི་དང་ནི་དབང་པོ་དང་བཅས་འཇུག་སེལ་དག་དང་དྲག་པོ་རྣམས་ནི་རྟབས་ཤིང་འགྱེལ་ལ་ལག་ཆ་
ཤོར་ནས་ཐལ་མོ་སྦྱར་ཞིང་གདོང་གིས་གྱེན་དུ་ལྟ་བ་རྣམས་ཀྱི་སྙིང་གའི་སྟེང་དུ་ཚ་ཟེར་ཅན་གྱི་དབུས་ན་བཞུགས་པའི་བཅོམ་ལྡན་རབ་དགྱེས་སྲིད་ཞི་མཉམ་པར་འཇོམས་པ་དེ་
ནི་ཆོས་ཉིད་རང་བཞིན་ནམ་མཁའི་མདོག་དང་ཅུང་ཟད་ཆར་སྤྲིན་མདོག་ལ་ཨུཏྤལ་སྔོ་དང་བཻཌཱུཪྻ་ལྟར་སྔོ་ལ་རྣམ་ཐར་རང་བཞིན་ཞལ་བརྒྱད་པ་སྟེ་གཡས་ནི་ཆུ་ཤེལ་མདོག་ལ་
པདྨ་རཱ་གའི་མདོག་ཏུ་གཡོན་པ་སྣང་ཞིང་ལྷག་མ་རྣམས་ནི་དུ་བའི་མདོག་ལ་རལ་པ་དམར་སེར་གྱེན་དུ་ལངས་ཤིང་ཞལ་རྣམས་རེ་རེར་སྤྱན་གསུམ་དམར་ལ་ཟླ་ཕྱེད་འདྲ་བའི་
མཆེ་བས་བདུད་རྣམས་སྐྲག་མཛད་སྟོང་ཉིད་ངོ་བོ་དྲུག་ལྷག་བཅུ་ཡི་ཕྱག་ན་བཏུང་བའི་སྣོད་མཆོག་ཟླ་བ་རྒྱས་པ་ཟིལ་གནོན་ལྟ་བུར་དཀར་བའི་ནང་ན་གཉིས་འཐུང་མྱུར་འགྲོ་སྒྲ་
ཆེན་ཁྱུ་མཆོག་མགྲིན་རིངས་མི་དང་རི་དྭགས་རྒྱལ་པོ་བྱི་ལ་རྣམས་ནི་གཡས་ཡིན་ཅིག་ཤོས་རྣམས་ན་གཞི་དང་རླན་བྱེད་གནས་མེད་དྲོད་དང་རི་བོང་ཅན་དང་ཉིན་མོར་བྱེད་པ་

༄༅། །མཐར་བྱེད་དང་ནི་ནོར་གྱི་བདག་པོ་འཛིན་ཅིང་བསྡུ་དངོས་རང་བཞིན་ཞབས་བཞིའི་གར་གྱི་ལྗིད་ཀྱིས་ས་གཞི་གྲུམ་ནས་བྱིང་བའི་སྟོབས་ཀྱིས་རྒྱ་མཚོ་འཁྲུགས་
ནས་གྱེན་དུ་བསྐྱོད་པའི་རྦ་རླབས་འཐོར་ཞིང་སྲིད་པ་གསུམ་པོ་གཡོ་བར་མཛད་པའི་རང་བཞིན་ཅན་ལ་ཐལ་ཆེན་གྱིས་བྱུགས་སྐུ་དེའི་རྒྱན་ནི་ཁ་བ་དུང་དྭང་ཀུ་མུ་ཏ་ལྟར་དཀར་
བའི་མི་རུས་ཕྲེང་དང་མི་མགོའི་ཅོད་པན་ཁྲག་འཛག་མགོ་ཕྲེང་དོ་ཤལ་བཅས་ཤིང་རྒྱུ་མའི་ལྡ་ལྡིས་བརྒྱན་ལ་སྣ་ཚོགས་རྡོ་རྗེས་དབུ་སྟེང་མཛེས་ཤིང་དྲིལ་བུ་དང་ནི་དྲིལ་བུ་
གཡེར་ཀ་རིན་ཆེན་མཆོག་དང་དུག་སྦྲུལ་གདེངས་ཀ་དང་བཅས་འཇིགས་པའི་ལྕེ་བརྐྱང་དྲག་པོའི་ཕུད་སྒྲ་དང་བཅས་ལ་སོགས་དུ་མས་བརྒྱན་བྱས་སྟག་ལྤགས་དང་ནི་མི་ཡི་
པགས་པས་སྣམ་དཀྲིས་ཧ་ཧ་ཧི་ཧི་ལ་སོགས་འཇིགས་པའི་བཞད་སྒྲ་དྲག་པོས་དྲེགས་པ་ཅན་རྣམས་བཏུལ་ཞིང་བརླག་པར་མཛད་ནས་སླར་ཡང་གསོ་བར་མཛད་ལ་ཉམས་དགུ་
དང་ནི་ལྡན་པའི་བཅོམ་ལྡན་བདེ་བ་ཆེན་པོའི་ཡེ་ཤེས་རང་བཞིན་ཉིད་ལ་དབྱིངས་ཀྱི་རང་བཞིན་རྡོ་རྗེ་བདག་མེད་མ་དཔལ་དག་དང་གཉིས་མིན་གཉིས་ནི་སྤངས་ཤིང་གཉིས་

མེད་ངོ་བོ་གང་ཡིན་དེ་ནི་ལྷ་མོའི་ཚོགས་ཀྱི་དབུས་ན་བཞུགས་ཤིང་འགྲོ་བ་མ་ལུས་པ་རྣམས་སྲིད་པའི་འཇིགས་དང་མྱ་ངན་འདས་པའི་འཇིགས་པ་རྣམས་ལས་སྐྱོབ་པར་མཛད་
པའི་ཧེ་རུ་ཀ་དཔལ་མགོན་པོ་དུ་མར་སྣང་ཞིང་རང་བཞིན་གཉིས་མེད་དེ་ཡི་ཞབས་ལ་བདག་ནི་རྟག་ཏུ་གུས་པས་ཕྱག་འཚལ་ལོ། །གང་ཞིག་ཧེ་རུ་ཀ་ཡི་བསྟོད་པའི་རྒྱལ་པོ་
འདི༑ །འགྲོ་བ་གང་ཞིག་འཛིན་ནམ་བསྟོད་པར་བྱེད་ཀྱང་རུང་། །ཉན་ནམ་ཅུང་ཞིག་སེམས་པར་བྱེད་པ་དེ་དག་ནི། །གསང་བ་གསུམ་བདག་ཧེ་རུ་ཀ་དང་མཉམ་པར་
འགྱུར༑ །དུས་དགྲའི་རྡོ་རྗེ་སེམས་དཔའ་བ། །རྒྱུན་ཆགས་ཞེས་བྱའི་སྡེབ་སྦྱོར་དུ། །བསྡེབས་པའི་བསྟོད་པའི་རྒྱལ་པོ་འདི། །གྲགས་པ་རྒྱལ་མཚན་བདག་གིས་བགྱིས། །འདི་བགྱིས་པ་ལས་ངལ་བར་གྱུར་པ་ཡི། །དགེ་བ་དྲི་མེད་
གངས་རི་ལྟར་དཀར་བ། །བདག་གི་རྒྱུད་ལ་སྐྱེས་པ་དེ་དག་གིས། །འགྲོ་ཀུན་དཔལ་ལྡན་རྡོ་རྗེ་འཛིན་འགྱུར་ཤོག །རྒྱུན་ཆགས་ཤིང་འགྲན་ཟླ་མེད་པའི་བསྟོད་པ་ཞེས་བྱ་བ་བསྟོད་པ་དངོས་ལ་ཡི་གེ་བདུན་བརྒྱ་བདུན་ཅུ་རྩ་བདུན་བགྱིས་སོ། །
ཤཱཀྱའི་དགེ་བསྙེན་གྲགས་པ་རྒྱལ་མཚན་གྱིས་ཉེ་བར་སྦྱར་བ་འདི་ཡོངས་སུ་རྫོགས་སོ།། པུས་མོ་བཙུགས་ཏེ་སྤོས་དང་བཅས་པའི་རྡོར་དྲིལ་འཛིན་པས། དྲིལ་བུ་བཅད་གཏུབས་སུ་དཀྲོལ་ཞིང་། ༈ ཧཱུྃ་ཧེ་རུ་ཀ་དཔལ་དཔའ་བོ་

༄༅། །ཆེ༑ །རིག་པའི་རྒྱལ་པོར་ཕྱག་འཚལ་བསྟོད། །དཀྱིལ་འཁོར་ཐུགས་རྗེའི་བདག་ཉིད་ཅན། །མགོན་པོ་བདག་ནི་འདྲི་བར་འཚལ། །སློབ་མ་རྣམས་
ལ་བརྩེ་བ་དང་། །ཁྱེད་ལ་མཆོད་པར་བྱ་བའི་ཕྱིར། །བཅོམ་ལྡན་བདག་ནི་གུས་པ་ལགས། །དེ་བས་བཀའ་དྲིན་མཛད་པར་འོས། །འགྲོ་བ་འཁོར་ལོའི་དོན་མཛད་
པའི་༑ །སངས་རྒྱས་བདག་ལ་དགོངས་སུ་གསོལ། །འབྲས་ནས་བྱང་ཆུབ་སེམས་དཔའ་དང་། །སྔགས་ཀྱི་ལྷ་གཞན་གང་ལགས་དང་། །འཇིག་རྟེན་སྐྱོང་བའི་ལྷ་
རྣམས་དང་། །གང་ཡང་འབྱུང་པོ་མཐུ་ཆེན་དང་། །སངས་རྒྱས་བསྟན་ལ་དགའ་བ་དང་། །གང་སུ་རྡོ་རྗེའི་སྤྱན་ལྡན་རྣམས། །བདག་ལ་དགོངས་པར་མཛད་དུ་
གསོལ༑ །རིག་པ་འཛིན་པ་བདག་གིས་ནི། །ཧེ་ཞེས་བྱ་བའི་དཀྱིལ་འཁོར་འདི། །ཡོ་བྱད་ཅི་འབྱོར་པ་དག་གིས། །འགྲོ་བ་དག་ཕྱིར་བདག་འདྲ་བས། །བདག་
དང་སློབ་མར་བཅས་པ་ལ། །ཐུགས་རྗེས་ཐུགས་དཔག་མཛད་ནས་ཀྱང་། །དཀྱིལ་འཁོར་པར་བཅས་ཐམས་ཅད་ཀྱི། །ཐུགས་རྗེས་དགོངས་ནས་གནང་བར་མཛོད། །

ཅེས་ལན་གསུམ་བརྗོད་པས། རིག་པ་འཛིན་པ་ཁྱོད་གཞན་དོན་རྒྱ་ཆེ་བར་གྱིས་ཤིག །ཅེས་གནང་བ་ཐོབ་པར་བསམ། དེ་ནས་ཐལ་མོ་སྦྱར་ཏེ་ཧེ་རུ་ཀའི་ཡིག་བརྒྱ་ལན་གསུམ། མ་འབྱོར་པ་དང་སོགས་ཀྱི་མཐར་ཁུ་
ཚུར་གཉིས་ཀྱི་མཐེའུ་ཆུང་སྤྲེལ་མཛུབ་མོ་བརྐྱངས་ཏེ་རྩེ་སྤྲད་པ་གཙུག་ཏོར་གྱི་ཕྱག་རྒྱ་སྤྱི་བོར་བཟློག་སྟེ། ཨོཾ་བཛྲ་ཨུ་ཏིཥྛ་སྟ་གོན་གྱི་རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་སང་སྤྱན་མ་
དྲངས་ཀྱི་བར་དུ་མདུན་གྱི་ནམ་མཁར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་ཐམས་ཅད་སྩལ་དུ་གསོལ་ཞེས་བརྗོད་ལ། སླར་ཡང་ཕྱི་
ནང་ཡིད་བྱུང་བསྟོད་པ་རྣམས་བྱས་ཏེ། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་ཐམས་ཅད་སྩལ་དུ་གསོལ། ཞེས་གསོལ་བ་བཏབ། ཆོས་
སྦྱོང་གི་བྲིས་སྐུ་སོགས་གཏོར་མགྲོན་གྱི་རྟེན་ཡོད་པ་རྣམས་ལ་ཐལ་མོ་སྦྱར་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་
སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་

༄༅། །པར་བཞུགས་སུ་གསོལ། བྱེ་བྲག་ཏུ་ཡང་སྐུ་གཟུགས་ཀྱི་རྟེན་འདི་རྣམས་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་འབྱུང་བ་བཞིའི་གནོད་པས་
མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་བདག་དང་སེམས་ཅན་ཐམས་ཅད་ཀྱི་མགོན་དང་སྐྱབས་དང་དཔུང་གཉེན་དམ་པ་མཛད་དུ་
གསོལ༑ ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་བརྗོད་ཅིང་མེ་ཏོག་གཏོར། སྐུ་གཟུགས་ཀྱི་རྟེན་མེད་ན་དེ་རྣམས་མི་དགོས་སོ། །དེ་ནས་རྟེན་མེད་པ་རྣམས་ལ། ཨོ་ཁྱོད་ཀྱི་སེམས་ཅན་སོགས་ནས་སླར་ཡང་
འབྱོན་པར་མཛད་དུ་གསོལ། ཨོཾ་ཨཱཿཧཱུྃ་བཛྲ་མུཿཞེས་དང་མཐེབ་སྲིན་གྱི་སེ་གོལ་བྱས་ལ་ཡེ་ཤེས་པ་གཤེགས། དམ་ཚིག་པ་རང་ལ་གཉིས་སུ་མེད་པར་ཐིམ། ཛ ཿ ཧཱུྃ་བཾ་ཧོཿ ཞེས་དང་།
མིག་ཏུ་གཏི་མུག་རྡོ་རྗེ་མ་སོགས་གསལ་བཏབ་ལ་མཆོད་གཏོར་དམན་མ་རྣམས་བསྡུས་ཏེ། ལས་ཐིག་གི་ཆ་དབྱེ་བ་དང་ཐིག་ཚོན་བྱིན་རླབས་མི་དགོས་ན་སྤྱོད་ལམ་ལ་འཇུག་པའམ་ཉལ་བའི་རྣལ་འབྱོར་བྱ། རྡུལ་ཚོན་གྱི་ཕྱོགས་ལྟར་ན་
འོག་ནས་འབྱུང་བའི་དཀྱིལ་འཁོར་བྲི་ཞིང་རྒྱན་དགྲམ་པ་ཡན་ཆད་གྲུབ་ནས་ཉལ་བའི་རྣལ་འབྱོར་གྱིས་ཉལ་ལ་སང་ནང་པར་ལྡང་བའི་རྣལ་འབྱོར་གྱིས་ལངས་ཏེ། ཨོཾ་སྭ་བྷ་ཝ་ཤུདྡྷསརྦ་དྷརྨཱཿསུ་བྷཱ་ཝ་ཤུདྡྷོ྅ཧྃ། ཨོཾ་བཛྲ་

ཤུདྡྷཿ   སརྦ་དྷ་རྨ་བཛྲ་ཤུ་དྡྷོ྅་ཧཾ། ཨོ་ཡོ་ག་ཤུདྡྷསརྦ་དྷརྨ་ཡོ་ག་ཤུདྡྷོ྅ཧཾ། ཞེས་བརྗོད་ཅིང་དག་པ་རྣམ་པ་གསུམ་དྲན་པར་བྱའོ། །ལྔ་པ་བྲི་ཞིང་རྒྱན་དགྲམ་པ་ནི་ལག་ལེན་བཞིན་དུ་ལས་ཐིག་བཏབ་ལ། དཀྱིལ་
འཁོར་གྱི་དབུས་སམ་ཇི་ལྟར་རིགས་པའི་གཞིར་དབུས་སུ་ཚོན་སྔོན་པོ་ལ་རྡོ་རྗེའི་རྗེས་ཧྲཱུྃ་བྲི། དེ་བཞིན་དུ་ཤར་དུ་དཀར་པོ་ལ་ཧྲཱུྃ། ལྷོར་སེར་བོ་ལ་ཨྃ། ནུབ་ཏུ་དམར་པོ་ལ་ཛྲཱི། བྱང་དུ་ལྗང་གུ་ལ་ཁྃ་བྲི། ཚོན་སོ་སོའི་སྟེང་དུ་ཁ་དོག་དང་མཐུན་པའི་ཐིག་སྐུད་རྣམས་ཀྱང་བཞག་མདུན་དུ་མཆོད་པ་ལྔ་དང་གཏོར་མ་གཅིག་བཤམས་ལ་རང་ཀྱེ་རྡོ་རྗེའི་ང་རྒྱལ་གྱིས་ཐིག་ཚོན་བསང་སྦྱངས། སྟོང་པའི་ངང་ལས་པྃ་ལས་པདྨ་དང་རྃ་ལས་ཉི་མའི་དཀྱིལ་འཁོར་
ལྔའི་སྟེང་དུ་ཐིག་ཚོན་སྔོན་པོ་ཧཱུྃ་ལས་མི་བསྐྱོད་པ་ཞལ་བརྒྱད་ཕྱག་བཅུ་དྲུག་པ། གཡས་བརྒྱད་རྡོ་རྗེ་གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ་ཡུམ་མཱ་མ་ཀཱི་སྔོན་མོ་
གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བ། དེ་བཞིན་དུ་དཀར་པོ་ཧྲཱུྃ་ལས་རྣམ་སྣང་དཀར་པོ་གཡས་བརྒྱད་འཁོར་ལོ་གཡོན་བརྒྱད་དེས་ཡུ་བ་བྱས་པའི་དྲིལ་བུ་འཛིན་པ་ཡུམ་
སངས་རྒྱས་སྤྱན་མ་དཀར་མོ་ཕྱག་མཚན་ཀུན་ལ་འདྲ། སེར་པོ་ཨོཾ་ལས་རིན་འབྱུང་སེར་པོ་གཡས་བརྒྱད་རིན་པོ་ཆེ་གཡོན་འདྲ། ཡུམ་རིན་ཆེན་སྒྲོལ་མ་སེར་མོ  ༴   དམར་པོ་ཛྲཱི་ལས་

༄༅། །འོད་དཔག་མེད་དམར་པོ་གཡས་བརྒྱད་པདྨ་གཡོན་འདྲ། ཡུམ་གོས་དཀར་མོ་དམར་མོ༴ ལྗང་གུ་ཁྃ་ལས་དོན་ཡོད་གྲུབ་པ་ལྗང་གུ་གཡས་བརྒྱད་རལ་གྲི་གཡོན་
འདྲ༑ ཡུམ་དམ་ཚིག་སྒྲོལ་མ་ལྗང་གུ་ཕྱག་མཚན་འདྲ། བསྡུ་ན་རིགས་ལྔ་ཞལ་གཅིག་ཕྱག་གཉིས་པར་བསྐྱེད་ཀྱང་རུང་། ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱ༴ ཐུགས་ཀར་ཧཱུྃ། རང་
གི་མིག་གཡས་པ་མ་ལས་ཉི་མ། གཡོན་པ་ཊ་ལས་ཟླ་བ་མིག་འབྲས་གཉིས་ཧཱུྃ་ཡིག་འབར་བ་གྱུར་པར་བསམས་ལ། མིག་གི་རྫི་མ་གྱེན་ཐུར་དུ་བརྡབ་ཅིང། སྟ་གོན་གྱི་ལྷ་དང་དེ་བཞིན་
གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་ཐིག་ཚོན་རིགས་ལྔའི་རྣམ་པས་བྱོན་ཏེ། དམ་ཚིག་པ་ལ་གཉིས་སུ་མེད་པར་ཐིམ། ནམ་མཁའི་ལྷ་རྣམས་ཀྱིས་ཨོཾ་བཛྲཱི་
བྷཱ་ཝ་ཨ་བྷི་ཥིཉྩ་ཧཱུྃ་ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རིགས་ལྔ་སོ་སོས་དབུར་བརྒྱན་པར་བསམ།
ཨོཾ་བཛྲ་པུཥྤེ་སོགས་ཀྱིས་མཆོད། མི་བསྐྱོད་རྡོ་རྗེ་སོགས་ཀྱིས་བསྟོད། གཏོར་མ་ཨོཾ་ཨཱཿཧཱུྃ་ལན་གསུམ་གྱིས་བྱིན་གྱིས་བརླབས་ལ་གཡས་མཆོག་སྦྱིན་དང་ཨ་ཀཱ་རོས་ཕུལ་ཏེ། ཨོཾ་བཛྲ་ཙི་ཏྲ་ས་མ་ཡ་མ་ཏི་པྲ་མ་ཧཱུྃ་

ཞེས་ཉེར་གཅིག་བཟླས། གཡོན་པའི་མཐེབ་སྲིན་གྱིས་མཚོན་རྣམས་ལ་རེག་ཅིང་ཡི་གེ་རྣམས་བསུབས་ལ། ལྷ་རྣམས་འོད་དུ་ཞུ་སྟེ་དེ་བཞིན་གཤེགས་པའི་རྡུལ་ཕྲ་རབ་ལས་གྲུབ་པའི་ཐིག་ཚོན་དུ་གྱུར་ཞེས་
བརྗོད། ཐིག་སྐུད་རྣམས་སློབ་དཔོན་གྱི་ལག་པར་བླངས་ཏེ། གོ་རཱིའི་ང་རྒྱལ་འཛིན་པའི་སློབ་མ་ལ་ཐིག་སྐུད་སྔོ་དཀར་སེར་དམར་ལྗང་གུས་རིམ་པས་ཐིག་སྣ་གཏད་དེ་བརྐྱངས་ལ། ཕན་ཚུན་རྗེས་སུ་རྟོགས་པ་སྟེ། ཆོས་ཀུན་
ཕན་ཚུན་རྗེས་སུ་རྟོགས། །ཆོས་རྣམས་ཐམས་ཅད་ཤིན་ཏུ་ཡང་། །ཀུན་ཏུ་འགྲོ་བར་ཆོས་ཀུན་བརྗོད། །ཅེས་བརྗོད་ཅིང་དང་པོ་སོ་སོ་དང་དེ་ནས་ལྷན་ཅིག་ཏུ་བསྒྲིལ་བས་དེ་བཞིན་
གཤེགས་པ་ཐམས་ཅད་གཉིས་སུ་མེད་པར་གྱུར་པར་བསམས་ལ། རྡོ་རྗེ་ལ་དཀྲིས་ཏེ་མཐེབ་སྲིན་གྱིས་བདུད་རྩི་གཏོར་ལ་བཞག་གོ །དེ་ནས་སློབ་དཔོན་ལངས་ལ་དཀྱིལ་འཁོར་གྱི་ནུབ་ནས་ཤར་དུ་བལྟས་ཏེ། ཐིག་སྐུད་
དཀྲིས་པའི་རྡོ་རྗེ་རང་གི་ལྟེ་བའི་ཐད་དུ་བཟུང་ལ། ཤར་ནས་ནུབ་ཏུ་ཕྱོགས་པའི་སློབ་མ་ལ་ཛྫ ཿ  གཉིས་བརྗོད་ཅིང་ཐིག་སྣ་གཏད། དེས་ཀྱང་ཛྫགཉིས་བརྗོད་ཅིང་བླངས་ཏེ་ལྟེ་བའི་ཐད་དུ་བཟུང་། སློབ་དཔོན་གྱིས་ཨོཾ་བཛྲ་སཱུ་ཏྲཾ་ས་མ་ཡ་
མཱ་ཏི། ཀྲ་མ་ཧཱུྃ། ནམ་མཁའ་གང་བའི་དེ་བཞིན་གཤེགས། །འགྲོ་དོན་མཛད་དུས་འདི་ལགས་པས། །ཁྱེད་རྣམས་འདིར་ནི་གཤེགས་གསོལ་བར། །ཐིག་སྐུད་

༄༅། །སྒྲས་ནི་བསྐུལ་མ་འདེབས།   །ཞེས་བརྗོད་ཅིང་། དང་བོར་སྟེང་ནས་འོག་ཏུ་གཅུས་ཏེ་ནམ་མཁའ་ལ་གྱེན་དུ་གདབ། དེ་ནས་ས་ལ་ཕབ་སྟེ་ཐིག་ཆེན་བརྒྱད་པོའི་སྟེང་དུ་བཏབ་པས་དཀྱིལ་འཁོར་དུ་ལམ་གྱིས་བྱུང་བར་བསམ།   དེའི་ཚེ་ཐིག་སྐུད་ཀྱི་སྒྲས་སངས་རྒྱས་ཐམས་ཅད་བསྐུལ་ཏེ་ནམ་མཁའི་ཁམས་སུ་བྱོན་ནས་བྱིན་གྱིས་བརླབས་པར་བསམས་ལ་གདབ་བོ།   །འདེབས་པའི་གོ་རིམ་ནི།   །ནུབ་ཤར་ལྷོ་བྱང་མེ་དབང་ལྡན། །རླུང་སྲིན་རླུང་དབང་མེ་སྲིན་པོ།   །གཡས་སྐོར་རྒྱབ་འགྲོས་ཚངས་ལོགས་གདབ།   །མེ་རླུང་སྲིན་དབང་གཡས་སྐོར་དུ།   །རྒྱབ་འགྲོས་སྤངས་ཏེ་ཟུར་ཐིག་གདབ།   །ནུབ་ཤར་གནས་པས་ཐིག་སྐུད་བསྡུ།   །གཉིས་སྡེབས་དང་པོ་སློབ་དཔོན་དང་།   །ཕྱི་མ་སློབ་མར་ཤེས་པར་བྱ།   །ཞེས་སོ།   །དེ་ནས་གཙུག་ཏོར་གྱི་ཕྱག་རྒྱ་སྤྱི་བོར་བཟློག་སྟེ།  ཨོཾ་བཛྲ་བེ་ག་ཀྲ་མ་ཧོཿ  ཞེས་བརྗོད་པས་ཡེ་ཐིག་ནམ་མཁར་གཏེགས་ནས་སློབ་དཔོན་ནང་དུ་ཞུགས་ཏེ། གཞི་བཅའ་པད་སྐོར་སྔོན་དུ་འགྲོ་བས་རྡོ་རྗེ་སྙིང་ག་དང་།  དྲིལ་བུ་དཀུར་བརྟེན་ཏེ།  ཧཱིཿ  ཧཱིཿ  ཞེས་བརྗོད་ཅིང་ཁྲོ་བོའི་ལྟ་བས་སྒོ་བཞི་ལ་ཤར་ནས་གཡས་བསྐོར་དུ་བལྟས་པས་སྒོ་རྣམས་བྱེ་བར་བསམ།   སྒོ་བཞིའི་ཐད་ཀྱི་རྩ་ཐིག་རྣམས་དྲི་བཟང་གི་ཆུས་ཕྱིས་ལ།  ཐར་པ་དང་ཐམས་ཅད་མཁྱེན་པའི་གེགས་སུ་གྱུར་པ་ཐམས་ཅད་དབྱི་བར་བགྱིའོ་ཞེས་བརྗོད།   དེ་ནས་སློབ་དཔོན་དཀྱིལ་འཁོར་གྱི་དབུས་སུ་ཤར་ཕྱོགས་པས་འདུག་ལ།   ཆོས་དབྱིངས་འདི་

ནི་རྣམ་པར་དག །སེམས་ཅན་ཁམས་ནི་སྒྲོལ་བར་བྱེད། །ཀྱེ་ཡི་རྡོ་རྗེ་རྒྱལ་པོ་ཆེའི། །དཀྱིལ་འཁོར་སྙིང་པོ་བྲི་བར་བྱ། །ཨོཾ་བཛྲ་ཙི་ཏྲ་ས་མ་ཡ་མཱ་ཏི་པྲ་མ་ཧཱུྃ་ཞེས་བརྗོད་
ཅིང་༑ ནང་ནས་རིམ་པ་བཞིན་ནག་པོ་ལྗང་གུ་དམར་པོ་སེར་པོ་དཀར་པོའི་རིམ་པས་སྒོ་ཚད་གཅིག་ཙམ་བྲིས་ལ་ཐོད་པ་ལ་སོགས་པས་ཁ་བཅད་ནས་སྟེང་དུ་རྡོ་རྗེ་གཅིག་བཞུག་སྟེ་མཆོད་པ་ལྔས་མཆོད། དབུས་ཀྱི་ཕུར་འོག་ནས་དཀར་པོ་ལ་སོགས་
པའི་རིམ་པས་བཀང་ལ་སློབ་མ་ལ་སོགས་པས་དབུས་ནས་རིམ་པས་བྲི། རྩིག་པ་སྦྲེལ་རན་པ་ན་ཐོད་པ་བསལ་སྟེ་སྤྲེལ་མཚན་མ་བརྟགས་ལ་ངན་ན་ནམ་མཁའི་ལྷ་ལ་མཆོད་གཏོར་ཕུལ་ཏེ་འཁྱིལ་བས་བསྲུང་ངོ་། །ཚོན་གྱི་ཁ་དོག་ནི། དབུས་ཀྱི་
ཉི་མ་དམར་པོ་ལ། །པད་ལྟེ་སྔོན་པོ་ཟེའུ་འབྲུ་ལྗང་། །པད་འདབ་ལྷ་མོའི་མདོག་ཅནཟནམ། །ཕྱོགས་མདོག་མཛེས་ཚོན་གང་རུང་བྱ། །གདུང་ཟླུམ་ནག་པོ་རྡོ་རྗེ་སེར། །ལྷ་སྣམ་ཕྱོགས་མདོག་བུམ་པས་བརྒྱན། །གཙོ་བོའི་གནས་སུ་ཐོད་པ་
ནི༑ །སྣ་ཚོགས་རྡོ་རྗེས་མཚན་པ་དང་། །གྲི་གུག་ནག་པོ་གདན་བཅས་བྲི། །ལྷ་མོའི་གནས་སུ་རང་རང་གི །གཡས་ཀྱི་ཕྱག་མཚན་གདན་བཅས་བྲི། །འདོད་ཡོན་དམར་པོ་ཕ་གུ་སེར། །དྲ་བའི་གཞི་སྔོ་དྲ་བ་དཀར། །མདའ་ཡབ་ཁྲ་བོ་ཕྱི་ཐིག་སྔོ། །མུན་པ་གླང་རྒྱབ་གཉིས་ཀ་ནག །ཀ་བ་ཀ་རྒྱན་ར་ཕྱོགས་མདོག །རྟ་བབས་དམར་སྔོ་ལྗང་སེར་རིམ། །པདྨ་ཆོས་འཁོར་གདུགས་ཅི་མཛེས། །ཉི་དཀྱིལ་ལྗང་གུ་པདྨ་ཡི། །འདབ་མ་སྣ་ཚོགས་ཕྱི་དམར་སྐྱ། །དུར་ཁྲོད་གཞི་

༄༅། །གནག་མཚན་མ་རྣམས། །སོ་སོའི་མདོག་ཅན་ཅི་ནུས་པ། །རྡོ་ར་ནག་པོ་རྡོ་རྗེ་དཀར། །མེ་རི་སྣ་ཚོགས་སུ་བྲིའོ། །ཁྲི་བ་རྫོགས་ནས་ཚོན་གྱི་ལྷག །ཡེ་ཐིག་སྲད་བུར་བཅས་བསྡུས་ལ། །མཆོད་པ་ལྔས་མཆོད་ཨོ་ཨཱཿ 
ཧཱུྃ༑ བཛྲ་མུཿ  ས་ཡེ་ཤེས་པ། གཤེགས་ཤིང་སྤྲུལ་པ་རང་ལ་བསྡུ། །དེ་ནས་དཀྱིལ་འཁོར་གྱི་ཉེ་ལོགས་ཀུན་བ་བྱུང་དང་དྲི་བཟང་བོས་བྱུགས་ལ་མཆོད་པ་ཅི་འབྱོར་པ་བཤམ། སྤོས་དང་རོལ་མོ་དང་བཅས་ཏེ་སློབ་དཔོན་གྱི་ལག་པ་གཡས་རྡོ་རྗེ་དང་བཅས་པས་རྣམ་རྒྱལ་དང་། སློབ་མ་རྣམས་ཀྱིས་བུམ་པ་ལྷག་མ་རྣམས་རིམ་པས་བཟུང་ནས་དཀྱིལ་འཁོར་ལ་བསྐོར་བ་བྱ་སྟེ། སློབ་དཔོན་གྱིས་ལྷ་སོ་སོའི་སྔགས་ཀྱི་མཐར་བདག་ལ་མངོན་པར་དབང་བསྐུར་བ་སྩལ་དུ་གསོལ་ཞེས་བརྗོད་ཅིང་ལྷ་སོ་སོའི་གནས་སུ་དེ་དང་དེའི་བུམ་པ་ལན་རེ་ཕུལ་ལ། མཐར་དཀྱིལ་འཁོར་གྱི་ཕྱོགས་རྣམས་སུ་བུམ་གདན་གྱི་སྟེང་དུ་བཞག །བུམ་པ་གཉིས་ལས་མེད་ན་རྣམ་རྒྱལ་ལྷ་གྲངས་བཞིན་བསྐྱར་ཏེ་ཕུལ་ལ་མཐར་
ཤར་ངོས་སུ་གཞག ལས་བུམ་འབུལ་བའི་ཚེ་འཁྱིལ་པ་བཟླས་ལ་བདག་དང་དཀྱིལ་འཁོར་པ་རྣམས་ཀྱི་བར་ཆད་ཐམས་ཅད་སྲུང་དུ་གསོལ་ཞེས་བརྗོད་དེ་ཕྱིའི་བྱང་ཤར་ལ་ཉེ་བར་གཞག་གོ །དངོས་གཞིའི་ཉིན་པར་
དཀྱིལ་འཁོར་ལ། །སྤྱི་དང་སོ་སོའི་མཆོད་པ་རྣམས། །རྡུལ་ཚོན་ལྟར་ན་ཟླུམ་པོ་དང་། །རས་བྲིས་ལྟར་ན་གྲུ་བཞིར་བཤམ། །འདས་དང་འཇིག་རྟེན་སྔོན་འགྲོ་དང་། །ཕྱི་རོལ་གཏོར་མ་མཆོད་སོགས་བཅས། །སློབ་མ་དབང་བསྐུར་བྱེད་

དགོས་ན། །དེ་ལ་དགོས་པའི་མཎྜལ་དང་། །མིག་རས་མེ་ཏོག་གུ་གུལ་ཏིལ། །རིགས་དྲུག་མཆོད་པ་དབུ་རྒྱན་དང་། །རྡོ་དྲིལ་མིག་ཐུར་མེ་ལོང་དང་། །འབུད་དུང་འཁོར་ལོ་པུ་སྟི་དང་། །མདའ་གཞུ་རྣམ་སྦྱར་བདུད་རྩི་སོགས། །ཉེར་མཁོ་ཐམས་ཅད་ཚོགས་བྱའོ། །དྲུག་པ་སྒྲུབ་ཅིང་མཆོད་པ་ནི་ཕྱེ་མ་རེད་དམ་ཇི་ལྟར་འོས་པའི་དུས་སུ་སློབ་དཔོན་རྟེན་ལ་འདུག་ལ། སྔོན་འགྲོ་རྣམས་གསུམ་ནས་བརྩམས་ཏེ་བཟླས་པའི་རྗེས་ཀྱི་གསོལ་གདབ་ཀྱི་བར་སྟ་གོན་གྱི་སྐབས་ཇི་ལྟ་བ་བཞིན་
བྱས་ལ། དཀྱིལ་འཁོར་བསྡུ་བའི་ཚེ། རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་འོད་དུ་ཞུ་ནས་སྲུང་བའི་འཁོར་ལོ་ལ་ཐིམ། ལྷ་མོ་བརྒྱད་
ཞལ་བརྒྱད་ལ་ཐིམ་ཞེས་བརྗོད། དེ་ནས་མདུན་བསྐྱེད་བསྒྲུབ་པ་ནི། །བྲིས་ལ་བདག་ཉིད་བསྲེས་བྱས་ལ། །མངལ་འབྱིན་སྟ་གོན་དམ་ཡེ་བསྲེ། །དེ་ལ་ཡེ་ཤེས་སྤྱན་དྲངས་པས། །རྟེན་ལ་དྲུག་དང་འཁོར་ལ་ལྔ། །གཙོ་བོ་དྲུག་
བསྲེས་བསྡུས་པའི་ལུགས། །ཞེས་ཏེ་རྟེན་གྱི་བསྐྱེད་ཆོག་མི་དགོས་པར་བྲིས་པ་ཙམ་ལ། བདག་མདུན་འོག་ནས་འབྱུང་བ་ལྟར་བསྲེས་ལ་མངལ་འབྱིན་མན་ཆད་འདྲ་བར་བྱས་ན་བསྡུས་པར་འགྱུར་རོ། །བྲིས་དང་བསྐྱེད་དང་བདག་ཉིད་བསྲེ། །
མངལ་འབྱིན་སྟ་གོན་དམ་ཡེ་དང་། །ཡེ་ཤེས་བསྲེས་པས་ལྷ་འདྲ་ཡང་། །རྟེན་ལ་མདུན་བསྲེས་འབྱུང་ཕྱིར་རྒྱས། །ཞེས་ཏེ་དེའི་བསྒྲུབ་ཚུལ་ནི། ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་པཾ

༄༅། །ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་རྭ་ཉི་ཤུ་པ། ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་
མཐིང་ནག་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་ཕྱོགས་བཅུར་འཕྲོས་པས། འོག་རྡོ་རྗེའི་ས་གཞི། ཁོར་ཡུག་རྡོ་རྗེའི་ར་བ། སྟེང་རྡོ་རྗེའི་གུར། ཕྱི་རོལ་ཐམས་
ཅད་ཡེ་ཤེས་ཀྱི་མེ་རབ་ཏུ་འབར་བས་གང་བར་གྱུར། ཨོཾ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་ལན་གསུམ། དེ་ལྟ་བུའི་སྲུང་བའི་འཁོར་ལོའི་ནང་དུ་ཨེ་ལས་ཆོས་ཀྱི་འབྱུང་གནས་
གྲུ་གསུམ་པ། ཕྱི་དཀར་ལ་ནང་དམར་བ། གདེངས་ཁ་ཆེ་བ་གྱེན་དུ་བསྟན་པ། རྩ་བ་ཕྲ་བ་ཐུར་དུ་ཟུག་པ། དེའི་ནང་དུ་ཡྃ་ལས་རླུང་གི་དཀྱིལ་འཁོར་སྔོན་པོ་གཞུ་
གདུངས་པ་ལྟ་བུ། ཆུང་ཟུང་དང་མཆོག་མ་ལ་ཡཾ་དང་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་རཾ་གྱིས་མཚན་པ། དེའི་སྟེང་དུ་
བྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལོ་ལས་སའི་དཀྱིལ་འཁོར་གྲུ་གཞི་སེར་པོ་ཟུར་བཞིར་རྡོ་རྗེ་ཕྱེད་པ་དང་ལྟེ་བ་ལ་ལྃ་གྱིས་མཚན་

པ༑ དེའི་སྟེང་དུ་བྷྲཱུྃ་ལས་འཁོར་ལོ་སེར་པོ་རྩིབས་བཅུ་པ་བྷྲཱུྃ་གྱིས་མཚན་པ། དེའི་སྟེང་གི་བར་སྣང་དུ་ཨོཾ་ཨཱཿཧཱུྃ་ཧོ་དམར་པོ་གཉིས་ཀྱིས་མཐའ་བརྟེན་པའི་བར་དོའི་རྣམ་
པར་ཤེས་པ་དེ་རྣམས་འབྱུང་བཞི་འཁོར་ལོ་དང་བཅས་པ་ལ་ཐིམ་སྟེ། ཐམས་ཅད་རོ་གཅིག་ཏུ་འདྲེས་པ་ལས། རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོ་
གཞལ་ཡས་ཁང་གྲུ་བཞི་པ། སྒོ་བཞི་པ། ནང་ནས་རིམ་པ་བཞིན་ནག་པོ། ལྗང་གུ། དམར་པོ། སེར་པོ། དཀར་པོའི་རྩིག་པ་རིམ་པ་ལྔ་དང་ལྡན་པ། དེའི་
སྟེང་དུ་རིན་པོ་ཆེའི་ཕ་གུས་སེར་པོ་ལ་དྲ་བ་དང་དྲ་བ་ཕྱེད་པ་འཕྱང་བ། དེའི་སྟེང་དུ་རིན་པོ་ཆེའི་མདའ་ཡབ་དང་པུ་ཤུས་བརྒྱན་པ། རྩིག་པའི་ཕྱི་རོལ་དུ་འདོད་ཡོན་གྱི་
སྣམ་བུ་དམར་པོ་ལ་མཆོད་པའི་ལྷ་མོ་བཅུ་དྲུག་གིས་མཆོད་རྫས་དུ་མ་ཐོགས་ནས་བཅོམ་ལྡན་འདས་ལ་མཆོད་པ། ནང་ཀ་བ་བརྒྱད་དང་ལྡན་པ། སྟེང་རྡོ་རྗེའི་གདུང་
བཞིས་མིག་མངས་རིས་སུ་བྲིས་ཤིང་མཛེས་པར་ཕུབ་པ། དབུས་ཕྱུར་བུར་གྱུར་པའི་སྟེང་དུ་རྡོ་རྗེ་དང་རིན་པོ་ཆེའི་ཏོག་གིས་བརྒྱན་པ། སྒོ་བཞིའི་ཐད་སོར་ཀ་བ་བཞི་

༄༅། །བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་སྟེང་དུ་པདྨ་ལ་གནས་པའི་ཆོས་ཀྱི་འཁོར་ལོ་དང་། གདུགས་དང་རི་དྭགས་དང་བཅས་པ། གཞན་
ཡང་གོས་དང་འཕན་དང་། མེ་ཏོག་གི་ཕྲེང་བ་དང་། ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་ལ་སོགས་པ་རྒྱན་དུ་མས་བརྒྱན་པའི་གཞལ་ཡས་ཁང་
དུ་གྱུར། ༈ དེའི་ཕྱི་རོལ་དུ་དུར་ཁྲོད་ཆེན་པོ་བརྒྱད། དེ་དག་ལ་གནས་པའི་ཤིང་བརྒྱད། ཤིང་གི་རྩ་བ་ལ་གནས་པའི་ཕྱོགས་སྐྱོང་བརྒྱད། སྟེང་གི་ནམ་མཁའ་ལ་
གནས་པའི་སྤྲིན་བརྒྱུད། དེ་དག་ལ་གནས་པའི་ཀླུ་བརྒྱད། ཤིང་གི་ཡལ་ག་ལ་གནས་པའི་ཞིང་སྐྱོང་བརྒྱད། གཞན་ཡང་ཆུ་བརྒྱད། མེ་བརྒྱད། མཆོད་རྟེན་
བརྒྱུད༑ གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། འདྲེ་དང་། སྲིན་པོ་དང་། མཁའ་འགྲོ་དང་། མཁའ་འགྲོ་མ་དང་། རོ་དང་རོ་ལངས་ལ་
སོགས་པས་ཡོངས་སུ་གང་བའི་དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་གཞལ་ཡས་ཁང་གི་ནང་གི་ལྷ་སྣམ་ཤར་དཀར། ལྷོ་སེར། ནུབ་དམར། བྱང་ལྗང་།

དབུས་སྔོན་པོའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ། ཉོན་མོངས་པ་ལ་སོགས་པ་བདུད་བཞིའི་ངོ་བོ། ཚངས་པ་སེར་པོ། དབང་
པོ་དཀར་པོ། ཉེ་དབང་སྔོན་པོ། དྲག་པོ་ནག་པོ་རྣམས་སྟེང་ནས་སྟེང་དུ་བརྩེགས་པ། འདབ་མ་བརྒྱད་ལ་ཟླ་བའི་དཀྱིལ་འཁོར་གྱི་སྟེང་དུ། ཤར་དུ་ཚངས་པ་སེར་པོ།
ལྷོར་དབང་པོ་དཀར་པོ། ནུབ་ཏུ་ཉེ་དབང་སྔོན་པོ། བྱང་དུ་དྲག་པོ་ནག་པོ། བྱང་ཤར་དུ་གཤིན་རྗེ་སྔོན་པོ། ཤར་ལྷོར་ནོར་བདག་སེར་པོ། ལྷོ་ནུབ་ཏུ་སྲིན་པོ་ནག་
བོ༑ ནུབ་བྱང་དུ་ཐགས་ཟངས་རིས་དུད་ཀ་རྣམས་འགྱེལ་ཞིང་གདོང་གྱེན་དུ་ཕྱོགས་པའི་གདན་དང་བཅས་པར་གྱུར། ༈ བདག་གིས་བསྒོམས་པའི་སྲུང་བའི་འཁོར་ལོ་དང་།
མདུན་བསྐྱེད་ཀྱི་སྲུང་བའི་འཁོར་ལོ་གཉིས་སུ་མེད་པར་གྱུར། བདག་གིས་བསྒོམས་པའི་དུར་ཁྲོད་བརྒྱད་དང་མདུན་བསྐྱེད་ཀྱི་དུར་ཁྲོད་བརྒྱད་གཉིས་སུ་མེད་པར་གྱུར།
བདག་གིས་བསྒོམས་པའི་གཞལ་ཡས་ཁང་གདན་དང་བཅས་པ་དང་མདུན་བསྐྱེད་ཀྱི་གཞལ་ཡས་ཁང་གདན་དང་བཅས་པ་གཉིས་སུ་མེད་པར་གྱུར། རང་དཀྱིལ་འཁོར་གྱི་།

༄༅། །དབུས་སུ་གཙོ་བོ་ཡབ་ཡུམ་དུ་གསལ་བའི་ཡུམ་གྱི་མཁའ་མི་དམིགས་ཏེ་སྟོང་པའི་ངང་ལས་ཨཱལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨཱཿ   ས་མཚན་པ།
ཨོཾ་པདྨ་སུ་ཁ་དྷཱ་ར། མ་ཧཱ་རཱ་ག་སུ་ཁནྡ་ད། ཙ་ཏུ་རཱ་ནནྡ་བྷ་ག་བི་ཤྭ། ཧཱུྃ་ཧཱུྃ་ཧཱུྃ། ཀཱཪྻཾ་ཀུ་རུ་ཥྭ་མེ། ཡབ་ཀྱི་གསང་བའི་གནས་མི་དམིགས་ཏེ་སྟོང་པའི་ངང་ལས་ཧཱུྃ་
 ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ༀ་བཛྲ་མ་ཧཱ་དྭེ་ཥ། ཙ་ཏུ་རཱ་ནནྡ་དཱ་ཡ་ཀཿ ཁ་ག་མུ་ཁ་ཨེ་ཀཱ་ར་སོ་ནཱ་ཐ། ཧཱུྃ་ཧཱུྃ་ཧཱུྃ། ཀཱཪྻཾ་ཀུ་རུ་ཥྭ་མེ།  
ཡབ་ཡུམ་སྙོམས་པར་ཞུགས་པའི་བདེ་བ་ཆེན་པོའི་སྒྲ་ཧ་ཧ་སི་སི་ཀུན་དུ་རུ་བཛྲ་དྷྲྀཀ་ཅེས་གསང་བའི་གནས་སུ་གྲགས་པའི་སྒྲས་ཕྱོགས་བཅུའི་དེ་བཞིན་གཤེགས་པ་ཐམས་
ཅད་སྤྱན་དྲངས། ཡབ་ཀྱི་ཞལ་དུ་ཞུགས། ཐུགས་ཀར་རྗེས་ཆགས་ཀྱི་མེས་འོད་དུ་ཞུ། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་མཁར་བབས་པས་ཐིག་ལེ་ཆ་
གཉིས་སུ་གྱུར། ཆ་གཅིག་ཡོངས་སུ་གྱུར་པ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ་སྒོ་བཞི་པ། རྟ་བབས་བཞིས་མཛེས་ཤིང་རྒྱན་ཐམས་

ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ཕྱི་རོལ་དུ་དུར་ཁྲོད་བརྒྱད་སྲུང་བའི་འཁོར་ལོ་དང་བཅས་པར་གྱུར། ཆ་གཅིག་ཆ་དགུར་གྱུར་པ་གདན་
སོ་སོའི་སྟེང་དུ་རིམ་པ་བཞིན་དུ་འཁོད་པ་ནི། དབུས་ཀྱི་ཐིག་ལེ་བཅོམ་ལྡན་འདས་སྙིང་པོ་ཀྱེ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། རྩ་
བའི་ཞལ་སྔོན་པོ། གཡས་དཀར། གཡོན་དམར། སྟེང་ཞལ་དུད་ཀ་ཞལ་ལྷག་མ་གཉིས་གཉིས་གནག་པ། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་།
མཆེ་བ་བཞི་བཞི་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་སྣ་ཚོགས་རྡོ་རྗེས་མཚན་པ། ཕྱག་བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་ཀྱི་དང་
པོ་ན་གླང་པོ་ཆེ་དཀར་པོ། གཡོན་གྱི་དང་པོ་ན་སའི་ལྷ་སེར་བོ། དེ་གཉིས་ཀྱིས་ཡུམ་ལ་འཁྱུད་པ། གཡས་ཀྱི་གཉིས་པ་ན་རྟ་སྔོན་པོ། གསུམ་པ་ན་བོང་བུ་གྭ་པ།
བཞི་པ་ན་གླང་སེར་པོ། ལྔ་པ་ན་རྔ་མོ་ཐལ་ཀ །དྲུག་པ་ན་མི་དམར་པོ། བདུན་པ་ན་ཤ་ར་བྷ་སྔོན་པོ། བརྒྱད་པ་ན་བྱི་བླ་གྲྭ་བ། གཡོན་གྱི་གཉིས་པ་ན་ཆུའི་ལྷ་

༄༅། །དཀར་པོ། གསུམ་པ་ན་མེའི་ལྷ་དམར་པོ། བཞི་པ་ན་རླུང་གི་ལྷ་ལྗང་གུ། ལྔ་པ་ན་ཟླ་བའི་ལྷ་དཀར་པོ། དྲུག་པ་ན་ཉི་མའི་ལྷ་དམར་པོ། བདུན་པ་
ན་གཤིན་རྗེ་སྔོན་པོ། བརྒྱད་པ་ན་ནོར་འཛིན་སེར་པོ། དབུ་རེ་རེ་ལ་མི་མགོ་སྐམ་པོ་ལྔ་ལྔས་དབུ་བརྒྱན་ཅིང་རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་དང་
 ལྡན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་རྣམས་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སྒེག་ཅིང་
དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་རོ་དང་ལྡན་པ་ཉིད། དེའི་པང་ན་ཡུམ་རྡོ་རྗེ་བདག་མེད་མ་
སྐུ་མདོག་སྔོན་མོ། ཞལ་གཅིག་ཕྱག་གཉིས་སྤྱན་གསུམ་མ། སྐྲ་སེར་པོ་གྱེན་དུ་བརྫེས་པ། གཡས་གྲི་གུག་གཡོན་ཐོད་པ་འཛིན་པས་ཡབ་ལ་འཁྱུད་པ། མི་མགོ་
སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་གཡོན་བརྐྱངས་ཤིང་གཡས་བསྐུམ་པས་ཡབ་ལ་འཁྱུད་པ།

གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ་ཞེས་པའི་བར་དང་། ༈ ཤར་གྱི་ཐིག་ལེ་གོ་རི་ནག་མོ་གཡས་གྲི་གུག་གཡོན་ཉ་རོ་ཧི་ཏ་འཛིན་པ། ལྷོའི་ཐིག་ལེ་ཙོ་
རི་དམར་མོ་གཡས་ཅང་ཏེའུ་གཡོན་ཕག་པ་འཛིན་པ། ནུབ་ཀྱི་ཐིག་ལེ་བེ་ཏཱ་ལི་སེར་མོ། གཡས་རུས་སྦལ་གཡོན་ཐོད་པ་འཛིན་པ། བྱང་གི་ཐིག་ལེ་གྷསྨ་རི་ལྗང་གུ་
གཡས་སྤྲུལ་གཡོན་ཐོད་པ་འཛིན་པ། བྱང་ཤར་གྱི་ཐིག་ལེ་པུཀྐ་སི་སྔོན་མོ་གཡས་སེང་གེ་གཡོན་དགྲ་སྟྭ་འཛིན་པ། ཤར་ལྷོའི་ཐིག་ལེ་རི་ཁྲོད་མ་དཀར་མོ་གཡས་དགེ་
སློང་༑ གཡོན་གསིལ་བྱེད་འཛིན་པ། ལྷོ་ནུབ་ཀྱི་ཐིག་ལེ་གདོལ་པ་མོ་སྔོ་དམར་གཡས་འཁོར་ལོ་གཡོན་ཐོང་གཤོལ་འཛིན་པ། ནུབ་བྱང་གི་ཐིག་ལེ་གཡུང་མོ་ཁ་དོག་
སྣ་ཚོགས་པ་གཡས་རྡོ་རྗེ་གཡོན་སྡིག་མཛུབ་མཛད་པ། ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་མ། སྒྲ་སེར་པོ་གྱེན་དུ་བརྗེས་པ། གཅེར་བུ་རུས་པའི་
རྒྱན་ལྔས་བརྒྱན་པ། མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་བྱས་པ། ཞབས་གཡོན་བརྐྱངས་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་

 ༄༅། །ཤེས་ཀྱི་མེ་འབར་བའི་དབུས་ན་བཞུགས་པའོ། ། ཞེས་པའི་བར་གྱིས་གསལ་བཏབ་པའམ་མི་ནུས་ན་ལྷ་རྣམས་ཀྱི་མིང་བརྗོད་པ་ཙམ་བྱའོ། །དེ་ནས་མཁའ་ནང་གི་གཙོ་བོ་ཡབ་ཡུམ་
དཔག་ཏུ་མེད་པ་སྤྲོས། ནམ་མཁའི་ཁམས་ཐམས་ཅད་ཁྱབ། སེམས་ཅན་ཐམས་ཅད་ཀྱི་ཞེ་སྡང་དང་རྣམ་པར་ཤེས་པའི་ཕུང་པོ་སྦྱངས། ཆོས་ཀྱི་དབྱིངས་ཀྱི་ཡེ་ཤེས་ལ་
བཀོད༑ ཚུར་འདུས་རང་ལ་ཐིམ་པ་ནི་རང་ཉིད་བཅོམ་ལྡན་འདས་སྙིང་པོ་ཀྱེ་རྡོ་རྗེ་སྐུ་མདོག་སྔོན་པོ་ནས། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། 
ཞེས་པའི་བར་བརྗོད། ༈ མཁའ་ནང་གི་གཽ་རཱི་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་གཏི་མུག་དང་གཟུགས་ཀྱི་ཕུང་པོ་སྦྱངས། མེ་ལོང་ལྟ་བུའི་ཡེ་ཤེས་ལ་བཀོད། 
ཚུར་འདུས་ཤར་དུ་ཚངས་པའི་གདན་ལ་འཁོད་པ་ནི། གཽ་རཱི་ནག་མོ་གཡས་གྲི་གུག །གཡོན་ཉ་རོ་ཧི་ཏ་འཛིན་པ། མཁའ་ནང་གི་ཙོ་རཱི་དཔག་ཏུ་མེད་པ་སྤྲོས།
སེམས་ཅན་ཐམས་ཅད་ཀྱི་ང་རྒྱལ་དང་སེར་སྣ་དང་ཚོར་བའི་ཕུང་པོ་སྦྱངས། མཉམ་པ་ཉིད་ཀྱི་ཡེ་ཤེས་ལ་བཀོད། ཚུར་འདུས་ལྷོ་དབང་པོའི་གདན་ལ་འཁོད་པ་ནི། ཙཽ་

རཱི་དམར་མོ་གཡས་ཅང་ཏེའུ་གཡོན་ཕག་པ་འཛིན་པ། མཁའ་ནང་གི་བེ་ཏཱ་ལཱི་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་འདོད་ཆགས་དང་འདུ་ཤེས་ཀྱི་ཕུང་པོ་
སྦྱངས༑ སོ་སོར་རྟོག་པའི་ཡེ་ཤེས་ལ་བཀོད། ཚུར་འདུས་ནུབ་ཏུ་ཉེ་དབང་གི་གདན་ལ་འཁོད་པ་ནི་བེ་ཏཱ་ལི་སེར་མོ། གཡས་རུས་སྦལ་གཡོན་ཐོད་པ་འཛིན་པ།
མཁའ་ནང་གི་གྷསྨ་རི་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཕྲག་དོག་དང་འདུ་བྱེད་ཀྱི་ཕུང་པོ་སྦྱངས། བྱ་བ་གྲུབ་པའི་ཡེ་ཤེས་ལ་བཀོད། ཚུར་འདུས་བྱང་
དུ་དྲག་པོའི་གདན་ལ་འཁོད་པ་ནི། གྷསྨ་རི་ལྗང་གུ་གཡས་སྤྲུལ་གཡོན་ཐོད་པ་འཛིན་པ། མཁའ་ནང་གི་པུཀྐ་སཱི་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་སའི་
ཁམས་སྦྱངས། བྱམས་པ་ཚད་མེད་པ་ལ་བཀོད། ཚུར་འདུས་བྱང་ཤར་དུ་གཤིན་རྗེའི་གདན་ལ་འཁོད་པ་ནི། པུཀྐ་སཱི་སྔོན་མོ་གཡས་སེང་གེ་གཡོན་དགྲ་སྟྭ་འཛིན་པ།
མཁའ་ནང་གི་རི་ཁྲོད་མ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་ཆུའི་ཁམས་སྦྱངས། སྙིང་རྗེ་ཚད་མེད་པ་ལ་བཀོད། ཚུར་འདུས་ཤར་ལྷོ་ནོར་བདག་གི་

༄༅། །གདན་ལ་འཁོད་པ་ནི་རི་ཁྲོད་མ་དཀར་མོ་གཡས་དགེ་སློང་གཡོན་གསིལ་བྱེད་འཛིན་པ། མཁའ་ནང་གི་གདོལ་པ་མོ་དཔག་ཏུ་མེད་པ་སྤྲོས། སེམས་ཅན་
ཐམས་ཅད་ཀྱི་མེའི་ཁམས་སྦྱངས། དགའ་བ་ཚད་མེད་པ་ལ་བཀོད། ཚུར་འདུས་ལྷོ་ནུབ་ཏུ་སྲིན་པོའི་གདན་ལ་འཁོད་པ་ནི་གདོལ་པ་མོ་སྔོ་དམར་གཡས་འཁོར་ལོ།
གཡོན་ཐོང་གཤོལ་འཛིན་པ། མཁའ་ནང་གི་གཡུང་མོ་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་རླུང་གི་ཁམས་སྦྱངས། བཏང་སྙོམས་ཚད་མེད་པ་ལ་བཀོད།
ཚུར་འདུས་ནུབ་བྱང་དུ་ཐགས་ཟངས་རིས་ཀྱི་གདན་ལ་འཁོད་པ་ནི་གཡུང་མོ་ཁ་དོག་སྣ་ཚོགས་པ་གཡས་རྡོ་རྗེ། གཡོན་སྡིགས་མཛུབ་མཛད་པ། ཐམས་ཅད་ཀྱང་ཞལ་
གཅིག་ཕྱག་གཉིས་སྤྱན་གསུམ་མ། སྐྲ་སེར་པོ་གྱེན་དུ་བརྫེས་པ། གཅེར་བུ་རུས་པའི་རྒྱན་ལྔས་བརྒྱན་པ། མི་མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་
བཅུའི་དོ་ཤལ་བྱས་པ། ཞབས་གཡོན་བརྐྱངས་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །མཁའ་ནང་གི་གཞལ་ཡས་

ཁང་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་མ་དག་པ་སྣོད་ཀྱི་འཇིག་རྟེན་སྦྱངས། དག་པ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་རྟོགས་པ་ལ་བཀོད། 
ཚུར་འདུས་མདུན་བསྐྱེད་ཀྱི་གཞལ་ཡས་ཁང་ལ་ཐིམ། མཁའ་ནང་གི་དུར་ཁྲོད་བརྒྱད་དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་འཇིག་རྟེན་ཆོས་བརྒྱད་ཀྱི་རྣམ་
རྟོག་སྦྱངས། སྒྱུ་མ་ལ་སོགས་པའི་དཔེ་བརྒྱད་རྟོགས་པ་ལ་བཀོད། ཚུར་འདུས་མདུན་བསྐྱེད་ཀྱི་དུར་ཁྲོད་བརྒྱད་ལ་ཐིམ། མཁའ་ནང་གི་སྲུང་བའི་འཁོར་ལོ་དཔག་ཏུ་
མེད་པ་སྤྲོས། སེམས་ཅན་ཐམས་ཅད་ཀྱི་ལུས་ངག་ཡིད་གསུམ་གྱི་བར་དུ་གཅོད་པ་ཐམས་ཅད་སྦྱངས། སྐུ་གསུང་ཐུགས་རྡོ་རྗེ་གསུམ་གྱི་གོ་འཕང་ལ་བཀོད། ཚུར་
འདུས་མདུན་བསྐྱེད་ཀྱི་སྲུང་བའི་འཁོར་ལོ་ལ་ཐིམ། ཞེས་བརྗོད་དེ་རྐང་ཐོན་དུ་སྤྲོ་བའོ། །བྱུང་རྫོགས་སུ་སྤྲོ་ན་མངལ་དུ་དཀྱིལ་འཁོར་བསྐྱེད་ནས། མཁའ་ནང་གི་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་སུ་
རྫོགས་པ་ཡུམ་གྱི་བྷ་ག་ནས་ཕྱིར་སྤྲོས། ནམ་མཁའི་ཁམས་ཐམས་ཅད་ཁྱབ་སྟེ། སེམས་ཅན་ཐམས་ཅད་ཀྱི་དོན་བྱས་ཚུར་འདུས་མདུན་བསྐྱེད་ཀྱི་རྟེན་དང་བརྟེན་པར་བཅས་པའི་དཀྱིལ་འཁོར་དང་གཉིས་སུ་མེད་པར་གྱུར་པར་བསམ་མོ། །ཡང་ན་

༄༅། །གཞན་རྣམས་གོང་བཞིན་ལས། རང་ཉིད་ཤར་གྱི་སྒོ་ཁང་དུ། །གཙོ་བོ་ཡབ་ཡུམ་རྣལ་འབྱོར་གྱིས། །གནས་པས་མངལ་འབྱིན་བྱས་ཀྱང་རུང་། །དེའི་ཚེ་གཙོ་བོ་ལྔ་བསྲེས་འགྱུར། །ཞེས་ཏེ་ཆོ་ག་གོང་འོག་གཞན་ཐམས་
ཅད་འདྲ་བ་ལས། བདག་མདུན་བསྲེ་བའི་ཚེ་རང་ཉིད་དཀྱིལ་འཁོར་གྱི་དབུས་སུ་ཕྱིན་པའི་དམིགས་པ་དོར་ནས། དཀྱིལ་འཁོར་གྱི་ཤར་ཕྱོགས་ཀྱི་སྒོ་ཁང་དུ་གཙོ་བོ་ཡབ་ཡུམ་དུ་གསལ་བའི་མཁའ་གསང་བྱིན་རླབས་མན་གོང་དུ་བཤད་པ་བཞིན་
བྱས་ལ་གཙོ་བོ་མངལ་འབྱིན་བྱས་པའི་རྗེས་སུ་ཚུར་འདུས་དབུས་ཀྱི་གདན་གྱི་སྟེང་དུ་འཁོད་པ་ནི། ཞེས་སོགས་ཀྱིས་གསལ་གདབ། འོག་ཏུ་རང་དཀྱིལ་འཁོར་གྱི་གཙོ་བོ་ལས་ཧེ་རུ་ཀར་བྱེ་བའི་དམིགས་པ་དོར་ལ་ཤར་སྒོར་གནས་བཞིན་པ་དེ་ཉིད་
ཀྱིས་མཆོད་པ་འབུལ་བ་སོགས་ལ་འཇུག་པ་ནི་ལུགས་གཅིག་སྟེ་ལས་ཀྱི་སློབ་མས་སྒྲུབ་མཆོད་བྱེད་ན་འདི་ལྟར་བྱས་པ་བདེའོ། །དེ་ནས། ལྷ་དེ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ་ཞེས་སོགས་ནས་ཐུགས་ཀར་
ཐུགས་རྡོ་རྗེ་མ་ཞེས་པའི་བར་དུ་བརྗོད་ལ། དངོས་གཞི་དང་པོའི་ཚེ་ལག་པས་རྡོ་རྗེ་གསོར་ཞིང་། སྙིང་གའི་ཧཱུྃ་གི་འོད་ཟེར་གྱིས་སྟ་གོན་གྱི་ལྷའི་ཕྱི་འབྲང་གི་བགེགས་ཐམས་ཅད་བསྐྲད་པར་བསམས་ལ།
ངག་ཏུ་ཨཥྚཱ་བཟླ། སྟ་གོན་གྱི་ལྷ་ནམ་མཁར་བཞུགས་པ་ལ། ཨོཾ་ཨེ་ཧྱེ་ཧི། བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཨོ་ནཱི་རཱི་ཞེས་སོགས་ཆུ་བཞི་ཙམ་ཕུལ་ལ། ཨོཾ་བཛྲ་གཽ་རཱི་ཨཱ་ཀཪྵ་ཡ་

ཛཿ སོགས་སྔགས་རྒྱས་དགུག་གཞུག་བྱ་སྟེ། འདི་དངོས་གཞི་གཉིས་པ་མན་ཆད་ལ་མི་དགོས་སོ། ། དེ་ནས་རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བཅོམ་ལྡན་འདས་
ཀྱེ་རྡོ་རྗེའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཞེས་མཚན་སྔགས་
ལན་གཅིག་སྦྱར་བའི་ཨོ་ནི་རི་སོགས་ནས་སྭཱ་ཧཱའི་བར་གྱིས་མཆོད། ཨོཾ་བཛྲ་གོ་རཱི་ཨ་ཀན་ཡ་ཛསོགས་ནས་ཝ་ཤཾ་ཀུ་རུ་ཧོ། སླར་ཡང་རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་དབང་གི་
ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ   ཨོཾ་པཉྩ་ཀུ་ལ་ས་པ་རི་ཝཱ་ར་ཨོཾ་ནཱི་རཱི་སོགས་ནས་ཤབྡ་ཨཱཿཧཱུྃ་བར་དང་། བཅོམ་ལྡན་དེ་བཞིན་གཤེགས་པ་ཀུན། །ཞེས་སོགས་
ནས། ཁྱེད་ཀྱིས་འདི་ལ་དབང་བསྐུར་སྩོལ། །སངས་རྒྱས་རྣམས་ནི་ཐམས་ཅད་ཀྱི་ཞེས་སོགས་ནས། རྡོ་རྗེའི་དབང་བསྐུར་ཆེན་པོ་སྦྱིན། །ༀ་བཛྲ་བྷ་ཝ་ཨ་བྷི་ཥིཉྩ་ཧཱུྃ། ཞེས་
གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་གཙོ་བོ་ཡབ་ཡུམ་གཉིས་གོ་རཱི་དང་པུཀྐ་སི་ལ་མི་བསྐྱོད་པ། ཙོ་རཱི་

༄༅། །དང་ཤ་བ་རི་ལ་རྣམ་པར་སྣང་མཛད། བེ་ཏཱ་ལཱི་དང་ཙཎྜ་ལི་ལ་རིན་ཆེན་འབྱུང་ལྡན། གྷསྨ་རཱི་དང་ཌོམྦི་ནཱི་ལ་འོད་དཔག་ཏུ་མེད་པས་དབུར་བརྒྱན། དེ་ནས་
ལྷ་རྣམས་ལ་དམིགས་ལ། ཧཱུྃ་ཤྲཱི་ཧེ་བཛྲ་ཨོཾ་ཤྲཱི་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ་ཞེས་སོགས་ཡིག་བརྒྱ་ཅི་རིགས་བཟླ། དེ་བཞིན་དུ། ནྃ་ནཻ་རཱཏྨ་ཨོཾ་ཤྲཱི་བཛྲ་ཧེ་རུ་ཀ་ཞེས་སོགས་དང་། གྃ་གཽ་རཱི་ཨོཾ་
ཤྲཱི་བཛྲ  ༴  ཙྃ་ཙཽ་རཱི་ཨོཾ་ཤྲཱི་བཛྲ༴    བྃ་བེ་ཏཱ་ལཱི་ཨོཾ་ཤྲཱི་བཛྲ༴  གྷྃ་གྷསྨ་རཱི་ཨོཾ་ཤྲཱི་བཛྲ   པྃ་པུཀྐ་སཱི་ཨོཾ་ཤྲཱི་བཛྲ༴   ཤཾ་ཤ་ཝ་རཱི་ཨོཾ་ཤྲཱི་བཛྲ  ༴     ལྃ་ཙཎྜལཱི་ཨོཾ་ཤྲཱི་བཛྲ༴    ཌྃ་ཌོམྦི་
ནཱི་ཨོཾ་ཤྲཱི་བཛྲ༴ ཞེས་སོགས་ཅི་རིགས་བཟླས་པའི་རྗེས་སུ་རྡོ་རྗེ་ཐལ་མོ་སྦྱར་ལ། རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་བརྟེན་པར་བཞུགས་སུ་གསོལ། བརྟན་པར་
བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་ཐམས་ཅད་སྩལ་དུ་གསོལ། ཞེས་པའི་མཐར། རང་ཉིད་དཀྱིལ་འཁོར་གྱི་གཙོ་
བོའི་ཐུགས་ཀ་ནས་ཧེ་རུ་ཀ་ཕྱག་གཉིས་པའི་རྣམ་པས་བྱེ་སྟེ། ཤར་ཕྱོགས་ཀྱི་སྒོ་ཁང་དུ་འཁོད་པར་གྱུར་ཞེས་བརྗོད། དེ་ནས་མཆོད་པ་བྱིན་རླབས་ནས་བརྩམས་ཏེ། ཆུ་བཞི་ཉེར་སྤྱོད་གོས་ཟུང་ནང་

མཆོད་ཡིད་ཟུང་བསྟོད་ཐུང་བསྟོད་རིང་རྣམས་སྟ་གོན་གྱི་སྐབས་སུ་བཤད་པ་བཞིན་བྱས་ལ། བསྟོད་པའི་མཐར་རང་གི་ལྕེ་ལ་བདུད་རྩི་མྱངས་ཏེ། ཨོ་ཨཱ  ཿ  ཧཱུྃ་ཞེས་བརྗོད་པས་སྙིང་གའི་ཧཱུྃ་ལྷ་ཐམས་ཅད་ཀྱི་ངོ་བོ་མཉེས་པར་བསམས་ཏེ་འདི་མ་ཆད་
པ་གལ་ཆེའོ། །དེ་ནས་སྒྲུབ་གྲོགས་གཅིག་ཨ ཥྚཱ་བཟླ་ཞིང་དཀྱིལ་འཁོར་བསྲུང་དུ་བཅུག་ལ། རང་ཉིད་གྲོགས་དང་བཅས་པས་སྒྲུབ་ཁང་གི་ཕྱིའམ། དཀྱིལ་འཁོར་དང་ཡོལ་བས་བར་དུ་ཆོད་པའི་སར་ཕྱིན་ལ། ཇི་ལྟར་འོས་པའི་སྟེགས་ལ་
གཏོར་མ་གཅིག་དང་། དེའི་གཡས་སུ་ཆུ་བཞི་དང་། གཡོན་དུ་ཉེར་སྤྱོད་ལྔ་མདུན་ནས་རྒྱབ་ཏུ་སྒྲེང་ཚར་དུ་བཤམ། མདུན་དུ་ནང་མཆོད་ཀྱང་བཤམས་ལ། གཏོར་མ་ཆབ་ཀྱིས་བྲན་ཏེ་རྡོ་རྗེ་དྲིལ་བུ་དང་བཅས་པས་གཏོར་མ་ནང་མཆོད་ལྟར་བྱིན་
གྱིས་བརླབས་ལ། ༈ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་སྭ་བྷཱ་ཝ་ཤུདྡྷཿསརྦྦ་དྷརྨཱཿ  སྭ་བྷ་ཝ་ཤུདྡྷོ྅ཧཱྃ། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་
སྔོན་པོ་གཞུ་བདུངས་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཨ་ལས་ཐོད་པ་དཀར་
པོ་དུམ་བུ་གསུམ་པ་དཔྲལ་བ་རང་ལ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཤར་དུ་གོ་ལས་བ་ལང་གི་ཤ །ལྷོར་ཀུ་ལས་ཁྱིའི་ཤ། ནུབ་

༄༅། །ཏུ་ད་ལས་རྟའི་ཤ །བྱང་དུ་ཧ་ལས་གླང་པོ་ཆེའི་ཤ །དབུས་སུ་ན་ལས་མིའི་ཤ །ཤ་དེ་རྣམས་རེ་རེའི་སྟེང་དུ་ཡང་། ཤར་དུ་བྷྲཱུྃ་ལས་དྲི་ཆེན། ལྷོར་ཨཱྃ་
ལས་རཀྟ། ནུབ་ཏུ་ཛྲཱིཾ་ལས་བྱང་སེམས། བྱང་དུ་ཁྃ་ལས་ཤ་ཆེན་གྱི་དྭངས་མ། དབུས་སུ་ཧཱུྃ་ལས་དྲི་ཆུ། དེ་རྣམས་ཀྱི་སྟེང་དུ་ཤར་དུ་བྷྲཱུྃ་མེ་ལོང་ལྟ་བུའི་ཡེ་ཤེས།
ལྷོར་ཨཾ་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛྲཱིཾ་སོ་སོར་རྟོག་པའི་ཡེ་ཤེས། བྱང་དུ་ཁྃ་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཟླ་བའི་
མཐར་གཡོན་སྐོར་གྱིས་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལཱྀ་ལཱྀ་ཨེ་ཨཻ་ཨོ་ཨཽ་ཨོཾཨྃ་ཨཿ  གཡས་སྐོར་གྱིས་ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་
མ༑ ཡ་ར་ལ་ཝ་ཤ་ཥ་ས་ཧ་ཀྵ། དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རྃ་ལས་ཉི་མའི་དཀྱིལ་འཁོར། དེའི་སྟེང་དུ་
ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འོག་ཏུ་འཕྲོས་པས། རླུང་གི་བ་དན་ལ་ཕོག་པས་རླུང་གཡོས་མེ་སྦར་བས་ཤ་

ལྔ་བདུད་རྩི་ལྔ་རྣམས་སྐོལ་ཞིང་འོད་དུ་ཞུ་བའི་རླངས་པ་གྱེན་ལ་སོང་བས། ཨོཾ་དང་རྡོ་རྗེའི་ལྟེ་བའི་ཧཱུྃ་ལ་ཕོག་པས་བདུད་རྩིའི་རྒྱུན་འཛག །ཡང་ཧཱུྃ་ལས་འོད་ཟེར་ཕྱོགས་བཅུར་
འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡང་དག་པའི་ཡེ་ཤེས་ཀྱི་བདུད་རྩི་རྣམས་ཧེ་རུ་ཀ་ཕྱག་གཉིས་པའི་རྣམ་པར་བྱོན་ཏེ། རྡོ་རྗེའི་ལྟེ་བའི་ཧཱུྃ་ལ་
ཐིམ་པས་རྡོ་རྗེ་ལྗིད་དང་ལྡན་པར་གྱུར། རྡོ་རྗེ་ཉི་མ་ཨོ་དང་བཅས་པ་ཐོད་པའི་ནང་དུ་ལྷུང་བ་འོད་དུ་ཞུ་ནས་སྔར་གྱི་བདུད་རྩི་རྣམས་དང་གཉིས་སུ་མེད་པར་གྱུར་ཏེ་ཁ་དོག་
དང་དྲི་དང་རོ་དང་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ  ཧཱུྃ་ཧ་ཧོ་ཧྲཱི ཿ  ཞེས་གསུམ་མམ་ལྔ་བརྗོད་དེ་བྱིན་གྱིས་བརླབས་ལ། གཏོར་མའི་སྟེང་གི་ནམ་མཁར་
ཨེ་ཨེ་ཨེ་ལས་ཆོས་ཀྱི་འབྱུང་གནས་གྲུ་གསུམ་སུམ་བརྩེགས་ཀྱི་ནང་དུ་པྃ་པྃ་པྃ་ལས་པདྨ་འདབ་མ་བརྒྱད་པ་རེ་རེ། སྟེང་གི་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་
མ་བརྒྱད་ལ་ཨོ་དགུ་ཡོངས་སུ་གྱུར་པ་ལས་དབུས་སུ་སྐུ་རྡོ་རྗེ། ཤར་དུ་དབང་ཕྱུག་ཆེན་པོ། ལྷོར་ལྷའི་དབང་པོ། ནུབ་ཏུ་ཚངས་པ། བྱང་དུ་ཁྱབ་འཇུག །ཤར་

༄༅། །ལྷོར་འདོད་པའི་རྒྱལ་པོ། ལྷོ་ནུབ་ཏུ་ཚོགས་ཀྱི་བདག་པོ། ནུབ་བྱང་དུ་བྷྲྀདྒི་རི་ཏི། བྱང་ཤར་དུ་གཞོན་ནུ་ཀཱརྟི་ཀ་སྟེ་ཐམས་ཅད་ཀྱང་སྐུ་མདོག་དཀར་པོ་
ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་རིག་མ་ལ་འཁྱུད་པ། བར་གྱི་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་ཧཱུྃ་དགུ་
ཡོངས་སུ་གྱུར་པ་ལས་དབུས་སུ་ཐུགས་རྡོ་རྗེ། ཤར་དུ་བརྒྱ་བྱིན། ལྷོར་གཤིན་རྗེ། ནུབ་ཏུ་ཆུ་ལྷ། བྱང་དུ་གནོད་སྦྱིན། ཤར་ལྷོར་མེ་ལྷ།ལྷོ་ནུབ་ཏུ་སྲིན་པོ།
ནུབ་བྱང་དུ་རླུང་ལྷ། བྱང་ཤར་དུ་དབང་ལྡན་ཏེ་ཐམས་ཅད་ཀྱང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་རིག་མ་ལ་འཁྱུད་པ།
འོག་གི་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱད་ལ་དགུ་ཡོངས་སུ་གྱུར་པ་ལས་དབུས་སུ་གསུང་རྡོ་རྗེ། ཤར་དུ་སྟོབས་ཀྱི་རྒྱུ། ལྷོར་དུང་སྐྱོང་། །
ནུབ་ཏུ་མཐའ་ཡས། བྱང་དུ་ནོར་རྒྱས། ཤར་ལྷོར་འཇོག་པོ། ལྷོ་ནུབ་ཏུ་རིགས་ལྡན། ནུབ་བྱང་དུ་པདྨ། བྱང་ཤར་དུ་པདྨ་ཆེན་པོ་སྟེ་ཐམས་ཅད་ཀྱང་སྐུ་མདོག་

དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་རིག་མ་ལ་འཁྱུད་པ། འབྱུང་པོ་ཉེར་བཞི་པོ་འདི་དག་ཐམས་ཅད་པདྨ་དང་ཉི་མའི་གདན་ལ་
གཡས་བརྐྱང་གི་སྟབས་ཀྱིས་བཞུགས་པ། རུས་པའི་རྒྱན་གྱིས་བརྒྱན་པ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་སྟེང་གི་ལྷ་ཐམས་ཅད་ལྷ་ཆེན་བརྒྱད་ལ་ཐིམ།
ས་སྟེང་ན་གནས་པའི་སེམས་ཅན་ཐམས་ཅད་ཕྱོགས་སྐྱོང་བརྒྱད་ལ་ཐིམ། ས་འོག་ན་གནས་པའི་སེམས་ཅན་ཐམས་ཅད་ཀླུ་ཆེན་བརྒྱད་ལ་ཐིམ། དེ་ཐམས་ཅད་ཀྱི་མིག་ཏུ་
གཏི་མུག་རྡོ་རྗེ་མ། རྣ་བར་ཞེ་སྡང་རྡོ་རྗེ་མ། སྣ་ལ་སེར་སྣ་རྡོ་རྗེ་མ། ཁ་ལ་འདོད་ཆགས་རྡོ་རྗེ་མ། ལུས་ལ་ཕྲག་དོག་རྡོ་རྗེ་མ། ཡིད་ལ་བདག་མེད་རྣལ་འབྱོར་མ། 
སྤྱི་བོར་སྐུ་རྡོ་རྗེ་མ། མགྲིན་པར་གསུང་རྡོ་རྗེ་མ། ཐུགས་ཀར་ཐུགས་རྡོ་རྗེ་མ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཀྱེ་རྡོ་རྗེ་ལྷ་དགུ་སྐུ་གསུང་ཐུགས་རྡོ་རྗེའི་ལྷ་ཚོགས་དང་བཅས་པའི་རྣམ་པར་ཨོཾ་བཛྲ་ས་མཱ་ཛཿ  ཞེས་དང་སེ་གོལ་གྱི་སྒྲས་སྤྱན་དྲངས། སོ་སོའི་ཕྱག་རྒྱ་དང་བཅས་ཏེ། ཨོཾ་

༄༅། །བཛྲ་གཽ་རཱི་ཨཱ་ཀཪྵ་ཡ་ཛཿནས། ཝ་ཤྃ་ཀུ་རུ་ཧོ། སླར་ཡང་སྙིང་གའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ
ཐལ་མོ་སྦྱར་ཏེ། དཀར་མོ་རི་དྭགས་སོགས་ནས་གཡུང་མོས་སྐུ་ལ་འཁྱུད་པ་ཉིད། །བཅོམ་ལྡན་དེ་བཞིན་གཤེགས་པ་ཀུན། །ནས་འདི་ལ་དབང་བསྐུར་སྩོལ། །ཞེས་གསོལ་བ་བཏབ་
བས། སངས་རྒྱས་རྣམས་ནི་སོགས་ནས། རྡོ་རྗེའི་དབང་སྐུར་ཆེན་པོ་སྦྱིན། །ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་
མ་དག །ཆུའི་ལྷག་མ་ཡར་ལུད་པ་ལས་སྐུ་རྡོ་རྗེ་ལྷ་ཆེན་བརྒྱད་དང་བཅས་པ་ལ་རྣམ་པར་སྣང་མཛད། ཐུགས་རྡོ་རྗེ་ཕྱོགས་སྐྱོང་བརྒྱད་དང་བཅས་པ་ལ་མི་བསྐྱོད་པ།
གསུང་རྡོ་རྗེ་ཀླུ་ཆེན་བརྒྱད་དང་བཅས་པ་ལ་འོད་དཔག་མེད་ཀྱིས་དབུར་བརྒྱན་ཞེས་པའི་མཐར། ཨོཾ་ནཱི་རཱི་ཞེས་སོགས་ནས་ཁྃ་རྃ་མ་ཧཱ་ཨརྒྷཾ་པྲ་ཏིཙྪ་སྭཱ་ཧཱ། ཨོཾ་ཨིནྡྲ་ཛ་མ་ཞེས་སོགས་ཀྱིས་
གཏོར་མ་འབུལ་ལ། མཆོད་པ་ནས་བར་ཆད་ཐམས་ཅད་སྲུང་བ་དང་སྟོང་གྲོགས་མཛོད་ཅིག་ཞེས་བའི་བར་སྔོན་འགྲོའི་གཏོར་མའི་སྐབས་བཞིན་བརྗོད། དེ་ནས་དྲིལ་བུ་རྒྱུན་ཆགས་སུ་དཀྲོལ་ལ། རྡོ་རྗེའི་གླུ་བཀྲ་ཤིས་

སྨོན་ལམ་རྣམས་བྱ། དེའི་ཚེ་སྒྲུབ་གྲོགས་ཀྱིས་ཞལ་ཟས་ནས་བརྩམས་ཏེ་འཐོར་འཐུང་གི་བར་གྱི་མཆོད་པ་རྣམས་གཡས་སྐོར་གྱི་རིམ་པས་གཏོར་སྣོད་དུ་བསྡུས་ལ། སློབ་དཔོན་གྱིས་མཆོད་ཡོན་གྱི་ཕྱག་རྒྱ་དང་། ཨོཾ་ཧྲཱི ཿ       བི་ཤུདྡྷཿ  སརྦ་
དྷརྨཱཿསརྦ་པཱ་པྃ་ནི་ཙ་སྱ་སཾ་ཤོ་དྷ་ཡ་སརྦ་བི་ཀལྤཱ་ན་ཨ་པ་ན་ཡ་ཧཱུྃ་ཞེས་བརྗོད། དེའི་ཚེ་སློབ་མས་མཆོད་ཡོན་གྱི་ཆུས་གཏོར་སྣོད་ལ་བསྐོར་ཏེ་ལྷག་མ་གཏོར་མ་འགྲོ་ཕྱོགས་སུ་བསྒྲེང་ལ། ཨོཾ་བཛྲ་ས་ཏྭ་ས་མ་ཡ།
མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛ་ཌི་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། སུ་པོཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། ཤ་ཤྭ་ཏོ་མེ་བྷ་ཝ། ཧྲྀ་ད་ཡམྨེ་ཨ་དྷི་ཏིཥྛ་སརྦ་
སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲི་ཡཿ  ཀུ་རུ་ཧཱུྃ། ཧ་ཧ་ཧ་ཧ་ཧོ། བྷ་ག་ཝཱན་སརྦ་ཏ་ཐཱ་ག་ཏཱ་བཛྲ་མཱ་མེ་མུཉྩ། བཛྲ་བྷ་ཝ་མ་ཧཱ་ས་མ་ཡ་སཏྭ་ཨཱཿ  ཞེས་གུར་ནས་
འབྱུང་བའི་ཡི་གེ་བརྒྱ་པའི་མཐར་མུཿ   ཞེས་དང་ལག་པ་གཡས་ས་ལ་རེག་པས་གཏོར་མགྲོན་སྒྲུབ་ཁང་གི་ཕྱོགས་མཚམས་རྣམས་སུ་གཤེགས་པར་བསམས་ཤིང་། སྒྲུབ་མཆོད་རྗེས་མའི་ཉིན་ཡེ་ཤེས་པ་གཤེགས་དམ་ཚིག་པ་རང་ལ་
ཐིམ་ཞེས་བརྗོད། གང་ལྟར་ཡང་ཨོཾ་ཨཱཿ ཧཱུྃ་ཞེས་པས་རང་དང་སྒྲུབ་གྲོགས་ཀྱི་གནས་གསུམ་བསྲུངས་ལ། གཏོར་མ་རོལ་མོ་དང་བཅས་པས་གཙང་སར་བསྐྱལ་ཏེ། ཨཥྚཱ་བཟླ་ཞིང་རོལ་མོ་རྒྱུན་ཆགས་དང་བཅས་པས་སློབ་དཔོན་གྱིས་རྟིང་

༄༅། །མནན་ནས་ནང་དུ་ལོག་སྟེ་ཡི་གེ་བརྒྱ་པ་བཟླ་ཞིང་ཤོང་ན་དངོས་སུ་དཀྱིལ་འཁོར་ལ་བསྐོར་བ་གསུམ་མམ་བདུན་ལ་སོགས་པ་བྱ། མི་ཤོང་ན་འདོད་སྣམ་གྱི་སྟེང་ནས་བྱས་པར་བསམས་ལ། མཐར་དཀྱིལ་འཁོར་གྱི་ཤར་ཕྱོགས་
ནས་རྡོ་རྗེ་ཐལ་མོ་སྦྱར་ཏེ། བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས། ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་དུ་གྱུར་པ་དང་། ཆོ་ག་ལྷག་
ཆད་དུ་གྱུར་པ་དང་། མཆོད་པའི་ཡོ་བྱད་མ་འབྱོར་པ་དང་ཉམས་པ་ལ་སོགས་པ་དཀྱིལ་འཁོར་ཆེན་པོ་བསྒྲུབས་པ་ལ་སྐྱོན་དུ་གྱུར་པ་གང་ལགས་པ་དེ་དག་ཐམས་ཅད་
བཟོད་པར་མཛད་དེ་ལྷག་ཆད་ཁ་སྐོང་བར་མཛད་དུ་གསོལ་ཞེས་བརྗོད་ཅིང་། རྡོར་དྲིལ་འཛིན་བཞིན་པས་ཕྱག་བྱས་ནས་གྲལ་ལ་འདུག་གོ །གལ་ཏེ་རབ་གནས་རྟེན་ཡོད་ན། སྐབས་འདིར་རབ་གནས་སྟ་གོན་བྱ། ཕྱི་
དྲོའི་དུས་སུ་བདག་འཇུག་བླང་། སང་ཉིན་སྔ་བར་དཀྱིལ་འཁོར་གྱི་སྒྲུབ་མཆོད་བྱས་ཏེ་རབ་གནས་དང་། གྲུབ་ན་རྒྱས་པའི་སྦྱིན་སྲེག་བྱ། ཕྱེ་མ་རེད་དུས་སུ་བདག་འཇུག་དང་། སློབ་མ་དབང་བསྐུར་སོགས་བྱའོ། །རབ་གནས་སྦྱིན་སྲེག་
སོགས་མེད་ན། སྐབས་འདི་ཉིད་དུ་བདག་འཇུག་དང་། །སློབ་མ་དབང་བསྐུར་ལ་སོགས་བྱ། །དངོས་གཞི་གཉིས་པ་མན་ཆད་ནས། །སྐབས་འདིར་བུམ་བསྐྱེད་སྔར་བཞིན་དུ། །བྱས་ཏེ་བདག་འཇུག་སོགས་བྱའོ། །ཨོཾ་བཛྲ་ཨ་མྲྀ་

ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་པྃ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གཉིས་ཀྱི་སྟེང་དུ། བྷྲཱུཾ་ལས་རིན་པོ་ཆེའི་བུམ་པ་གཉིས་ཡངས་ཤིང་རྒྱ་ཆེ་བ།
ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷའི་གོས་ཀྱིས་མགུལ་པ་བཙོངས་པ། དཔག་བསམ་གྱི་ཤིང་གིས་ཁ་བརྒྱན་པ།
ནང་དུ་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་རྣམ་རྒྱལ་བུམ་པར་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་ཉོན་མོངས་པ་ལ་སོགས་
པ་བདུད་བཞིའི་ངོ་བོ། ཚངས་པར་སེར་པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ་རྣམས་སྟེང་ནས་སྟེང་དུ་བརྩེགས་པ། འདབ་མ་བརྒྱད་ལ་ཟླ་
བའི་དཀྱིལ་འཁོར་གྱི་སྟེང་དུ། ཤར་དུ་ཚངས་པ་སེར་པོ། ལྷོར་དབང་པོ་དཀར་པོ། ནུབ་ཏུ་ཉེ་དབང་སྔོན་པོ། བྱང་དུ་དྲག་པོ་ནག་པོ། བྱང་ཤར་དུ་གཤིན་རྗེ་སྔོན་
པོ༑ ཤར་ལྷོར་ནོར་བདག་སེར་པོ། ལྷོ་ནུབ་ཏུ་སྲིན་པོ་ནག་པོ། ནུབ་བྱང་དུ་ཐགས་ཟངས་རིས་དུད་ཀ་རྣམས་འགྱེལ་ཞིང་གདོང་གྱེན་དུ་ཕྱོགས་པའི་གདན་ཞེས་དང་། བུམ་

༄༅། །པ་བཅུ་ཡོད་ན་པདྨ་དང་ཟླ་བའི་དཀྱིལ་འཁོར་བཅུའི་སྟེང་དུ་ཞེས་སོགས་དང་། རྣམ་རྒྱལ་བུམ་པར་པདྨ་དང་ཉི་མའི་སྟེང་དུ་ཉོན་མོངས་པ་ལ་སོགས་པ་བདུད་བཞིའི་ངོ་བོ་ཚངས་པ་སོགས་དང་། ཕྱོགས་མཚམས་ཀྱི་བུམ་པ་
བརྒྱད་ཀྱི་ནང་དུ་པདྨ་དང་ཟླ་བའི་གདན་རེ་རེའི་སྟེང་དུ་ཤར་དུ་ཚངས་པ་སེར་པོ་ཞེས་སོགས་འདྲ། ལས་ཐམས་ཅད་པའི་བུམ་པར་པདྨ་དང་ཉི་མའི་གདན། ། རྣམ་རྒྱལ་བུམ་པའི་དབུས་ཀྱི་
གདན་གྱི་སྟེང་དུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་སྐར་མའི་རྣམ་པ་ལྟ་བུའི། ཨ་ཨཱ། ཨི་ཨཱི ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ
ཕྲག་གཉིས་བརྗོད། ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བཟང་པོ། བརྒྱད་ཅུའི་བདག་ཉིད། མར་མེའི་ཕྲེང་བ་ལྟ་བུའི།
ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡ་ར་ལ་ཝ་ཌ་ལྷ། ཕྲག་གཉིས་བརྗོད། ཞུ་བ་ལས་
བྱུང་བའི་ཉི་མའི་དཀྱིལ་འཁོར་མཉམ་པ་ཉིད་ཀྱི་ཡེ་ཤེས། དེ་གཉིས་ཀྱི་བར་དུ་ཧཱུྃ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བར་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་

མཚན་པ། དེའི་གཡོན་དུ་ཨོཾ་ལས་གྲི་གུག་སྔོ་ནག་ཡུ་བ་ལ་ཨོཾ་གིས་མཚན་པ་སོ་སོར་རྟོག་པའི་ཡེ་ཤེས། ཉི་ཟླ་ཕྱག་མཚན་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་
བ་གྲུབ་པའི་ཡེ་ཤེས། དེ་ལས་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོར་བཅོམ་ལྡན་འདས་སྙིང་པོ་ཀྱེ་རྡོ་རྗེ་སྐུ་མདོག་སྔོན་པོ་ཞལ་བརྒྱད། ཕྱག་བཅུ་དྲུག་
པ༑ ཞབས་བཞི་པ། རྩ་བའི་ཞལ་སྔོན་པོ། གཡས་དཀར། གཡོན་དམར། སྟེང་ཞལ་དུད་ཀ །ཞལ་ལྷག་མ་གཉིས་གཉིས་གནག་པ། ཞལ་རེ་རེ་ལ་སྤྱན་
གསུམ་གསུམ་དང་ལྡན་ཞིང་། མཆེ་བ་བཞི་བཞི་གཙིགས་པ། དབུ་སྐྲ་སེར་པོ་གྱེན་དུ་བརྫེས་པ། སྤྱི་བོར་སྣ་ཚོགས་རྡོ་རྗེས་མཚན་པ། ཕྱག་བཅུ་དྲུག་གི་ཐོད་པ་བཅུ་
དྲུག་བཟུང་བའི་གཡས་ཀྱི་དང་པོ་ན་གླང་པོ་ཆེ་དཀར་པོ། གཡོན་གྱི་དང་པོ་ན་སའི་ལྷ་སེར་པོ། དེ་གཉིས་ཀྱིས་ཡུམ་ལ་འཁྱུད་པ། གཡས་ཀྱི་གཉིས་པ་ན་རྟ་སྔོན་པོ།
གསུམ་པ་ན་བོང་བུ་གྲྭ་པ། བཞི་པ་ན་གླང་སེར་པོ། ལྔ་པ་ན་རྔ་མོ་ཐལ་ཀ །དྲུག་པ་ན་མི་དམར་པོ། བདུན་པ་ན་ཤ་ར་བྷ་སྔོན་པོ། བརྒྱད་པ་ན་བྱི་ལ་གྭ་པ།

༄༅། །གཡོན་གྱི་གཉིས་པ་ན་ཆུའི་ལྷ་དཀར་པོ། གསུམ་པ་ན་མེའི་ལྷ་དམར་པོ། བཞི་པ་ན་རླུང་གི་ལྷ་ལྗང་གུ། ལྔ་པ་ན་ཟླ་བའི་ལྷ་དཀར་པོ། དྲུག་པ་ན་ཉི་
མའི་ལྷ་དམར་པོ། བདུན་པ་ན་གཤིན་རྗེ་སྔོན་པོ། བརྒྱད་པ་ན་ནོར་འཛིན་སེར་པོ། དབུ་རེ་རེ་ལ་མི་མགོ་སྐམ་པོ་ལྔ་ལྔས་དབུ་བརྒྱན་ཅིང་རློན་པ་ལྔ་བཅུའི་དོ་ཤལ་ཅན།
རུས་པའི་རྒྱན་དྲུག་དང་ལྡན་པ། ཞབས་གཡས་གཉིས་བརྐྱངས་པའི་བརླ་ལ་གཡོན་གཉིས་བསྐུམ་པའི་སོར་མོ་རྣམས་གཏད་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་
བཞུགས་པ། སྒེག་ཅིང་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་ཡི། །གར་དགུའི་རོ་དང་ལྡན་པ་ཉིད། །དེའི་པང་
ན་ཡུམ་རྡོ་རྗེ་བདག་མེད་མ་སྐུ་མདོག་སྔོན་མོ་ཞལ་གཅིག་ཕྱག་གཉིས་སྤྱན་གསུམ་མ། སྐྲ་སེར་པོ་གྱེན་དུ་བརྫེས་པ། གཡས་གྲི་གུག །གཡོན་ཐོད་པ་འཛིན་པས་ཡབ་
ལ་འཁྱུད་པ། མི་མགོ་སྐམ་པོ་ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། ཞབས་གཡོན་བརྐྱངས་ཤིང་གཡས་བསྐུམ་པས་

ཡབ་ལ་འཁྱུད་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཡུམ་གྱི་མཁའ་མི་དམིགས་ཏེ་སྟོང་པའི་ངང་ལས་ལས་པདྨ་དམར་པོ་འདབ་མ་བརྒྱད་
པ་ཟེའུ་འབྲུ་ལ་ཨཱས་མཚན་པ། ཨོཾ་པདྨ་སུ་ཁ་དྷཱ་ར། མ་ཧཱ་རཱ་ག་སུ་ཁནྡ་ད། ཙ་ཏུ་རཱ་ནནྡ་བྷ་ག་བི་ཤྭ། ཧཱུྃ་ཧཱུྃ་ཧཱུྃ། ཀཱཪྻཾ་ཀུ་རུ་ཥྭ་མེ། ཡབ་ཀྱི་གསང་བའི་གནས་མི་
དམིགས་ཏེ་སྟོང་པའི་ངང་ལས་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པ་ལྟེ་བ་ལ་ཧཱུྃ་གིས་མཚན་པ། ༀ་བཛྲ་མ་ཧཱ་དེ་ཥ། ཙ་ཏུ་རཱ་ནནྡ་དྭ་ཡ་ཀཿ  ཁ་ག་མུ་ཁ་ཨེ་ཀཱ་ར་སོ་ནཱ་ཐ། ཧཱུྃ་
ཧཱུྃ་ཧཱུྃ། ཀཱཪྻཾ་ཀུ་རུ་ཥྭ་མེ། ཡབ་ཡུམ་སྙོམས་པར་ཞུགས་པའི་བདེ་བ་ཆེན་པོའི་སྒྲ་ཧ་ཧ་སི་སི་ཀུན་དུ་རུ་བཛྲ་དྷྲིཀ །ཅེས་གསང་བའི་གནས་སུ་གྲགས་པའི་སྒྲས་ཕྱོགས་
བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས། ཡབ་ཀྱི་ཞལ་དུ་ཞུགས། ཐུགས་ཀར་རྗེས་ཆགས་ཀྱི་མེས་འོད་དུ་ཞུ། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་
གྱི་མཁར་བབས་པས་ཐིག་ལེ་ཆ་དགུར་གྱུར། དེ་རྣམས་གྃ་ཙྃ་བྃ་གྷྃ་པྃ་ཤྃ་ལྃ་ཌྃ་ཧཱུྃ་རྣམས་སུ་གྱུར། དེ་རྣམས་ལྷ་མོ་བརྒྱད་བདུད་རྩི་འཁྱིལ་པ་དང་བཅས་པ་རྣམས་སུ་གྱུར་

༄༅། །ནས་ཡུམ་གྱི་མཁའ་ནང་ནས་ཕྱིར་འཐོན་ཏེ་གདན་སོ་སོའི་སྟེང་དུ་འཁོད་པ་ནི། ཤར་དུ་གོ་རི་ནག་མོ་གཡས་གྲི་གུག །གཡོན་ཉ་རོ་ཧི་ཏ་འཛིན་པ། ལྷོར་
ཙོ་རཱི་དམར་མོ་གཡས་ཅང་ཏེའུ། གཡོན་ཕག་པ་འཛིན་པ། ནུབ་ཏུ་བེ་ཏཱ་ལཱི་སེར་མོ་གཡས་རུས་སྦལ། གཡོན་ཐོད་པ་འཛིན་པ། བྱང་དུ་གྷས་མ་རི་ལྗང་གུ་གཡས་
སྦྲུལ༑ གཡོན་ཐོད་པ་འཛིན་པ། བྱང་ཤར་དུ་པུཀྐ་སི་སྔོན་མོ་གཡས་སེང་གེ །གཡོན་དགྲ་སྟྭ་འཛིན་པ། ཤར་ལྷོར་རི་ཁྲོད་མ་དཀར་མོ་གཡས་དགེ་སློང་། གཡོན་
གསིལ་བྱེད་འཛིན་པ། ལྷོ་ནུབ་ཏུ་གདོལ་པ་མོ་སྔོ་དམར་གཡས་འཁོར་ལོ། གཡོན་ཐོང་གཤོལ་འཛིན་པ། ནུབ་བྱང་དུ་གཡུང་མོ་ཁ་དོག་སྣ་ཚོགས་པ་གཡས་རྡོ་རྗེ།
གཡོན་སྡིགས་མཛུབ་མཛད་པ། ཐམས་ཅད་ཀྱང་ཞལ་གཅིག་ཕྱག་གཉིས་སྤྱན་གསུམ་མ། སྒྲ་སེར་པོ་གྱེན་དུ་བརྫེས་པ། གཅེར་བུ་རུས་པའི་རྒྱན་ལྔས་བརྒྱན་པ། མི་
མགོ་སྐམ་པོ་ལྔས་དབུར་བརྒྱན་ཅིང་། སྐམ་པོ་ལྔ་བཅུའི་དོ་ཤལ་བྱས་པ། ཞབས་གཡོན་བརྐྱངས་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་ཡེ་ཤེས་ཀྱི་མེ་འབར་བའི་

དབུས་ན་བཞུགས་པའོ། །ལས་ཐམས་ཅད་པའི་བུམ་པར་བདུད་རྩི་འཁྱིལ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་པ། གཡས་སྣ་ཚོགས་རྡོ་རྗེ་གཡོན་དེས་ཡུ་བ་བྱས་
པའི་དྲིལ་བུ་དཀུར་བརྟེན་པ། རིན་པོ་ཆེ་དང་སྦྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། ཞབས་གཡོན་བརྐྱངས་ཤིང་གཡས་བསྐུམ་པའི་སྟབས་ཀྱིས་
ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །དེ་ཐམས་ཅད་ཀྱི་མིག་ཏུ་གཏི་མུག་རྡོ་རྗེ་མ་སོགས་ནས་ཐུགས་ཀར་ཐུགས་རྡོ་རྗེ་མ། རང་གི་ཐུགས་ཀའི་ཧཱུྃ་ལས་འོད་ཟེར་
འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱེ་རྡོ་རྗེ་ལྷ་དགུ་བདུད་རྩི་འཁྱིལ་པ་དང་བཅས་པའི་རྣམ་པར་ཨོཾ་བཛྲ་ས་མཱ་ཛ ཿ  ཨོ་བྷ་ག་ཝཱན་མ་
ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཞེས་མཚན་སྔགས་ལན་གཅིག་སྦྱར་བའི་ཨོཾ་ནཱི་རཱི་ཧཱུྃ་ཁྃ་སོགས་ནས་ཤབྡ་ཨཱཿ  ཧཱུྃ་བར་དང་། ཕྱག་རྒྱ་དང་བཅས་ཨོཾ་བཛྲ་གོ་རི་སོགས་ནས་ཝ་ཤཾ་ཀུ་རུ་ཧོཿ  སླར་ཡང་
ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོ་པཉྩ་ཀུ་ལ་ས་པ་རི་ཝཱ་ར་ཨོཾ་ནི་རི་སོགས་ནས་ཤབྡ་ཨཱཿ ཧཱུྃ་བར་དང་།

༄༅། །བཅོམ་ལྡན་དེ་བཞིན་གཤེགས་པ་སོགས་ཤོ་ལོ་ཀ་གཅིག་དང་། སངས་རྒྱས་རྣམས་ནི་ཐམས་ཅད་ཀྱི་སོགས་ཤོ་ལོ་ཀ་གཅིག །ཨོཾ་བཛྲཱི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཞིང་
བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལ་གཙོ་བོ་ཡབ་ཡུམ་གཉིས་གོ་རཱི་དང་པཀྐ་སྭ་ལ་མི་བསྐྱོད་པ། ཙཽརཱི་དང་ཤ་ཝ་རཱི་ལ་རྣམ་
པར་སྣང་མཛད། བེ་ཏཱ་ལཱི་དང་ཙཎྜ་ལི་ལ་རིན་ཆེན་འབྱུང་ལྡན། གྷསྨ་རཱི་དང་ཌོམྦི་ནཱི་ལ་འོད་དཔག་མེད། བདུད་རྩི་འཁྱིལ་པ་ལ་དོན་ཡོད་གྲུབ་པས་དབུར་བརྒྱན། དེ་
ནས་ཨོ་བྷ་ག་ཝཱན་མ་ཧཱ་ཀ་རུ་ཎི་ཀ་ཧེ་བཛྲ་ས་པ་རི་ཝཱ་ར་རེ་རེའི་མགོར་སྦྱར་བའི་ཨོཾ་ནཱི་རཱི་ཧཱུྃ་ཁྃ་སོགས་ནས། ཨོཾ་བཛྲ་ཤབྡ་ཨཱ ཿ  ཧཱུྃ་བར། ཨོཾ་བཛྲ་གྷནྡྷེ་ར་ཎི་ཏ་སོགས་བརྗོད། གཡོན་པའི་མཐེབ་སྲིན་གྱིས་
ནང་མཆོད་ནས་བླངས་ཏེ། ཧཱུྃ་ཨོཾ་གྃ་ཙྃ་བྃ་གྷྃ་པྃ་ཤྃ་ལྃ་ཌྃ་ཧཱུྃ་ཨོཾ་ཨཱཿ  ཧཱུྃ་ཀྱེ་རྡོ་རྗེ་ལྷ་དགུ་བདུད་རྩི་འཁྱིལ་པ་དང་བཅས་པའི་ཞལ་དུ་མཆོད་པ་དམ་པ་འབུལ་ལོ། །ཞེས་པས་ནང་མཆོད་འབུལ།
དཀར་མོ་རི་དྭགས་སོགས་དང་། ཁྱོད་ནི་རྣལ་འབྱོར་མ་ཚོགས་སོགས་དང་། འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །ཞེས་སོགས་ཀྱིས་བསྟོད་ལ། པད་སྐོར་བྱས་ལ་གཟུངས་ཐག་བླངས་ཏེ། བདག་

གི་སྙིང་ག་ནས་སྔགས་ཀྱི་ཕྲེང་བ་དམར་པོ། གཟུངས་ཐག་ལ་བརྟེན་ཏེ་སོང་བས་བུམ་ནང་གི་ལྷ་རྣམས་ལ་ཕོག་པས་ལྷ་རྣམས་དམར་ལམ་སོང་སྟེ་བདག་གི་དབང་དུ་འདུས་
ཤིང་བ་སྤུའི་བུ་ག་ནས་བདུད་རྩིའི་རྒྱུན་བྱུང་བས་བུམ་པར་གང་བར་བསམ་ལ། ཨོཾ་དེ་ཝ་པི་ཙུ་བཛྲ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ  ཨོཾ་ཧཱུྃ་ཕཊ་སྭཱ་ཧཱ། ཨོཾ་ཨཱགྃ་ཧཱུྃ་ཕཊ་སྭཱ་ཧཱ། ཨོཾ་
ཨཱཿ  ཙྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ  བྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ  གྷྃ་ཧཱུྃ་ཕཊ་སྭཱ་ཧཱ། ཨོཾ་ཨཱ ཿ  པྃ་ཧཱུྃ་ཕཊ་སྭཱ་ཧཱ། ཨོཾ་ཨཱ  ཿ  ཤྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ  ལྃ་ཧཱུྃ་ཕཊ་སྭཱ་ཧཱ། ཨོཾ་ཨཱཿ  ཌྃ་ཧཱུྃ་ཕཊ་སྭཱ་
ཧཱ༑ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པ་རེ་རེ་ནས་བརྒྱ་རྩ་རེ་བཟླ། ཨོཾ་བྷ་ག་ཝཱན་སོགས་ནས་བགེགས་ཀྱི་དགྲ་ལ་ཕྱག་འཚལ་བསྟོད་བར་གོང་ལྟར་མཆོད་བསྟོད་
བྱས་ལ། མཐར་བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་དང་། ཨོཾ་ཤྲཱི་བཛྲ་ཧེ་རུ་ཀ་ཞེས་སོགས་
ལན་གསུམ་བརྗོད་ཅིང་གཟུངས་ཐག་བསྡུ། མ་འབྱོར་པ་དང་ཞེས་སོགས་ཀྱི་མཐར་པད་སྐོར་སྔོན་དུ་འགྲོ་བས་དུང་ཆོས་བླངས་ནས་བུམ་པ་རྣམས་སུ་ཆུ་ཐིགས་རེ་བླུགས་ཏེ། ཨོ་ཨཱཿ  ཧཱུྃ་མཆོད་ཡོན་ཕུལ་བའི་རྐྱེན་གྱིས་ལྷ་

༄༅། །རྣམས་འོད་དུ་ཞུ་བ་ལས་བྱུང་བའི་བུམ་པའི་ཆུ་བདུད་རྩིའི་རང་བཞིན་དུ་གྱུར་ཞེས་བརྗོད། བདུན་པ་འཇུག་ཅིང་དབང་བླང་བ་ནི་ཐོག་མར་བདག་ཉིད་འཇུག་པ་ནི། ༈ ཇི་ལྟར་བལྟམས་
པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏཱ་ཨ་བྷི་ཥེ་ཀ་ཏ་ས་མ་ཡ་ཤྲི་
ཡེ་ཧཱུྃ་ཞེས་བརྗོད་ཅིང་། ལས་བུམ་གྱི་ཆུས་ཁ་བཤལ་ལ། མདུན་བསྐྱེད་ཀྱི་གཙོ་བོ་དེ་རང་གི་རྩ་བའི་བླ་མར་མོས་ཏེ། བླ་མས་མཛད་དགོས་པ་རྣམས་དཀྱིལ་འཁོར་གྱི་གཙོ་བོ་དང་། དབང་རྫས་འགྲིམ་པ་རྣམས་དེའི་ཐུགས་ཀ་ནས་བྱེ་བའི་ཧེ་
རུ་ཀ་ཞིག་གིས་མཛད་པར་བསམས་ཤིང་དངོས་སུ་ཐམས་ཅད་རང་ཉིད་ཀྱིས་བྱས་ལ། ཨོཾ་བཛྲ་བྷཱུ་མི་ཨཱ  ཿ  ཧཱུྃ ་ནས་དཀྱིལ་འཁོར་དུ་འཇུག་པའི་ཆོས་རྣམས་ཞུ་བའི་ཡོན་དུ་སོགས་ནས་མཎྜལ་ཕུལ། བདག་མེད་མ་
ཡིས་མགྲིན་འཁྱུད་པའི། །དགའ་ཆེན་ཁྱོད་བདག་སྟོན་པ་སྟེ། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་
བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་

ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོ་བདག་ནི་གཞུག་ཏུ་གསོལ། །ཞེས་ལན་གསུམ་བརྗོད། སྡོམ་པ་བསྒྲག་པ་བདག་འཇུག་གི་སྐབས་སུ་མཛད་པའི་ཕྱག་ལེན་ཡང་སྣང་བས་དེ་
བཞིན་བྱེད་པར་སྤྲོ་ན། སངས་རྒྱས་ཆོས་དང་དགེ་འདུན་ཏེ། །དཀོན་མཆོག་གསུམ་ལ་སྐྱབས་སུ་སོང་། །འདི་ནི་སངས་རྒྱས་རིགས་དག་པའི། །སྡོམ་པ་བརྟན་པོར་གྱུར་པའོ། །
རྡོ་རྗེ་དྲིལ་བུ་ཕྱག་རྒྱ་ཡང་། །བློ་ཆེན་ཁྱོད་ཀྱིས་གཟུང་བྱ་སྟེ། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་སུ་བཤད། །སློབ་དཔོན་ཁྱོད་ཀྱིས་གཟུང་བར་
བྱ༑ །བླ་མ་སངས་རྒྱས་ཀུན་དང་མཉམ། །འདི་ནི་རྡོ་རྗེའི་རིགས་དག་པའི། །སྡོམ་པ་དམ་ཚིག་ཡིན་པར་གསུངས། །རིན་ཆེན་རིགས་མཆོག་ཆེན་པོ་ལ། །ཉིན་
དང་མཚན་མོ་ལན་གསུམ་དུ། །ཟང་ཟིང་མི་འཇིགས་ཆོས་དང་བྱམས། །སྦྱིན་པ་རྣམ་བཞི་རྟག་ཏུ་སྦྱིན། །ཕྱི་ནང་གསང་བ་ཐེག་པ་གསུམ། །དམ་ཆོས་ཁྱོད་ཀྱིས་
གཟུང་བར་བྱ། །འདི་ནི་པདྨའི་རིགས་དག་པའི། །དམ་ཚིག་སྡོམ་པ་ཡིན་པར་གསུངས། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །

༄༅། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བྱོས། །དེ་ལས་གཞན་ཡང་བཅུ་བཞི་ནི། །ཕས་ཕམ་པར་ནི་རབ་ཏུ་བཤད། །སྤང་།
ཞིང་དོར་བར་མི་བྱ་སྟེ། །རྩ་བའི་ལྟུང་བ་ཞེས་བཤད་དོ། །ཉིན་དང་མཚན་མོ་ལན་གསུམ་དུ། །ཉིན་རེ་བཞིན་ནི་བཟླ་བར་བྱ། །གལ་ཏེ་ཉམས་གྱུར་རྣལ་འབྱོར་པ། །
ཁ་ན་མ་ཐོ་སྦོམ་པོར་འགྱུར། །ཁྱོད་ཀྱིས་སྲོག་ཆགས་གསད་མི་བྱ། །མ་བྱིན་པར་ཡང་མི་བླང་ངོ་། །འདོད་ལ་ལོག་པར་མི་སྤྱད་ཅིང་། །བརྫུན་དུ་སྨྲ་བར་མི་བྱའོ། །
ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་པར་སྤང་བར་བྱ། །སེམས་ཅན་དོན་ཕྱིར་མ་གཏོགས་པ། །བྱ་བ་མ་ཡིན་ཐམས་ཅད་སྤང། །དམ་པ་ཉེ་བར་བསྟེན་བྱ་ཞིང་། །
རྣལ་འབྱོར་པ་ཀུན་བསྙེན་བཀུར་བྱ། །ལུས་ཀྱི་ལས་ནི་རྣམ་གསུམ་དང་། །ངག་གི་རྣམ་པ་བཞི་དག་དང་། །ཡིད་ཀྱི་རྣམ་པ་གསུམ་དག་ནི། །ཅི་ནུས་པར་ནི་རྗེས་སུ་
བསྐྱང་། །ཐེག་པ་དམན་ལ་འདོད་མི་བྱ། །སེམས་ཅན་དོན་ལ་རྒྱབ་ཕྱོགས་མིན། །འཁོར་བ་དག་ཀྱང་ཡོངས་མི་སྤང་། །རྟག་ཏུ་མྱ་ངན་འདས་མི་ཆགས། །ལྷ་དང་

ལྷ་མིན་གསང་བ་པ། །ཁྱོད་ཀྱིས་བརྙས་པར་མི་བྱ་ཞིང་། །ཕྱག་རྒྱ་བཞོན་པ་མཚོན་ཆ་དང་། །མཚན་མ་འགོམ་པར་མི་བྱའོ། །འདི་དག་དམ་ཚིག་ཡིན་པར་བཤད། །
ཁྱོད་ཀྱིས་རྟག་ཏུ་བསྲུང་བར་བྱ། །རྗེས་མཐུན་སྡོམ་པ་རྒྱ་ཆེར་ནི། །གསང་བའི་རྒྱུད་ལས་རབ་ཏུ་བཤད། །ཅེས་ལན་གཅིག་བསྒྲག །འདི་བདག་འཇུག་གི་ཚེ་མ་བྱས་ཀྱང་རུང་ངོ་། །དེ་ནས།
དཀོན་མཆོག་གསུམ་ལ་བདག་སྐྱབས་མཆི། །ཞེས་སོགས། རྒྱུན་བཤགས་ལན་གསུམ་དང་། སྲས་བཅས་སངས་རྒྱས་ཐམས་ཅད་དང་། །ཞེས་སོགས་རིགས་ལྔའི་སྡོམ་གཟུང་ལན་གསུམ་བྱས་ལ།
ཨཱ་ཁྃ་ཝཱི་ར་ཧཱུྃ་ཞེས་པས་མིག་རས་འཆིང་ཚུལ་བྱ། སྔགས་དེ་ཉིད་ཀྱིས་མེ་ཏོག་གི་ཕྲེང་བ་བླང། གཙོ་བོའི་ཐུགས་ཀ་ནས་ཁྲོ་བོ་བདུད་རྩི་འཁྱིལ་བའི་ཚོགས་དཔག་ཏུ་མེད་པ་སྤྲོས་ཏེ་དབང་ལེན་པ་ལ་
བར་དུ་གཅོད་པའི་བགེགས་དང་ལོག་འདྲེན་ཐམས་ཅད་རྒྱང་རིང་དུ་བསྐྲད་པར་བསམ་ལ། ཨོཾ་བཛྲ་ཨ་མྲྀ་ཏ་བཟླ་ཞིང་ལས་བུམ་གྱི་ཆུས་གཏོར། བུ་ཁྱོད་སུ་ཡིན་ཅི་ལ་དགའ་ཞེས་དང་།
སྐལ་བཟང་བདག་བདེ་བ་ཆེན་པོ་ལའོ། །ཞེས་པས་དྲིས་ལན་དང་པོ་དང་། དེ་ཡི་བུ་ལ་ཅི་ཞིག་བྱ། །ཞེས་དང་། སངས་རྒྱས་མཆོག་གི་དམ་ཚིག་གོ །ཞེས་པས་དྲིས་ལན་གཉིས་པ་བྱས་པར་

༄༅། །བསམས་ལ། རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་པར་གྱུར། ཨོཾ་སརྦ་ཡོ་ག་ཙིཏྟ་ཨུཏཱ་ད་ཡཱ་མི་
ཞེས་དང་། སྙིང་གར་རྡོ་རྗེ་བཞག་ལ། སུ་ར་ཏི་ས་མ་ཡ་སྟོ་ཧོཙསིདྨ་བཛྲ་ཡ་ཐཱ་སུ་ཁྃ་ཞེས་བརྗོད། གསང་བར་གདམས་པ་ནི་རྡོ་རྗེ་སྤྱི་བོར་བཞག་སྟེ། དེང་ཁྱོད་དེ་བཞིན་གཤེགས་པ་ཐམས་ཅད་དང་
དཔའ་བོ་དང་རྣལ་འབྱོར་མ་ཐམས་ཅད་ཀྱི་རིགས་སུ་རབ་ཏུ་ཞུགས་ཀྱི་དེ་བཞིན་གཤེགས་པ་ཐམས་ཅད་ཀྱི་གསང་ཆེན་དམ་པ་འདི། དེ་བཞིན་གཤེགས་པ་ཐམས་ཅད་ཀྱི་
དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བར་མི་བྱ་སྟེ། མ་དད་པ་རྣམས་ལ་ཡང་མ་ཡིན་ནོ། །ཞེས་བརྗོད། ཧཱུྃ་ཛཿ ཧཱུྃ་ཞེས་པའམ་ཛ ཿ ཧཱུྃ་བྃ་ཧོཿ  ཞེས་པས་གཙོ་བོའི་དྲུང་དུ་བཞག་
པར་བསམས་ལ། དཀྱིལ་འཁོར་ལ་མགོ་དུད་ཙམ་བྱ། ཕན་ཡོན་གྱི་སྒོ་ནས་དམ་ལ་བཞག་པ་ནི་རྡོ་རྗེ་སྤྱི་བོ་དང་། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཀྱང་ཐོབ་པར་
འགྱུར་ན། དངོས་གྲུབ་གཞན་ལྟ་སྨོས་ཀྱང་ཅི་དགོས། དེ་ལྟ་བུའི་རྡོ་རྗེའི་ཡེ་ཤེས་བསྐྱེད་པར་བྱའི། ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ཀྱི་མདུན་དུ་སྨྲ་

བར་མི་བྱ་སྟེ་བུ་ཁྱོད་དམ་ཚིག་ཉམས་པར་འགྱུར་ཏ་རེ་ཞེས་བརྗོད། ཉེས་དམིགས་ཀྱི་སྒོ་ནས་དམ་ལ་བཞག་པ་ནི་རྡོ་རྗེ་སྙིང་ག་དང་། ཧེ་རུ་ཀ་དཔལ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་
གྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་བྲལ་ཏེ་གཤེགས། །ཞེས་དང་སླར་ཡང་སྤྱི་བོར་རྡོ་རྗེ་བཞག་སྟེ། འདི་ནི་ཁྱོད་ཀྱི་དམ་ཚིག་གི་རྡོ་རྗེ་སྟེ་གལ་ཏེ་ཚུལ་འདི་སུ་ཡང་
རུང་བ་ལ་སྨྲས་ན་འདིས་ཁྱོད་ཀྱིས་མགོ་བོ་འགེམས་པར་འགྱུར་རོ་ཞེས་བརྗོད། གཉིས་ཀའི་སྒོ་ནས་དམ་ལ་བཞག་པ་ནི་རྣམ་རྒྱལ་གྱི་ཆུ་དུང་ཆོས་སུ་བླུགས་པའམ། བདག་འཇུག་གི་སྐབས་འདིར་ནང་མཆོད་ནས་མྱངས་
ལ༈ འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་འགྲུབ། །ཨོཾ་པཉྩ་ཨ་མྲྀ་
ཏ་ཨུ་ད་ཀ་ཋ་ཋ་ཋ་ཞེས་བརྗོད། བླ་མའི་བཀའ་ཉན་པའི་སྒོ་ནས་དམ་ལ་བཞག་པ་ནི་རྡོ་རྗེ་སྤྱི་བོ་དང་། དེང་ཕྱིན་ཆད་བུ་ཁྱོད་ཀྱི་དཔལ་ཧེ་རུ་ཀ་ང་ཡིན་གྱི་ངས་འདི་བྱོས་ཤིག་ཅེས་བྱ་བ་དེ་ཁྱོད་ཀྱིས་བྱ་
དགོས་སོ། ང་ལ་ཡང་བརྙས་པ་མ་བྱེད་ཅིག །བྱས་ན་ཡ་ང་བ་མ་སྤངས་པར་འཆི་བའི་དུས་བྱས་ནས་སེམས་ཅན་དམྱལ་བ་ཆེན་པོར་ལྟུང་བར་འགྱུར་ཏ་རེ་ཞེས་པས་དམ་ལ་བཞག །

༄༅། །མཎྜལ་གླིང་བཞི་རི་རབ་ཅེས་སོགས་ནས་ཡེ་ཤེས་དབབ་པ་ཞུ་བའི་ཡོན་དུ་དབུལ་བར་བགྱིའོ་ཞེས་སོགས་བརྗོད། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་
ཤིག ༈དཔལ་ཧེ་རུ་ཀ་བདག་ལ་དབབ་ཏུ་གསོལ་ཞེས་ལན་གསུམ་བརྗོད་ལ། རང་ཉིད་ཧེ་རུ་ཀ་གསལ་བའི་རྐང་པའི་འོག་ཏུ་ཡྃ་ལས་རླུང་གི་དཀྱིལ་འཁོར་སྔོན་པོ་གཞུ་བདུངས་པ་
ལྟ་བུ་ཆང་ཟུང་ཐུར་དུ་བསྟེན། མཆོག་མ་གཉིས་གྱེན་དུ་བསྟན་པ་ལ་གཡོ་བའི་བ་དན་གྱིས་མཚན་པ། དེའི་སྟེང་དུ་རྐང་པ་གཉིས་བགྲད་ནས་གནས་པའི་རྐང་མཐིལ་
གཉིས་སུ་ཡི་གེ་ཛྷཻཾ་ལྗང་གུ་དྲག་ཅིང་བཟོད་པར་དཀའ་བ་རྐང་པའི་བར་དུ་རྃ་ལས་བྱུང་བའི་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། སྙིང་གར་ལྃ་ལས་
བྱུང་བའི་སའི་དཀྱིལ་འཁོར་གྲུ་བཞི་སེར་པོ་ཟུར་བཞིར་རྡོ་རྗེ་རྩེ་གསུམ་པས་མཚན་པའི་ལྟེ་བ་ལ་ཧཱུྃ། མགྲིན་པར་ཝྃ་ལས་བྱུང་བའི་ཆུའི་དཀྱིལ་འཁོར་དཀར་པོ་ཟླུམ་པོ་བུམ་
པ་ལ་ཨས་མཚན་པ། སྤྱི་བོར་ཡཾ་ལས་བྱུང་བའི་རླུང་གི་དཀྱིལ་འཁོར་དུ་བ་འཁྲིགས་པ་ལྟ་བུ་ལ་ཧས་མཚན་པ། གཙོ་བོའི་ཐུགས་ཀ་ནས་འོད་ཟེར་འཕྲོས་པ། རྐང་འོག་

གི་རླུང་ལ་ཕོག་པས་རླུང་གཡོས་ཏེ་སུམ་མདོའི་མེ་སྦར། རྐང་མཐིལ་གྱི་ཛྷཻཾ་མེ་འབར་བ་ལོང་བུ་གཉིས་ནས་ཞུགས་སུམ་མདོའི་གནས་སུ་འཛོམ་སྟེ་དྲག་ཏུ་འབར་བས་སྙིང་གི་
ས་བསྲོས། དེས་མགྲིན་པའི་ཆུ་བསྐོལ་བའི་ཟེག་མ་སྙིང་གའི་སའི་སྟེང་དུ་བབ། དེ་ནས་རྐང་འོག་གི་རླུང་གིས་གྱེན་ལ་བཏེག །སྤྱི་བོའི་རླུང་གིས་ཐུར་ལ་མནན་ཏེ་བར་
སྣང་དུ་མེད་མེད་ཡོད་པར་བསམས། དེའི་ཚེ་གཙོ་བོའི་ཐུགས་ཀ་ནས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཁ་བ་ཆེན་པོ་བབ་པ་བཞིན་དུ་
རང་གི་བ་སྤུའི་བུ་ག་རྣམས་ནས་སིབ་སིབ་ཐིམ་པར་བསམས་ལ། གཙོ་བོས་མཛད་པར་བསམས་ཤིང་རྡོ་རྗེ་དྲིལ་བུ་དཀྲོལ་ཏེ། ཧཱུྃ་ཨ་ཧ་ཛྷཻཾ་ཞེས་དང་། ཨ་ཝེ་ཤ་ཡ་སྟྭཾ་བྷ་ཡ་སྟྭཾ་བྷ་ཡ། ར་ར་ར་ར།
ཙ་ལ་ཡ། ཙ་ལ་ཡ། ཧཱུྃ་ཨ་ཧ་ཛྷཻཾ་ཞེས་མང་དུ་བརྗོད། བདག་འཇུག་གི་ཚེ་རྫས་ཀྱི་དུད་པ་དང་། སྤོགས་ཆོག་མི་མཛད། བརྟན་པའི་ཕྱིར་སྤྱི་བོར་རྡོ་རྗེ་རྒྱ་གྲམ་དུ་བཞག་སྟེ་ཏིཥྛ་བཛྲ་ཞེས་བརྗོད། དྲིལ་བུ་བཅད་གཏུབས་
སུ་དཀྲོལ་ལ། དེ་བཞིན་གཤེགས་པ་ཀུན་གྱི་གནས། །ཧེ་རུ་ཀ་དཔལ་གྲོང་ཁྱེར་མཆོག །སྙིང་པོའི་དཀྱིལ་འཁོར་འདི་རུ་ནི། །བདག་གི་སློབ་མ་གཞུག་པར་བགྱི། །ལྷ་

༄༅། །ཡི་རིགས་ཀྱི་རིམ་པ་དང་། །བསོད་ནམས་རིམ་པའང་དེ་བཞིན་ཤོག །རིགས་ནི་གང་གི་སྣོད་དུ་འགྱུར། །འདི་ལ་བསོད་ནམས་ཅི་ཡོད་པ། །དཀྱིལ་
འཁོར་འདིར་ནི་དེ་བཞིན་ཤོག །ཅེས་ལན་གསུམ་བརྗོད། ནམ་མཁའི་ཁ་དོག་བརྟགས་ལ། དཀར་སེར་དམར་ནག་ལྗང་གུའམ་སྣ་ཚོགས་རྣམས་མཐོང་ན། ཞི་རྒྱས་དབང་དྲག་སྣ་ཚོགས་རྣམས་འགྲུབ་བོ་སྙམ་དུ་དྲན་པར་བྱས་ལ་དྲིལ་བུ་རྒྱུན་ཆགས་སུ་དཀྲོལ་ཞིང་། ཞེ་སྡང་རྡོ་རྗེ་ཕྱག་འཚལ་བསྟོད། །གཏི་མུག་རྡོ་རྗེ་ཕྱག་འཚལ་བསྟོད། །སེར་སྣ་རྡོ་རྗེ་བདག་ལ་གསོལ། །འདོད་ཆགས་རྡོ་རྗེ་བདག་ལ་
སྐྱོབས༑ །ཡིད་དང་ཕྲག་དོག་ཆེན་པོ་ཀུན། །རྡོ་རྗེ་ཀུན་གྱི་དམ་ཚིག་མཆོག །ལས་རྣམས་ཐམས་ཅད་སྒྲུབ་བྱེད་པ། རྡོ་རྗེ་ཅན་ཀུན་བདག་དགེས་མཛོད། །ཅེས་
སོགས་ཀྱིས་བསྟོད་དེ། གཙོ་བོའི་དབུ་ལ་མེ་ཏོག་ཕུལ་བར་བསམས་ལ། ཨོཾ་པྲ་ཏི་ཙཱ་བཛྲ་ཧོཞེས་བརྗོད་ཅིང་དབུལ་ཧེ་རུ་ཀ་དེས་ཨོཾ་པྲ་ཏི་གྲྀ་ཧྣ་སྟཾ་ཨི་མྃ་ས་ཏཱ་མ་ཧཱ་བ་ལ། ཞེས་མེ་ཏོག་ཕོག་པའི་ལྷ་ལ་ཞུས་པས་ལྷ་དེས་
མེ་ཏོག་རང་གི་སྤྱི་བོར་བཞག་པར་བསམས་ཏེ། ཨོ་རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བ། །རྡོ་རྗེའི་མིག་

ནི་བླ་ན་མེད། །ཧེ་བཛྲ་པ་ཤྱ། ཞེས་པས་མིག་རས་བཀྲོལ་བར་བསམས་ལ། ཐར་པ་ཆེན་པོའི་གྲོང་ཁྱེར་མཆོག །ལྟོས་ཤིག་ལྟོས་ཤིག་སེམས་དཔའ་ཆེ། །མེ་ཏོག་གང་དུ་ལྷུང་
གྱུར་པ། །དེ་ནི་ཁྱོད་ཀྱི་ཧེ་རུ་ཀ །དཀྱིལ་འཁོར་བཟང་པོ་འདི་ལ་ལྟོས། །ད་ནི་དད་པ་རབ་ཏུ་སྐྱེད། །ཁྱེད་ཀྱང་སངས་རྒྱས་རིགས་སུ་སྐྱེས། །སྔགས་དང་ཕྱག་རྒྱས་
བྱིན་གྱིས་བརླབས། །ཁྱོད་ནི་རྣལ་འབྱོར་མ་རིགས་སྐྱེས། །དམ་ཚིག་ཐམས་ཅད་བསྐྱང་བ་དང་། །སྔགས་རྣམས་ལ་ཡང་བརྩོན་པར་གྱིས། །ཞེས་དང་། ལྷ་ངོ་སྤྲད་པ་ཡར་
བླངས་ཏེ་དཀྱིལ་འཁོར་བསྟན་པས་ཡེ་ཤེས་ཀྱི་སྣང་བ་ལས་གྲུབ་པའི་རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་མཐོང་བར་མོས་ལ། བླ་མའི་ཞབས་ལ་ཕྱག་བྱས་པར་བསམས་ཏེ། ཨོཾ་རྡོ་རྗེའི་དཀྱིལ་འཁོར་
ཆེན་པོ་
ཡི༑ །དཀྱིལ་འཁོར་དུ་ནི་བདག་བཞུགས་སོ། །ཨོཾ་རྣལ་འབྱོར་དཀྱིལ་འཁོར་ཆེན་པོ་ཡི། །དཀྱིལ་འཁོར་དེ་རིང་བདག་གིས་མཐོང་། །ཨོ་གསང་བའི་དཀྱིལ་འཁོར་
ཆེན་པོ་ཡི། །དཀྱིལ་འཁོར་དུ་ནི་བདག་དབང་བསྐུར། །ས་མ་ཡ་ཧོཿ ཧོཿ  ཧོཿ  ཞེས་བརྗོད། མཎྜལ་གླིང་བཞི་རི་རབ། ཅེས་སོགས་ནས། རྡོ་རྗེ་སློབ་མའི་དབང་ཞུ་བའི་ཡོན་

༄༅། །དུ་དབུལ་བར་བགྱིའོ། །ཞེས་སོགས་དང་། བྱང་ཆུབ་རྡོ་རྗེ་སོགས་ལན་གསུམ་གྱིས་གསོལ་བ་བཏབ། དཀྱིལ་འཁོར་གྱི་ཤར་ཕྱོགས་སུ་དབང་སྟེགས་ཀྱི་དཀྱིལ་འཁོར་གྲུ་བཞི་
པ༑ སྒོ་བཞི་པ་རྟ་བབས་བཞིས་མཛེས་པ་འདོད་སྣམ་ཕ་གུ་དྲ་བ་དྲ་ཕྱེད་མདའ་ཡབ་པུ་ཤུ་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་སེང་གེས་
– བཏེག་པའི་རིན་པོ་ཆེའི་ཁྲི་པདྨ་ཉི་མ་བདུད་བཞི་བརྩེགས་པའི་གདན་གྱི་སྟེང་དུ་རང་ཉིད་བཅོམ་ལྡན་འདས་སྙིང་པོ་ཀྱེ་རྡོ་རྗེ་སྐུ་མདོག་སྔོན་པོ་ཞལ་བརྒྱད་ཕྱག་བཅུ་དྲུག་པ་ཡུམ་
རྡོ་རྗེ་བདག་མེད་མ་དང་མཉམ་པར་སྦྱོར་བའི་སྐུར་གྱུར་ཞེས་པ་ཙམ་མམ། སྤྲོ་ན་ཞལ་ཕྱག་རྫོགས་པར་གསལ་བཏབ། དེའི་གཡས་གཡོན་དུ་སྦྱང་བའི་ཡོ་བྱད་རྣམས་དང་། སྟེང་དུ་བླ་བྲེ།
ལ་གཡས་སུ་གདུགས། གཡོན་དུ་རྒྱལ་མཚན། མཐའ་སྐོར་ཀུན་དུ་དུང་དང་། འཕན་དང་། མེ་ཏོག་གི་ཕྲེང་བ་ལ་སོགས་པའི་མཆོད་པའི་རྣམ་གྲངས་བསམ་གྱིས་མི་
ཁྱབ་པས་བསྐོར་བ་དང་བཅས་པར་གྱུར་པར་བསམས་ལ། ཨོཾ་ནཱི་རཱི་ཞེས་སོགས་གསུམ་དང་། ཨོཾ་ཨརྒྷཾ་པྲ་ཏི་ཙྪ་ཧཱུྃ་ཞེས་ཆུ་བཞིས་སྦྱངས་ལ། བདག་གི་ཚེ་ཐོག་མ་མེད་པ་ནས་བསགས་པའི་སྡིག་

སྒྲིབ་ཐམས་ཅད་སྡིག་པའི་ས་བོན་ཀྃ་ཡིག་གི་རྣམ་པས་སྣ་སྒོར་ཐོན་ནས་མདུན་གྱི་ཏིལ་ལ་ཐིམ་པ། ཧེ་རུ་ཀས་མེར་བསྲེགས་ཤིང་ཆུ་དོར་བར་བསམས་པའམ། ཡང་ན་ཡུངས་ཀར་གྱིས་སྦྱངས་པར་
བསམས་ལ། ཨོཾ་སརྦ་པཱ་པཾ་ད་ཧ་ན་བཛྲ་ཡ། བཛྲ་སཏྭ་སྱ། སརྦ་པཱ་པཾ་ད་ཧ་ན་སྭཱ་ཧཱ། ཞེས་བརྗོད་ཅིང་གཡས་པས་གཡས་དང་། གཡོན་པས་གཡོན་དང་། གཉིས་ཀས་གཡས་སུ་བསྐོར་ལ་མེ་དང་ཆུར་
དོར་བར་བསམས། དེ་བཞིན་དུ་ཨོཾ་ཧཱུྃ་ཌ་ཌི་ཏ་ཕཊ་ཅེས་བརྗོད་ལ་བསྐོར་ཞིང་བྱབས་ཏེ་གཉིས་ཀའང་ལན་གསུམ་གསུམ་བྱས་ནས་མེ་ཆུར་བཅུག་སྟེ་དོར་བར་བསམས་ལ། བདག་གི་བྱུར་དང་སྐལ་པ་ངན་པ་དང་།
བཀྲ་མི་ཤིས་པ་ཐམས་ཅད་ཉེ་བར་ཞི་བར་གྱུར་ཅིག་ཅེས་བརྗོད། དཀྱིལ་འཁོར་པ་རྣམས་ཀྱིས་བདག་ལ་བཀྲ་ཤིས་མཛད་པར་བསམས་ལ། དྲིལ་བུ་གསིལ་ཞིང་མེ་ཏོག་གཏོར། སྒྲུབ་གྲོགས་ཀྱིས་རྣམ་རྒྱལ་བུམ་པ་བཏེག་
སྟེ།། །། ༈ ཕུན་སུམ་ཚོགས་འཛིན་གསེར་གྱི་རི་བོ་ལྟ་བུའི་མདོག །འཇིག་རྟེན་གསུམ་མགོན་དྲི་མ་གསུམ་ནི་རབ་ཏུ་སྤངས། །སངས་རྒྱས་ཆུ་སྐྱེས་འདབ་རྒྱས་ལྟ་བུའི་
སྤྱན་མངའ་བ། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མིས་

༄༅། །མཆོད་པ། །དམ་ཆོས་རབ་མཆོག་སྐྱེ་དགུ་རྣམས་ལ་ཞི་བྱེད་པ། །འཇིག་རྟེན་བཀྲ་ཤིས་གཉིས་པ་དེང་འདིར་ཁྱོད་ལ་ཤོག །དམ་པའི་ཆོས་དང་ལྡན་ཞིང་།
ཐོས་པའི་བཀྲ་ཤིས་ཕྱུག །དགེ་འདུན་ལྷ་དང་ལྷ་མ་ཡིན་དང་མིས་མཆོད་པ། །ངོ་ཚ་དཔལ་གནས་ཚོགས་ཀྱི་ནང་ན་རབ་ཀྱི་མཆོག །འཇིག་རྟེན་བཀྲ་ཤིས་གསུམ་པ་
དེང་འདིར་ཁྱོད་ལ་ཤོག །ཞེས་པའམ། སྤྲོ་ན། མཛད་པ་བཅུ་གཉིས་ཀྱི་བཀྲ་ཤིས་ཀྱང་བྱ་བར་གསུངས་པས། མཛད་པ་བཅུ་གཉིས་ཀྱི་བཀྲ་ཤིས་ནི། ༈ དགའ་ལྡན་ལྷ་ཡི་གཞལ་མེད་ཁང་ནི་སྙིང་པོར་
བཅས༑ །འགྲོ་ལ་ཕན་ཕྱིར་འདིར་གཤེགས་དབང་པོར་བཅས་པའི་ལྷ། །རྗེས་སུ་འབྲང་བ་དེ་བཞིན་གཤེགས་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་
ལ་ཞི་བྱེད་ཤོག །འདབ་གསར་འཚེར་བའི་མེ་ཏོག་ཆར་འབབ་ལུམྦཱིའི་ཚལ། །མང་པོ་ལྷ་ཡིས་བསྟེན་པར་མགོན་པོ་བལྟམས་པ་ན། །སྲིད་པའི་མཐར་གྱུར་པ་ཡི་བཀྲ་
ཤིས་གང་ལགས་པ། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །སྣ་ཚོགས་སྐྱོན་རྣམས་རྣམ་པར་གཞོམ་པར་བྱ་བའི་ཕྱིར། དགེས་པས་དཀའ་ཐུབ་ཚལ་དུ་

ནམ་ཕྱེད་མངོན་པར་བྱུང་། །དབང་བཅས་ལྷ་རྣམས་རྗེས་སུ་འབྲང་བའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཆུ་བོའི་འགྲམ་བུ་མཆོད་།
ཡོན་ཕྲེང་བས་ཡོངས་སུ་བསྐོར། །ཞི་ཕྱིར་ངོ་མཚར་གྱུར་པ་སྲིད་པ་དག་བྱེད་པ། །ཀླུ་ཡི་རྒྱལ་པོས་ལེགས་པར་བསྟོད་པའི་བཀྲ་ཤིས་གང་། །བཀྲ་ཤིས་དེས་ནི་དེང་།
འདིར་ཁྱོད་ལ་ཞི་བྱེད་ཤོག །གྲོང་ཁྱེར་མཆོག་གྱུར་སེར་སྐྱ་ཞེས་ནི་བྱ་བ་དེར། །རྨད་དུ་གྲགས་པ་ཆེན་པོའི་ལྷ་ཡིས་མངོན་བསྟོད་པ། །བསམ་ཡས་དགེ་སྒྲུབ་དེ་བཞིན་
གཤེགས་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །སེམས་ཅན་ཐམས་ཅད་ལ་ནི་ཕན་ཕྱིར་བྱང་ཆུབ་པ། །དམ་ཆོས་རིན་ཆེན་ཚོགས་ནི་
ཐུབ་པ་ལས་བྱུང་བ། །སེམས་ཅན་དོན་སྒྲུབ་རབ་རྒྱས་བརྩོན་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །རབ་ཏུ་འོད་འབར་གསེར་
མདོག་ལྟ་བུའི་སྐུ་མངའ་བ། བཻཌྰུཪྻ་མདོག་ལྟ་བུའི་རྩྭ་གདན་སྟེང་དུ་བཞུགས། །སྐྱིལ་ཀྲུང་ལེགས་བཅས་མི་གཡོ་སྐུ་ལྔའི་བཀྲ་ཤིས་གང་། །བཀྲ་ཤིས་དེས་ནི་དེང་

༄༅། །འདིར་ཁྱོད་ལ་ཞི་བྱེད་ཤོག །ཤིང་གི་རྒྱལ་བོས་རྩ་བར་བཅོམ་ལྡན་བྱམས་སྟོབས་ཀྱིས། །བདུད་ཚོགས་ཀུན་ལས་རྣམ་པར་རྒྱལ་ཚེ་ས་དང་མཁར། །རྣམ་
པ་སྣ་ཚོགས་ངོ་མཚར་གྱུར་པའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཝཱ་ར་ཎཱ་སིར་བཞུགས་ནས་བདེ་བར་གཤེགས་སྟོན་པས། །ས་
དང་མཁའ་ལ་ངོ་མཚར་ཤིན་ཏུ་གསལ་བྱུང་བ། །ཆོས་ཀྱི་འཁོར་ལོ་དམ་པ་བསྐོར་བའི་བཀྲ་ཤིས་གང་། །བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །བཀྲ་ཤིས་
གང་ཞིག་ཕན་བྱེད་དམ་པ་མཆོད་ཕྱིར་ཐོགས། །བསོད་ནམས་བྱ་བྱེད་འཕགས་པའི་སྐྱེ་བོས་མངོན་བསྟོད་པ། །བཅོམ་ལྡན་ཐུབ་པ་ཤཱཀྱ་སེང་གེས་གང་གསུངས་པའི།།
བཀྲ་ཤིས་དེས་ནི་དེང་འདིར་ཁྱོད་ལ་ཞི་བྱེད་ཤོག །ཅེས་བརྗོད་ཅིང་མེ་ཏོག་འཐོར་བར་བྱའོ། །༄༅། །དཔལ་ཀྱེ་རྡོ་རྗེ་དཀྱིལ་འཁོར་གྱི་བཀྲ་ཤིས་ནི། མཚུངས་མེད་བླ་མ་དཔལ་ལྡན་རྡོ་རྗེ་འཆང་། །
མཐུ་སྟོབས་དབང་ཕྱུག་བླ་མ་བརྒྱུད་པར་བཅས། །མཚན་ནས་བརྗོད་དམ་ཅུང་ཟད་དྲན་ཡང་རུང་། །བཀྲ་ཤིས་འཕེལ་ཕྱིར་རྟག་ཏུ་དྲན་པར་འགྱུར། །པདྨའི་ལྟེ་བར་

བདུད་བཞིའི་སྟེང་ན་བརྗིད། །ཡོན་ཏན་མཐའ་ཡས་ཡེ་ཤེས་ལྔ་ཡི་དངོས། །ཧེ་རུ་ཀ་དཔལ་བདག་མེད་རྣལ་འབྱོར་མ། །བཀྲ་ཤིས་དེས་ནི་སྐྱེ་དགུ་བདེ་ལེགས་ཤོག །སྣ་
ཚོགས་པདྨའི་འདབ་མ་བདེ་བར་བཞུགས། །སྐྱེ་མཆེད་འབྱུང་བ་རྣམ་པར་དག་པའི་དངོས། །ཡེ་ཤེས་ཚད་མེད་རང་བཞིན་ལྷ་མོ་བརྒྱད། །བཀྲ་ཤིས་དེས་ནི་སྐྱེ་དགུ་
བདེ་ལེགས་ཤོག །ཁམས་དྲུག་དག་པ་ཡེ་ཤེས་ཆེན་པོའི་སྐུ། །ལམ་གྱི་བྱང་ཆུབ་སུམ་ཅུ་རྩ་བདུན་ཏེ། །སྣང་བ་སངས་རྒྱས་ཞིང་གྱུར་གཞལ་ཡས་ཁང་། །བཀྲ་ཤིས་
དེས་ནི་སྐྱེ་དགུ་བདེ་ལེགས་ཤོག །ཡན་ལག་རྣམ་དག་ཁྲོ་བོ་ཆེན་པོའི་སྐུ། །རྡོ་རྗེའི་ས་གཞི་ར་བ་བླ་རེ་གུར། །བདུད་དཔུང་ངེས་འཇོམས་སྲུང་བའི་འཁོར་ལོ་མཆོག །
བཀྲ་ཤིས་དེས་ནི་སྐྱེ་དགུ་བདེ་ལེགས་ཤོག །དག་བྱ་དག་བྱེད་ཕྱིའམ་ནང་ན་བཞུགས། །ཕྱོགས་སྐྱོང་ཞིང་སྐྱོང་ཀླུ་དང་སྤྲིན་དང་ཤིང་། །མཆོད་རྟེན་རོ་དང་འདྲེ་དང་མེ་
དང་ཆུ། །ཕྱོགས་བརྒྱད་དག་བྱེད་དེས་ནི་བཀྲ་ཤིས་ཤོག །བླ་མ་དཀྱིལ་འཁོར་གཙོ་བོ་འཁོར་དང་བཅས། །སྦྱང་གཞི་དག་བྱེད་ལམ་དང་འབྲས་བུ་མཆོག །བརྗོད་

༄༅། །དམ་དེ་དོན་རྟག་ཏུ་དྲན་ཡང་རུང་། །བཀྲ་ཤིས་འཕེལ་ཕྱིར་རྟག་ཏུ་དྲན་པར་འགྱུར། །བདག་ཅག་འཁོར་དང་བཅས་པ་རྣམས་སྤང་བྱ་མི་མཐུན་པའི་ཕྱོགས་
ཐམས་ཅད་ལས་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག་ཅེས་བརྗོད། བཀྲ་ཤིས་ཀྱི་ཚིགས་སུ་བཅད་པ་དགེ་བསྙེན་གྲགས་པ་རྒྱལ་མཚན་གྱིས་སྦྱར་བ་རྫོགས་སོ།། །།སརྦ་མངྒ་ལཾ།། དབང་དངོས་ལ་གཉིས་ལས། རྡོ་
རྗེ་སློབ་མའི་དབང་ནི། ཨོཾ་སྭ་བྷཱ་ཝ་སོགས་དང་། བདག་གི་རྣམ་པར་ཤེས་པའི་ཕུང་པོ་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་
དང་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་མི་བསྐྱོད་པ་ཀྱེ་རྡོ་རྗེ་སྐུ་མདོག་སྔོན་པོ་ཞལ་བརྒྱད་
ཕྱག་བཅུ་དྲུག་པ། ཞབས་བཞི་པ། ཕྱག་བཅུ་དྲུག་གི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་། རྔ་མོ། མི། ཤ་ར་བྷ། བྱི་ལ། གཡོན་པ་
རྣམས་ན། སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་ནག་

པོས་མཚན་པ། ཡུམ་མཱ་མ་ཀཱི་སྔོན་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་མ་ཞེས་པ་ནས།
ཐུགས་ཀར་ཐུགས་རྡོ་རྗེ་མ་ཐུགས་ཀའི་ཧཱུྃ་ལས་འོད་ཟེར་འཕྲོས་པས། ཕྱོགས་བཅུའི་དེ་བཞིན་གཤེགས་པ་ཐམས་ཅད་མི་བསྐྱོད་པ་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་
མཱ་ཛཞེས་ཕྱག་རྒྱ་དང་བཅས་པས་སྤྱན་དྲངས། ཛཿ  ཧཱུྃ་བྃ་ཧོཿ     ཛཿ  ཧཱུྃ་བྃ་ཧོཿ    སྤྲོ་ན་སོ་སོའི་སྔགས་རྒྱས་བསྟིམ། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་དེ་བཞིན་
གཤེགས་པ་རིགས་ལྔ། ཡུམ་བཞི། བྱང་ཆུབ་སེམས་དཔའ་བརྒྱད། ལྷ་མོ་དྲུག །ཁྲོ་བོ་བཅུ་དང་བཅས་པ་ཨོཾ་བཛྲ་ས་མཱ་ཛ ཿ    ཞེས་རྡོ་རྗེ་བསྡུ་བའི་སྔགས་རྒྱས་སྤྱན་དྲངས། དེ་
ས་འདི་ལ་མངོན་པར་དབང་བསྐུར་བ་སྩལ་དུ་གསོལ་ཞེས་གསོལ་བ་བཏབ་པས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་དབང་རྫས་ཀྱི་ལྷའི་
སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། དབང་རྫས་ཀྱི་མི་བསྐྱོད་པ་ཡབ་ཡུམ་སྙོམས་པར་ཞུགས་ཞུ་

༄༅། །བ་ལས་བྱུང་བའི་དབང་རྫས་རྣམ་རྒྱལ་བུམ་པའི་ཆུར་གྱུར། བཅོམ་ལྡན་དེ་བཞིན་གཤེགས་པ་ཀུན། །ཞེས་སོགས་ཀྱིས་གསོལ་བ་བཏབ་པས། རྣམ་རྒྱལ་བུམ་པ་སྤྱི་བོར་བཞག་
༄༅། །བ་ལས་བྱུང་བའི་དབང་རྫས་རྣམ་རྒྱལ་བུམ་པའི་ཆུར་གྱུར། བཅོམ་ལྡན་དེ་བཞིན་གཤེགས་པ་ཀུན། །ཞེས་སོགས་ཀྱིས་གསོལ་བ་བཏབ་པས། རྣམ་རྒྱལ་བུམ་པ་སྤྱི་བོར་བཞག་
ཅིང་། སངས་རྒྱས་རྣམས་ནི་ཐམས་ཅད་ཀྱི། །ཞེས་སོགས་ནས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་
ཅིང་། སངས་རྒྱས་རྣམས་ནི་ཐམས་ཅད་ཀྱི། །ཞེས་སོགས་ནས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་
དབང་བསྐུར་རིག་མ་རྣམས་ཀྱིས་རྡོ་རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་རྣམས་ཀྱིས་བགེགས་བསྐྲད། ལྷ་མོ་རྣམས་ཀྱིས་མཆོད་
དབང་བསྐུར་རིག་མ་རྣམས་ཀྱིས་རྡོ་རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་རྣམས་ཀྱིས་བགེགས་བསྐྲད། ལྷ་མོ་རྣམས་ཀྱིས་མཆོད་
པ་དང་བཅས་ཏེ་དབང་བསྐུར་བས། དབང་གི་ཆུ་རྒྱུན་དེས་སྨིན་མཚམས་ཡན་ཆད་གང་བུམ་པའི་དབང་ཐོབ། མགྲིན་པ་ཡན་ཆད་གང་གསང་བའི་དབང་ཐོབ། སྙིང་ག་
པ་དང་བཅས་ཏེ་དབང་བསྐུར་བས། དབང་གི་ཆུ་རྒྱུན་དེས་སྨིན་མཚམས་ཡན་ཆད་གང་བུམ་པའི་དབང་ཐོབ། མགྲིན་པ་ཡན་ཆད་གང་གསང་བའི་དབང་ཐོབ། སྙིང་ག་
ཡན་ཆད་གང་། ཤེས་རབ་ཡེ་ཤེས་ཀྱི་དབང་ཐོབ། ལུས་ཐམས་ཅད་གང་། མཆོག་ཏུ་བདེ་བ་ཆེན་པོ་བཞི་པའི་དབང་ཐོབ། ལུས་ངག་ཡིད་གསུམ་གྱི་དྲི་མ་བག་
ཡན་ཆད་གང་། ཤེས་རབ་ཡེ་ཤེས་ཀྱི་དབང་ཐོབ། ལུས་ཐམས་ཅད་གང་། མཆོག་ཏུ་བདེ་བ་ཆེན་པོ་བཞི་པའི་དབང་ཐོབ། ལུས་ངག་ཡིད་གསུམ་གྱི་དྲི་མ་བག་
ཆགས་དང་བཅས་པ་ཐམས་ཅད་དག་ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། དེ་ལ་ཨོཾ་བཛྲ་པུཧྥེ་ཨཱཧུཾ་ཞེས་པ་ནས་ནེ་ཝིདྱེ་ཨཱཧུཾ་ཞེས་པའི་བར་གྱིས་མཆོད། དེ་
ཆགས་དང་བཅས་པ་ཐམས་ཅད་དག་ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། དེ་ལ་ཨོཾ་བཛྲ་པུཧྥེ་ཨཱཿཧཱུྃ་ཞེས་པ་ནས་ནེ་ཝིདྱེ་ཨཱཿཧཱུྃ་ཞེས་པའི་བར་གྱིས་མཆོད། དེ་

ལྟར་ན་མི་བསྐྱོད་པའི་སྒོ་ནས་ཆུའི་དབང་ཐོབ། ཞེ་སྡང་དག རྣམ་པར་ཤེས་པའི་ཕུང་པོ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། མི་བསྐྱོད་པའི་ས་
ལྟར་ན་མི་བསྐྱོད་པའི་སྒོ་ནས་ཆུའི་དབང་ཐོབ། ཞེ་སྡང་དག རྣམ་པར་ཤེས་པའི་ཕུང་པོ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། མི་བསྐྱོད་པའི་ས་
བོན་རྒྱུད་ལ་བཞག །ཨོཾ་སྭཱ་བྷཱ་ཝ༔ བདག་གི་ཚོར་བའི་ཕུང་པོ་དང་དབང་རྫས་དབུ་རྒྱན་མི་དམིགས་ཏེ་སྟོང་པའི་ངང་ལས་པདྨ་དང་ཉི་མའི་སྟེང་དུ་ཨོཾ་ལས་རིན་པོ་ཆེ་ཨོཾ་
བོན་རྒྱུད་ལ་བཞག །ཨོཾ་སྭཱ་བྷཱ་ཝ༴ བདག་གི་ཚོར་བའི་ཕུང་པོ་དང་དབང་རྫས་དབུ་རྒྱན་མི་དམིགས་ཏེ་སྟོང་པའི་ངང་ལས་པདྨ་དང་ཉི་མའི་སྟེང་དུ་ཨོཾ་ལས་རིན་པོ་ཆེ་ཨོཾ་
གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་རིན་ཆེན་འབྱུང་ལྡན་ཀྱེ་རྡོ་རྗེ་སྐུ་མདོག་སེར་པོ་ཞལ་བརྒྱད་ཕྱག་བཅུ་དྲུག་པ་ཞབས་བཞི་
གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་རིན་ཆེན་འབྱུང་ལྡན་ཀྱེ་རྡོ་རྗེ་སྐུ་མདོག་སེར་པོ་ཞལ་བརྒྱད་ཕྱག་བཅུ་དྲུག་པ་ཞབས་བཞི་
པ༑ ཕྱག་བཅུ་དྲུག་གི་གཡས་པ་རྣམས་ན་བྱ་ཀ་རན། ངུར་པ། ལུག །བྱེའུ་ཙ་ཀོ་ར། བྱེ་ཁྲ། ཧོར་ཁྲ། འོལ་བ། ཉ་ཁྲ། གཡོན་པ་རྣམས་ན་སྟོབས་ཀྱི་
པ༑ ཕྱག་བཅུ་དྲུག་གི་གཡས་པ་རྣམས་ན་བྱ་ཀ་རན། ངུར་པ། ལུག །བྱེའུ་ཙ་ཀོ་ར། བྱེ་ཁྲ། ཧོར་ཁྲ། འོལ་བ། ཉ་ཁྲ། གཡོན་པ་རྣམས་ན་སྟོབས་ཀྱི་
རྒྱུ་༑ དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས་མཐའ་ཡས་རྣམས་འཛིན་པ། རྩ་ཞལ་གྱི་སྤྱི་བོར་རིན་པོ་ཆེ་སེར་པོ་ཟུར་བརྒྱད་
རྒྱུ་༑ དུང་སྐྱོང་། རིགས་ལྡན། པདྨ། པདྨ་ཆེན་པོ། འཇོག་པོ། ནོར་རྒྱས་མཐའ་ཡས་རྣམས་འཛིན་པ། རྩ་ཞལ་གྱི་སྤྱི་བོར་རིན་པོ་ཆེ་སེར་པོ་ཟུར་བརྒྱད་
པས་མཚན་པ། ཡུམ་རིན་ཆེན་སྒྲོལ་མ་སེར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་ཞེས་
པས་མཚན་པ། ཡུམ་རིན་ཆེན་སྒྲོལ་མ་སེར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་གཏི་མུག་རྡོ་རྗེ་ཞེས་

༄༅། །སོགས་ནས། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རིན་ཆེན་འབྱུང་ལྡན་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོ་
༄༅། །སོགས་ནས། ཐུགས་ཀའི་ཨཱྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རིན་ཆེན་འབྱུང་ལྡན་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་
བཛྲ་ས་མཱ་ཛ༔ ཛཧཱུྃ་བཾ་ཧོ༔ ཛཧཱུྃ་བཾ་ཧོ༔ འདི་མན་ཆད་ལ་ཆོ་ག་ཟོར་ཡང་བའི་ཕྱིར་དབང་ལྷ་སྤྱན་འདྲེན་གོང་གི་དེ་ཉིད་ལས་མི་མཛད་པས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་
བཛྲ་ས་མཱ་ཛཿ ཛཿཧཱུྃ་བྃ་ཧོཿ ཛཿཧཱུྃ་བྃ་ཧོཿ འདི་མན་ཆད་ལ་ཆོ་ག་ཟོར་ཡང་བའི་ཕྱིར་དབང་ལྷ་སྤྱན་འདྲེན་གོང་གི་དེ་ཉིད་ལས་མི་མཛད་པས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་
པར་དབང་བསྐུར་བ་སྩལ་དུ་གསོལ། ཞེས་དང་། རྣམ་རྒྱལ་བུམ་ཆུ་དབང་རྫས་ལ་འཐོར་ཞིང་། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར།
པར་དབང་བསྐུར་བ་སྩལ་དུ་གསོལ། ཞེས་དང་། རྣམ་རྒྱལ་བུམ་ཆུ་དབང་རྫས་ལ་འཐོར་ཞིང་། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར།
སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུ་བརྒྱན། དབང་རྫས་ཀྱི་རིན་ཆེན་འབྱུང་ལྡན་ཡབ་ཡུམ་སྙོམས་པར་ཞུགས་ཞུ་བ་ལས་བྱུང་
སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུ་བརྒྱན། དབང་རྫས་ཀྱི་རིན་ཆེན་འབྱུང་ལྡན་ཡབ་ཡུམ་སྙོམས་པར་ཞུགས་ཞུ་བ་ལས་བྱུང་
བའི་དབང་རྫས་དབུ་རྒྱན་དུ་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། སངས་རྒྱས་རྣམས་
བའི་དབང་རྫས་དབུ་རྒྱན་དུ་གྱུར། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། སངས་རྒྱས་རྣམས་
ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རིན་ཆེན་དབང་བསྐུར་ཆེན་པོ་སྦྱིན། ཨོཾ་བཛྲ་རཏྣ་མུ་ཀུ་ཊ་ཨ་
ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པའི། །རིན་ཆེན་དབང་བསྐུར་ཆེན་པོ་སྦྱིན། ཨོཾ་བཛྲ་རཏྣ་མུ་ཀུ་ཊ་ཨ་

བྷི་ཥིཉྩ་མི། བཛྲ་རཱ་ག་ཏ་བཛྲ་ཤ་ལི་ཧོ་ཞེས་པས་དབུ་རྒྱན་བཅིངས་ཏེ་དབང་བསྐུར་བར་བསམ། རྣམ་རྒྱལ་བུམ་ཆུ་སྤྱི་བོར་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་
བྷི་ཥིཉྩ་མི། བཛྲ་རཱ་ག་ཏ་བཛྲ་ཤ་ལི་ཧོ་ཞེས་པས་དབུ་རྒྱན་བཅིངས་ཏེ་དབང་བསྐུར་བར་བསམ། རྣམ་རྒྱལ་བུམ་ཆུ་སྤྱི་བོར་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་
བོ་ནས་དབང་བསྐུར། སྐུ་གང་དྲི་མ་དག ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན་པུཤྲཱི་སོགས་ལྔས་མཆོད། དེ་ལྟར་ན་རིན་ཆེན་འབྱུང་ལྡན་གྱི་སྒོ་
བོ་ནས་དབང་བསྐུར། སྐུ་གང་དྲི་མ་དག ཆུའི་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན་པུཤྲཱི་སོགས་ལྔས་མཆོད། དེ་ལྟར་ན་རིན་ཆེན་འབྱུང་ལྡན་གྱི་སྒོ་
ནས་ཅོད་པན་གྱི་དབང་ཐོབ། ང་རྒྱལ་དང་སེར་སྣ་དག ཚོར་བའི་ཕུང་པོ་གནས་གྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་གྱི་ས་བོན་རྒྱུད་
ནས་ཅོད་པན་གྱི་དབང་ཐོབ། ང་རྒྱལ་དང་སེར་སྣ་དག ཚོར་བའི་ཕུང་པོ་གནས་གྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་གྱི་ས་བོན་རྒྱུད་
ལ་བཞག །ཨོཾ་སྭཱ་བྷ་ཝ༔ བདག་གི་འདུ་ཤེས་ཀྱི་ཕུང་པོ་དང་དབང་རྫས་རྡོ་རྗེ་མི་དམིགས་ཏེ་སྟོང་པའི་ངང་ལས་པདྨ་དང་ཉི་མའི་སྟེང་དུ་ཛཾ་ལས་པདྨ་དྲི་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་འོད་དཔག་མེད་ཀྱེ་རྡོ་རྗེ་སྐུ་མདོག་དམར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་
ལ་བཞག །ཨོཾ་སྭཱ་བྷ་ཝ༴ བདག་གི་འདུ་ཤེས་ཀྱི་ཕུང་པོ་དང་དབང་རྫས་རྡོ་རྗེ་མི་དམིགས་ཏེ་སྟོང་པའི་ངང་ལས་པདྨ་དང་ཉི་མའི་སྟེང་དུ་ཛཾ་ལས་པདྨ་དྲི་གིས་མཚན་པ། 
དྲུག་གི་གཡས་པ་རྣམས་ན་དོམ། བྱ་རྒོད། བསེ། བ་མེན། སྟག །སྤྲེའུ། ཆུ་སྲིན་ན་ཀྲ། ཅེ་སྤྱང་། གཡོན་པ་རྣམས་ན་ཁུ། འུག་པ། བྱ་དཀར། ནེ་
དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་འོད་དཔག་མེད་ཀྱེ་རྡོ་རྗེ་སྐུ་མདོག་དམར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་
དྲུག་གི་གཡས་པ་རྣམས་ན་དོམ། བྱ་རྒོད། བསེ། བ་མེན། སྟག །སྤྲེའུ། ཆུ་སྲིན་ན་ཀྲ། ཅེ་སྤྱང་། གཡོན་པ་རྣམས་ན་ཁུ། འུག་པ། བྱ་དཀར། ནེ་

༄༅། །ཙ། སེང་གེ །ས་ར་ས། ཀྲྀཀྵ་ས་རི། ཕག་རྣམས་འཛིན་པ། རྩ་ཞལ་གྱི་སྤྱི་བོར་པདྨ་དམར་པོས་མཚན་པ། ཡུམ་གོས་དཀར་མོ་དམར་མོ་གྲི་གུག་
༄༅། །ཙ། སེང་གེ །ས་ར་ས། ཀྲྀཀྵ་ས་རི། ཕག་རྣམས་འཛིན་པ། རྩ་ཞལ་གྱི་སྤྱི་བོར་པདྨ་དམར་པོས་མཚན་པ། ཡུམ་གོས་དཀར་མོ་དམར་མོ་གྲི་གུག་
ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་ཞེས་སོགས་ནས། ཐུགས་ཀའི་ཛཾ་ལས་འོད་ཟེར་འཕྲོས་པས་ཕྱོགས་བཅུའི་དེ་
ཐོད་པ་འཛིན་པ་དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་ཞེས་སོགས་ནས། ཐུགས་ཀའི་ཛཾ་ལས་འོད་ཟེར་འཕྲོས་པས་ཕྱོགས་བཅུའི་དེ་
བཞིན་གཤེགས་པ་ཐམས་ཅད་འོད་དཔག་མེད་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛ་ཧཱུཾ་བཾ་ཧོ༔ ཛཧཱུྃ་བཾ་ཧོ༔ དེ་བཞིན་གཤེགས་པ་ཐམས་ཅད་ཀྱིས་འདི
བཞིན་གཤེགས་པ་ཐམས་ཅད་འོད་དཔག་མེད་ཀྱེ་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛ་ཧཱུྃ་བྃ་ཧོཿ ཛཿཧཱུྃ་བྃ་ཧོཿ དེ་བཞིན་གཤེགས་པ་ཐམས་ཅད་ཀྱིས་འདི
་ལ་མངོན་པར་དབང་བསྐུར་བ་སྩལ་དུ་གསོལ། ཞེས་དང་། རྣམ་རྒྱལ་བུམ་ཆུ་དབང་རྫས་ལ་འཐོར་ཞིང་། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་། དབང་རྫས་ཀྱི་ལྷའི་སྤྱི་བོ་ནས་
་ལ་མངོན་པར་དབང་བསྐུར་བ་སྩལ་དུ་གསོལ། ཞེས་དང་། རྣམ་རྒྱལ་བུམ་ཆུ་དབང་རྫས་ལ་འཐོར་ཞིང་། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་། དབང་རྫས་ཀྱི་ལྷའི་སྤྱི་བོ་ནས་
དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱི་དབུར་བརྒྱན། དབང་རྫས་ཀྱི་འོད་དཔག་མེད་ཡབ་ཡུམ་སྙོམས་པར་ཞུགས་
དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱི་དབུར་བརྒྱན། དབང་རྫས་ཀྱི་འོད་དཔག་མེད་ཡབ་ཡུམ་སྙོམས་པར་ཞུགས་
ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། དེ་བཞིན་གཤེགས་པ་ཐམས་ཅད་ཀྱི་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། སངས་
ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། དེ་བཞིན་གཤེགས་པ་ཐམས་ཅད་ཀྱི་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། སངས་

རྒྱས་ཀུན་གྱི་རྡོ་རྗེའི་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་སྒྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་ལོང་། །ཨོཾ་མ་ཧཱ་བཛྲ་ཧཱུྃ། ཞེས་པས་ལག་པ་
རྒྱས་ཀུན་གྱི་རྡོ་རྗེའི་དབང་། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་སྒྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་ལོང་། །ཨོཾ་མ་ཧཱ་བཛྲ་ཧཱུྃ། ཞེས་པས་ལག་པ་
གཡས་སུ་རྡོ་རྗེ་བྱིན་པར་བསམ། རྣམ་རྒྱལ་བུམ་ཆུ་སྤྱི་བོར་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་
གཡས་སུ་རྡོ་རྗེ་བྱིན་པར་བསམ། རྣམ་རྒྱལ་བུམ་ཆུ་སྤྱི་བོར་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་
མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པུངྒེ་སོགས་ལྔས་མཆོད། དེ་ལྟར་ན་འོད་དཔག་མེད་ཀྱི་སྒོ་ནས་རྡོ་རྗེའི་དབང་ཐོབ། འདོད་ཆགས་དག་འདུ་ཤེས་ཀྱི་ཕུང་པོ་
མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པུཥྤེ་སོགས་ལྔས་མཆོད། དེ་ལྟར་ན་འོད་དཔག་མེད་ཀྱི་སྒོ་ནས་རྡོ་རྗེའི་དབང་ཐོབ། འདོད་ཆགས་དག་འདུ་ཤེས་ཀྱི་ཕུང་པོ་
 གནས་གྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་ཀྱི་ས་བོན་རྒྱུད་ལ་བཞག །ཨོཾ་སྭ་བྷཱ་ཝ༔ བདག་གི་འདུ་བྱེད་ཀྱི་ཕུང་པོ་དང་དབང་རྫས་དྲིལ་
 གནས་གྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་ཀྱི་ས་བོན་རྒྱུད་ལ་བཞག །ཨོཾ་སྭ་བྷཱ་ཝ༴ བདག་གི་འདུ་བྱེད་ཀྱི་ཕུང་པོ་དང་དབང་རྫས་དྲིལ་
དམིགས་ཏེ་སྟོང་པའི་ངང་ལས་པདྨ་དང་ཉི་མའི་སྟེང་དུ་ཁཾ་ལས་རལ་གྲི་ཁཾ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་དོན་ཡོད་
དམིགས་ཏེ་སྟོང་པའི་ངང་ལས་པདྨ་དང་ཉི་མའི་སྟེང་དུ་ཁཾ་ལས་རལ་གྲི་ཁཾ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་གཉིས་ཀའང་དོན་ཡོད་
གྲུབ་པ་ཀྱེ་རྡོ་རྗེ་སྐུ་མདོག་ལྗང་གུ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་དྲུག་གི་གཡས་པ་རྣམས་ན་གཟའ་ལྷག །ཕུར་བུ། འཇུག་རིངས། སྒྲ་
གྲུབ་པ་ཀྱེ་རྡོ་རྗེ་སྐུ་མདོག་ལྗང་གུ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་དྲུག་གི་གཡས་པ་རྣམས་ན་གཟའ་ལྷག །ཕུར་བུ། འཇུག་རིངས། སྒྲ་

༄༅། །གཅན༑ མིག་དམར། པ་སངས། སྤེན་པ། ཁྱབ་འཇུག །གཡོན་པ་རྣམས་ན་དབང་པོ། ཚངས་པ། དྲག་པོ། བདུད་སྡིག་ཅན། ཁྱབ་
༄༅། །གཅན༑ མིག་དམར། པ་སངས། སྤེན་པ། ཁྱབ་འཇུག །གཡོན་པ་རྣམས་ན་དབང་པོ། ཚངས་པ། དྲག་པོ། བདུད་སྡིག་ཅན། ཁྱབ་
འཇུག་གི་བུ་མོ་གཤོལ་མདའ་འཛིན་པ། ལྷ་རྒྱལ་བ་དམ་པ། ཐགས་ཟངས་རིས། ལྷ་མ་ཡིན་སྟོབས་ལྡན་རྣམས་འཛིན་པ། རྩ་ཞལ་གྱི་སྤྱི་བོ་རལ་གྲི་དཀར་པོས་
འཇུག་གི་བུ་མོ་གཤོལ་མདའ་འཛིན་པ། ལྷ་རྒྱལ་བ་དམ་པ། ཐགས་ཟངས་རིས། ལྷ་མ་ཡིན་སྟོབས་ལྡན་རྣམས་འཛིན་པ། རྩ་ཞལ་གྱི་སྤྱི་བོ་རལ་གྲི་དཀར་པོས་
མཚན་པ། རྒྱུད་དང་དབང་ཆུའི་རྣམ་བཤད་དུ་འདི་བཞིན་ཡོད་པས་རྟོག་བཟོས་བཅོས་སླད་མི་བྱའོ། །ཡུམ་དམ་ཚིག་སྒྲོལ་མ་ལྗང་གུ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་
མཚན་པ། རྒྱུད་དང་དབང་ཆུའི་རྣམ་བཤད་དུ་འདི་བཞིན་ཡོད་པས་རྟོག་བཟོས་བཅོས་སླད་མི་བྱའོ། །ཡུམ་དམ་ཚིག་སྒྲོལ་མ་ལྗང་གུ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། གཉིས་
ཀའང་རུས་པའི་རྒྱན་གྱིས་བརྒྱན་པའི་མིག་ཏུ། ཞེས་སོགས་ནས། ཐུགས་ཀའི་ཁཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་དོན་ཡོད་གྲུབ་པ་ཀྱེ་
ཀའང་རུས་པའི་རྒྱན་གྱིས་བརྒྱན་པའི་མིག་ཏུ། ཞེས་སོགས་ནས། ཐུགས་ཀའི་ཁཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་དོན་ཡོད་གྲུབ་པ་ཀྱེ་
རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོ༔ ཛཧཱུྃ་བཾ་ཧོ༔ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ།
རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿཧཱུྃ་བྃ་ཧོཿ ཛཿཧཱུྃ་བྃ་ཧོཿ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ།
ཞེས་དང་རྣམ་རྒྱལ་བུམ་ཆུ་དབང་རྫས་ལ་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་
ཞེས་དང་རྣམ་རྒྱལ་བུམ་ཆུ་དབང་རྫས་ལ་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་དབང་རྫས་ཀྱི་ལྷའི་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་

ལུད་པ་ལས་དོན་ཡོད་གྲུབ་པས་དབུར་བརྒྱན། དབང་རྫས་ཀྱི་དོན་ཡོད་གྲུབ་པ་ཡབ་ཡུམ་སྙོམས་པར་ཞུགས་ཞུ་བ་ལས་བྱུང་བའི་དབང་རྫས་དྲིལ་བུར་གྱུར། དེ་བཞིན་
ལུད་པ་ལས་དོན་ཡོད་གྲུབ་པས་དབུར་བརྒྱན། དབང་རྫས་ཀྱི་དོན་ཡོད་གྲུབ་པ་ཡབ་ཡུམ་སྙོམས་པར་ཞུགས་ཞུ་བ་ལས་བྱུང་བའི་དབང་རྫས་དྲིལ་བུར་གྱུར། དེ་བཞིན་
གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། ཨོཾ་བཛྲ་ཨ་དྷི་པ་ཏི་ཧཱུཾ་ཨ་བྷི་ཥིཉྩ་མི་ཏིཥྛ་བཛྲ་ས་མ་ཡ་སྟྭ་ཞེས་པས་དྲིལ་བུ་
གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། ཨོཾ་བཛྲ་ཨ་དྷི་པ་ཏི་ཧཱུྃ་ཨ་བྷི་ཥིཉྩ་མི་ཏིཥྛ་བཛྲ་ས་མ་ཡ་སྟྭ་ཞེས་པས་དྲིལ་བུ་
ལག་པ་གཡོན་དུ་བྱིན་པར་བསམ་སྟེ། རྣམ་རྒྱལ་བུམ་ཆུ་སྤྱི་བོར་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་
ལག་པ་གཡོན་དུ་བྱིན་པར་བསམ་སྟེ། རྣམ་རྒྱལ་བུམ་ཆུ་སྤྱི་བོར་འཐོར་ཞིང་། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་
ལྷག་མ་ཡར་ལུད་པ་ལས་དོན་ཡོད་གྲུབ་པས་དབུར་བརྒྱན་པུཎྜེ་སོགས་ལྔས་མཆོད། དེ་ལྟར་ན་དོན་ཡོད་གྲུབ་པའི་སྒོ་ནས་དྲིལ་བུའི་དབང་ཐོབ། ཕྲག་དོག་དག །འདུ་བྱེད་ཀྱི་
ལྷག་མ་ཡར་ལུད་པ་ལས་དོན་ཡོད་གྲུབ་པས་དབུར་བརྒྱན་པུཎྜེ་སོགས་ལྔས་མཆོད། དེ་ལྟར་ན་དོན་ཡོད་གྲུབ་པའི་སྒོ་ནས་དྲིལ་བུའི་དབང་ཐོབ། ཕྲག་དོག་དག །འདུ་བྱེད་ཀྱི་
ཕུང་པོ་གནས་གྱུར། བྱ་བ་གྲུབ་པའི་ཡེ་ཤེས་མངོན་དུ་བྱས། དོན་ཡོད་གྲུབ་པའི་ས་བོན་རྒྱུད་ལ་བཞག །ཨོཾ་པྲ་བྷ་ཝ༔ བདག་གི་གཟུགས་ཀྱི་ཕུང་པོ་མི་དམིགས་ཏེ་
ཕུང་པོ་གནས་གྱུར། བྱ་བ་གྲུབ་པའི་ཡེ་ཤེས་མངོན་དུ་བྱས། དོན་ཡོད་གྲུབ་པའི་ས་བོན་རྒྱུད་ལ་བཞག །ཨོཾ་པྲ་བྷ་ཝ༴ བདག་གི་གཟུགས་ཀྱི་ཕུང་པོ་མི་དམིགས་ཏེ་
སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུཾ་ལས་འཁོར་ལོ་བྷཾ་གྱིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས། རྣམ་པར་སྣང་།
སྟོང་པར་གྱུར། སྟོང་པའི་ངང་ལས་པདྨ་དང་ཉི་མའི་སྟེང་དུ་ཧཱུྃ་ལས་འཁོར་ལོ་བྷཾ་གྱིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས། རྣམ་པར་སྣང་།

༄༅། །མཛད་ཀྱེ་རྡོ་རྗེ་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་དྲུག་གི་གཡས་པ་རྣམས་ན་རྨ་བྱ། མ་ཧེ། ཆུ་སྲིན་མ་ཀ་
༄༅། །མཛད་ཀྱེ་རྡོ་རྗེ་སྐུ་མདོག་དཀར་པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་དྲུག་གི་གཡས་པ་རྣམས་ན་རྨ་བྱ། མ་ཧེ། ཆུ་སྲིན་མ་ཀ་
ར༑ ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ། སྤྲིན་ཤུགས། སྤྲུལ་ཧ་ལ། རྩངས་ཕག་ནག་པོ། བྱི་
ར༑ ཉ་རོ་ཧི་ཏ། རུས་སྦལ། འོག་གི་ཀླུ། ངང་སྐྱ། རི་བོང་། གཡོན་པ་རྣམས་ན་སྦལ་པ་ཐུའུ། སྤྲིན་ཤུགས། སྤྲུལ་ཧ་ལ། རྩངས་ཕག་ནག་པོ། བྱི་
བ༑ གཡག །གླ་བ། བྱ་བཞད་རྣམས་འཛིན་པ། རྩ་ཞལ་གྱི་སྤྱི་བོ་འཁོར་ལོ་དཀར་པོས་མཚན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་
བ༑ གཡག །གླ་བ། བྱ་བཞད་རྣམས་འཛིན་པ། རྩ་ཞལ་གྱི་སྤྱི་བོ་འཁོར་ལོ་དཀར་པོས་མཚན་པ། ཡུམ་སངས་རྒྱས་སྤྱན་མ་དཀར་མོ་གྲི་གུག་ཐོད་པ་འཛིན་པ་
དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་ཞེས་སོགས་ནས། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་
དང་མཉམ་པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་ཞེས་སོགས་ནས། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་
ཐམས་ཅད་རྣམ་པར་སྣང་མཛད་ཀྱི་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛ་ཧཱུཾ་བཾ་ཧོ༔ ཞེས་པས་རང་ལ་བསྟིམ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་
ཐམས་ཅད་རྣམ་པར་སྣང་མཛད་ཀྱི་རྡོ་རྗེ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛ་ཧཱུྃ་བྃ་ཧོཿ ཞེས་པས་རང་ལ་བསྟིམ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་
པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས་དབང་བསྐུར་བར་བསམས་ལ། ཨོཾ་བཛྲ་སཏཱ་སྟེ་ཨ་བྷི་ཥིཉྩ་མཾ། བཛྲ་ན་མ་ཨ་བྷི་ཥེ་ཀ་ཏ་ཀྱེ་དཔལ་ཞེས་པའི་མཐར་རང་གི་གསང་
པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས་དབང་བསྐུར་བར་བསམས་ལ། ཨོཾ་བཛྲ་སཏཱ་སྟེ་ཨ་བྷི་ཥིཉྩ་མཾ། བཛྲ་ན་མ་ཨ་བྷི་ཥེ་ཀ་ཏ་ཀྱེ་དཔལ་ཞེས་པའི་མཐར་རང་གི་གསང་

མཚན་ནས་བརྗོད་དེ། ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ་ཞེས་བརྗོད་ཅིང་རྡོ་རྗེ་དྲིལ་བུ་ལྷན་ཅིག་སྤྱི་བོར་དཀྲོལ། རྣམ་རྒྱལ་བུམ་ཆུ་སྤྱི་བོར་མཐོར་ཞིང་། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་།
མཚན་ནས་བརྗོད་དེ། ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ་ཞེས་བརྗོད་ཅིང་རྡོ་རྗེ་དྲིལ་བུ་ལྷན་ཅིག་སྤྱི་བོར་དཀྲོལ། རྣམ་རྒྱལ་བུམ་ཆུ་སྤྱི་བོར་མཐོར་ཞིང་། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་།
ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། པུཎྜེ་སོགས་ལྔས་མཆོད། དེ་
ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། པུཎྜེ་སོགས་ལྔས་མཆོད། དེ་
ལྟར་ན་རྣམ་པར་སྣང་མཛད་ཀྱི་སྒོ་ནས་མིང་གི་དབང་ཐོབ། གཏི་མུག་དག །གཟུགས་ཀྱི་ཕུང་པོ་གནས་གྱུར། ཆོས་དབྱིངས་ཡེ་ཤེས་མངོན་དུ་བྱས། རྣམ་པར་སྣང་།
ལྟར་ན་རྣམ་པར་སྣང་མཛད་ཀྱི་སྒོ་ནས་མིང་གི་དབང་ཐོབ། གཏི་མུག་དག །གཟུགས་ཀྱི་ཕུང་པོ་གནས་གྱུར། ཆོས་དབྱིངས་ཡེ་ཤེས་མངོན་དུ་བྱས། རྣམ་པར་སྣང་
མཛད་ཀྱི་ས་བོན་རྒྱུད་ལ་བཞག་པ་ཡིན་ནོ། །ཞེས་བརྗོད། གོང་གི་རིགས་ལྔའི་ཕྱག་མཚན་ནི། རིགས་ལྔ་བོ་དེ་དག་གི་ཕྱག་མཚན་རྣམས་རྡོ་རྗེ་གུར་ནས་འབྱུང་བ་ལྟར་གསལ་བཏབ་ཀྱང་རུང་ངོ་ཞེས་པ་ལྟར་བྲིས་ལ། བསྡུ་
མཛད་ཀྱི་ས་བོན་རྒྱུད་ལ་བཞག་པ་ཡིན་ནོ། །ཞེས་བརྗོད། གོང་གི་རིགས་ལྔའི་ཕྱག་མཚན་ནི། རིགས་ལྔ་བོ་དེ་དག་གི་ཕྱག་མཚན་རྣམས་རྡོ་རྗེ་གུར་ནས་འབྱུང་བ་ལྟར་གསལ་བཏབ་ཀྱང་རུང་ངོ་ཞེས་པ་ལྟར་བྲིས་ལ། བསྡུ་
ན་སྡེ་དགེའི་ཤིང་པར་ལྟར་བྱའོ། །དེ་ནས། དངོས་ཀུན་གང་དང་གང་སྣང་བ། །གཙོ་དེ་རང་གི་ལྷག་པའི་ལྷ། །ཆོས་རྣམས་རང་བཞིན་རྙོགས་མེད་དག །སངས་རྒྱས་ཡེ་ཤེས་
ན་སྡེ་དགེའི་ཤིང་པར་ལྟར་བྱའོ། །དེ་ནས། དངོས་ཀུན་གང་དང་གང་སྣང་བ། །གཙོ་དེ་རང་གི་ལྷག་པའི་ལྷ། །ཆོས་རྣམས་རང་བཞིན་རྙོགས་མེད་དག །སངས་རྒྱས་ཡེ་ཤེས་
བལྟ་བར་གྱིས་ཞེས་བརྗོད་དེ། ཆོས་ཅན་གྱི་སྣང་བ་གང་དང་གང་སྣང་བ་ཐམས་ཅད་ཐ་མལ་པ་མ་ཡིན་པར་ལྷག་པའི་ལྷ་དེ་བཞིན་གཤེགས་པ་རིགས་ལྔ་དང་ཡེ་ཤེས་ལྔའི་རང་།
བལྟ་བར་གྱིས་ཞེས་བརྗོད་དེ། ཆོས་ཅན་གྱི་སྣང་བ་གང་དང་གང་སྣང་བ་ཐམས་ཅད་ཐ་མལ་པ་མ་ཡིན་པར་ལྷག་པའི་ལྷ་དེ་བཞིན་གཤེགས་པ་རིགས་ལྔ་དང་ཡེ་ཤེས་ལྔའི་རང་

༄༅། །བཞིན་ཡིན་ནོ་སྙམ་དུ་བསམ་མོ། །ཨོཾ་སྭ་བྷ་ཝ༔ བདག་གི་ཕུང་པོ་ལྔའི་ཆོས་ཉིད་ལ་ཐ་མལ་དུ་འཛིན་པའི་རྣམ་རྟོག་མི་དམིགས་ཏེ་སྟོང་པའི་ངང་ལས་པདྨ་
༄༅། །བཞིན་ཡིན་ནོ་སྙམ་དུ་བསམ་མོ། །ཨོཾ་སྭ་བྷ་ཝ༴ བདག་གི་ཕུང་པོ་ལྔའི་ཆོས་ཉིད་ལ་ཐ་མལ་དུ་འཛིན་པའི་རྣམ་རྟོག་མི་དམིགས་ཏེ་སྟོང་པའི་ངང་ལས་པདྨ་
དང་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་ཕུང་པོ་ལྔའི་ཆོས་ཉིད་རྡོ་རྗེ་སེམས་དཔའ་སྐུ་མདོག་དཀར་
དང་ཉི་མའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་ཕུང་པོ་ལྔའི་ཆོས་ཉིད་རྡོ་རྗེ་སེམས་དཔའ་སྐུ་མདོག་དཀར་
པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་དྲུག་གི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་རྔ་མོ། མི་ཤ་ར་བྷ། བྱི་ལ།
པོ་ཞལ་བརྒྱད་ཕྱག་བཅུ་དྲུག་པ། ཞབས་བཞི་པ། ཕྱག་བཅུ་དྲུག་གི་གཡས་པ་རྣམས་ན་གླང་པོ་ཆེ། རྟ། བོང་བུ། གླང་རྔ་མོ། མི་ཤ་ར་བྷ། བྱི་ལ།
གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་
གཡོན་པ་རྣམས་ན་སའི་ལྷ། ཆུའི་ལྷ། མེའི་ལྷ། རླུང་གི་ལྷ། ཟླ་བའི་ལྷ། ཉི་མའི་ལྷ། གཤིན་རྗེ། ནོར་སྦྱིན་རྣམས་འཛིན་པ། རྩ་ཞལ་གྱི་སྤྱི་བོར་རྡོ་རྗེ་
ནག་པོས་མཚན་པ། དབང་ཆུའི་རྣམ་བཤད་དུ་མི་བསྐྱོད་པ་དང་འདྲ་བར་གསུངས་ཤིང་། གུར་གྱི་གསལ་བྱེད་དུ་འདི་བཞིན་ཡོད་དོ། །ཡུམ་རྡོ་རྗེ་སྙེམས་མ་དཀར་མོ་གྲི་གུག་ཐོད་པ་འཛིན་པ་དང་མཉམ་
ནག་པོས་མཚན་པ། དབང་ཆུའི་རྣམ་བཤད་དུ་མི་བསྐྱོད་པ་དང་འདྲ་བར་གསུངས་ཤིང་། གུར་གྱི་གསལ་བྱེད་དུ་འདི་བཞིན་ཡོད་དོ། །ཡུམ་རྡོ་རྗེ་སྙེམས་མ་དཀར་མོ་གྲི་གུག་ཐོད་པ་འཛིན་པ་དང་མཉམ་
པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་ཞེས་སོགས་ནས། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་
པར་སྦྱོར་བ། གཉིས་ཀའང་རུས་པའི་རྒྱན་གྱིས་བརྒྱན་པའི་མིག་ཏུ་ཞེས་སོགས་ནས། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་

རྡོ་རྗེ་སེམས་དཔའ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛ་ཧཱུཾ་བཾ་ཧོ༔ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། །
རྡོ་རྗེ་སེམས་དཔའ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛ་ཧཱུྃ་བྃ་ཧོཿ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། །
ཞེས་གསོལ་བ་བཏབ་པས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་།
ཞེས་གསོལ་བ་བཏབ་པས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་མི་བསྐྱོད་།
པས་དབུར་བརྒྱན། དེ་ནས་ཧཱུྃ་ལས་བྱུང་བའི་རྡོ་རྗེ་ལྷ་ཉི་ཤུ་རྩ་བརྒྱད་ཀྱི་རང་བཞིན་དུ་གྱུར་པ། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་ཕྱག་ན་གནས། །
པས་དབུར་བརྒྱན། དེ་ནས་ཧཱུྃ་ལས་བྱུང་བའི་རྡོ་རྗེ་ལྷ་ཉི་ཤུ་རྩ་བརྒྱད་ཀྱི་རང་བཞིན་དུ་གྱུར་པ། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་ཕྱག་ན་གནས། །
ཁྱོད་ཀྱིས་ཀྱང་ནི་རྟག་ཏུ་ཟུང་། །ཕྱག་ན་རྡོ་རྗེའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་ཏཱ་དྷཱ་ར་ཡཱ་མི་བཛྲ་ས་ཏྭ་ཧཱིཝཧི་ཧི་ཧི་ཧི་ཧཱུྃ། ཞེས་པས་
ཁྱོད་ཀྱིས་ཀྱང་ནི་རྟག་ཏུ་ཟུང་། །ཕྱག་ན་རྡོ་རྗེའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་ཏཱ་དྷཱ་ར་ཡཱ་མི་བཛྲ་ས་ཏྭ་ཧཱིཝཧི་ཧི་ཧི་ཧི་ཧཱུྃ། ཞེས་པས་
ལག་པ་གཡས་སུ་བྱིན་པར་བསམས་ལ། གསོར་ཏེ་སྙིང་གར་བཟུང་ནས། དེང་ཕྱིན་ཆད་ཐལ་མལ་པའི་སྤྱོད་པ་ཐུལ་ལ། རྡོ་རྗེ་འཆང་ཆེན་པོའི་སྐུ་གསུང་ཐུགས་ཀྱི་རང་བཞིན་ལ་ཞུགས་པར་
ལག་པ་གཡས་སུ་བྱིན་པར་བསམས་ལ། གསོར་ཏེ་སྙིང་གར་བཟུང་ནས། དེང་ཕྱིན་ཆད་ཐལ་མལ་པའི་སྤྱོད་པ་ཐུལ་ལ། རྡོ་རྗེ་འཆང་ཆེན་པོའི་སྐུ་གསུང་ཐུགས་ཀྱི་རང་བཞིན་ལ་ཞུགས་པར་
གྱིས་ཤིག་ཅེས་གསུང་བར་བསམ། རྡོ་རྗེ་སློབ་དཔོན་གྱི་དབང་ཞུ་བའི་ཡོན་དུ་མཎྜལ་ཕུལ་ལ། མི་ལྡོག་འཁོར་ལོའི་དབང་བསྐུར་བ། །མགོན་པོས་བདག་ལ་སྩལ་ནས་ཀྱང་། ། །
གྱིས་ཤིག་ཅེས་གསུང་བར་བསམ། རྡོ་རྗེ་སློབ་དཔོན་གྱི་དབང་ཞུ་བའི་ཡོན་དུ་མཎྜལ་ཕུལ་ལ། མི་ལྡོག་འཁོར་ལོའི་དབང་བསྐུར་བ། །མགོན་པོས་བདག་ལ་སྩལ་ནས་ཀྱང་། ། །

༄༅། །འཁོལ་ལོ་ལྷ་ཡི་དེ་ཉིད་དང་། །སློབ་དཔོན་ཕྲིན་ལས་ཡོངས་སུ་གསུངས། །སངས་རྒྱས་ཀུན་གྱི་དམ་ཚིག་དང་། །སྡོམ་པའང་བླ་ན་མེད་པ་སྩོལ། །ཞེས་
༄༅། །འཁོལ་ལོ་ལྷ་ཡི་དེ་ཉིད་དང་། །སློབ་དཔོན་ཕྲིན་ལས་ཡོངས་སུ་གསུངས། །སངས་རྒྱས་ཀུན་གྱི་དམ་ཚིག་དང་། །སྡོམ་པའང་བླ་ན་མེད་པ་སྩོལ། །ཞེས་
ལན་གསུམ་གྱིས་གསོལ་བ་བཏབ། རང་ཉིད་དབང་སྟེགས་ཀྱི་སྟེང་དུ་རྡོ་རྗེ་འཆང་ཆེན་པོའི་རྣམ་པས་འཁོད་པར་བསམས་ལ། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་
ལན་གསུམ་གྱིས་གསོལ་བ་བཏབ། རང་ཉིད་དབང་སྟེགས་ཀྱི་སྟེང་དུ་རྡོ་རྗེ་འཆང་ཆེན་པོའི་རྣམ་པས་འཁོད་པར་བསམས་ལ། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་
ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །ཕྱག་ན་རྡོ་རྗེའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་ཏཱཾ་དྷཱ་ར་ཡཱ་མི་བཛྲ་ས་ཏྭ་ཧཱིཝཧི་ཧི
ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་ཟུང་། །ཕྱག་ན་རྡོ་རྗེའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་ཏཱཾ་དྷཱ་ར་ཡཱ་མི་བཛྲ་ས་ཏྭ་ཧཱིཿཧི་ཧི
་ཧི་ཧི་ཧཱུཾ། ཞེས་པས་གཡས་སུ་རྡོ་རྗེ་བྱིན་པ་སྙིང་གར་བཟུང་སྟེ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་
་ཧི་ཧི་ཧཱུྃ། ཞེས་པས་གཡས་སུ་རྡོ་རྗེ་བྱིན་པ་སྙིང་གར་བཟུང་སྟེ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་
རྗེའི་སྙེམས་མའི་བདག་པོའི་བདག །བཅོམ་ལྡན་འདས་དཔལ་མཆོག་དང་པོའི་སྐྱེས་བུ་ལའོ། །ཨོཾ་མཱ་ཧཱ་བཛྲ་ཧཱུྃ། ཞེས་བརྗོད། རྡོ་རྗེ་འདི་ནི་ཆོས་ཀྱི་དབྱིངས་སྤྲོས་པ་
རྗེའི་སྙེམས་མའི་བདག་པོའི་བདག །བཅོམ་ལྡན་འདས་དཔལ་མཆོག་དང་པོའི་སྐྱེས་བུ་ལའོ། །ཨོཾ་མཱ་ཧཱ་བཛྲ་ཧཱུྃ། ཞེས་བརྗོད། རྡོ་རྗེ་འདི་ནི་ཆོས་ཀྱི་དབྱིངས་སྤྲོས་པ་
ཐམས་ཅད་དང་བྲལ་བ་རིག་སྟོང་དབྱེར་མེད་ཀྱི་ངོ་བོ་མཚོན་པར་བྱེད་པ་ཡིན་ལ། རང་གི་སེམས་ཐོག་མ་དང་ཐ་མ་མེད་པའི་བྱང་ཆུབ་ཀྱི་སེམས་སྤྲོས་པའི་མཐའ་ཐམས་ཅད་
ཐམས་ཅད་དང་བྲལ་བ་རིག་སྟོང་དབྱེར་མེད་ཀྱི་ངོ་བོ་མཚོན་པར་བྱེད་པ་ཡིན་ལ། རང་གི་སེམས་ཐོག་མ་དང་ཐ་མ་མེད་པའི་བྱང་ཆུབ་ཀྱི་སེམས་སྤྲོས་པའི་མཐའ་ཐམས་ཅད་

དང་བྲལ་བ་ངེས་དོན་གྱི་རྡོ་རྗེ་ཡིན་ནོ། །སྙམ་དུ་བསམ། དེ་ནས་ཨཐལས་བྱུང་བའི་དྲིལ་བུ་ལྷ་ཉི་ཤུ་རྩ་གསུམ་གྱི་རང་བཞིན་དུ་གྱུར་པ། འདི་ནི་རྣལ་འབྱོར་མ་ཀུན་གྱི། །དྲིལ་
དང་བྲལ་བ་ངེས་དོན་གྱི་རྡོ་རྗེ་ཡིན་ནོ། །སྙམ་དུ་བསམ། དེ་ནས་ཨཐལས་བྱུང་བའི་དྲིལ་བུ་ལྷ་ཉི་ཤུ་རྩ་གསུམ་གྱི་རང་བཞིན་དུ་གྱུར་པ། འདི་ནི་རྣལ་འབྱོར་མ་ཀུན་གྱི། །དྲིལ་
བུའི་སྒྲ་ཀུན་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་ཟུང་། །བྱང་ཆུབ་མཆོག་ཏུ་རྒྱལ་བ་བཞེད། །ཅེས་ལག་པ་གཡོན་དུ་བྱིན་པ་དཀྲོལ་ཏེ། དགུ་གཡོན་པར་ཁ་གྱེན་དུ་ཕྱོགས་པས་བཟུང་
བུའི་སྒྲ་ཀུན་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་ཟུང་། །བྱང་ཆུབ་མཆོག་ཏུ་རྒྱལ་བ་བཞེད། །ཅེས་ལག་པ་གཡོན་དུ་བྱིན་པ་དཀྲོལ་ཏེ། དགུ་གཡོན་པར་ཁ་གྱེན་དུ་ཕྱོགས་པས་བཟུང་
ལ། ཨསྲིད་པ་ངོ་བོ་ཉིད་ཀྱིས་བདག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་ལྡན་པ། །སྲིད་པ་དམ་པ་བྱེད་པར་འགྱུར། །ཨོཾ་བཛྲ་གྷནྡྷེ་ཨ༔
ལ། ཨསྲིད་པ་ངོ་བོ་ཉིད་ཀྱིས་བདག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་ལྡན་པ། །སྲིད་པ་དམ་པ་བྱེད་པར་འགྱུར། །ཨོཾ་བཛྲ་གྷནྡྷེ་ཨཿ
ཞེས་བརྗོད་དེ། དྲིལ་བུ་འདི་ནི་ཆོས་ཀྱི་དབྱིངས་སྤྲོས་པ་ཐམས་ཅད་དང་བྲལ་བ་སྐྱེ་འགག་གནས་གསུམ་གྱིས་སྟོང་པ་མཚོན་པར་བྱེད་པ་ཡིན་ལ། རང་གི་ངག་སྲིད་པ་ཐམས་
ཞེས་བརྗོད་དེ། དྲིལ་བུ་འདི་ནི་ཆོས་ཀྱི་དབྱིངས་སྤྲོས་པ་ཐམས་ཅད་དང་བྲལ་བ་སྐྱེ་འགག་གནས་གསུམ་གྱིས་སྟོང་པ་མཚོན་པར་བྱེད་པ་ཡིན་ལ། རང་གི་ངག་སྲིད་པ་ཐམས་
ཅད་རང་བཞིན་གྱིས་རྣམ་པར་དག་པ་སྟོན་པར་བྱེད་པའི་ངེས་དོན་གྱི་དྲིལ་བུ་ཡིན་ནོ་སྙམ་དུ་བསམ། དེ་ནས་རང་ཉིད་རྡོ་རྗེ་སེམས་དཔའ་བཤད་མ་ཐག་པ་ལྟར་རམ། ཕྱག་གཉིས་པ་གང་རུང་དུ་
ཅད་རང་བཞིན་གྱིས་རྣམ་པར་དག་པ་སྟོན་པར་བྱེད་པའི་ངེས་དོན་གྱི་དྲིལ་བུ་ཡིན་ནོ་སྙམ་དུ་བསམ། དེ་ནས་རང་ཉིད་རྡོ་རྗེ་སེམས་དཔའ་བཤད་མ་ཐག་པ་ལྟར་རམ། ཕྱག་གཉིས་པ་གང་རུང་དུ་
བསྒོམས་ནས་ཡན་ལག་བཞི་རྫོགས་མི་བྱེད་པར། ཤེས་རབ་བཅུ་དྲུག་ལོན་པ་ལ། །ཞེས་སོགས་རིམ་བཞིན་བརྗོད་པ་ཙམ་མམ་ཕྱག་ལེན་ལ། རང་ཉིད་རྡོ་རྗེ་
བསྒོམས་ནས་ཡན་ལག་བཞི་རྫོགས་མི་བྱེད་པར། ཤེས་རབ་བཅུ་དྲུག་ལོན་པ་ལ། །ཞེས་སོགས་རིམ་བཞིན་བརྗོད་པ་ཙམ་མམ་ཕྱག་ལེན་ལ། རང་ཉིད་རྡོ་རྗེ་

༄༅། །དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་ཐོད་པ་འཛིན་པ། ལོ་གྲངས་བཅུ་དྲུག་ལོན་པ་ལྟ་བུ་
༄༅། །དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་ཐོད་པ་འཛིན་པ། ལོ་གྲངས་བཅུ་དྲུག་ལོན་པ་ལྟ་བུ་
དང་མཉམ་པར་སྦྱོར་བའི་སྐུར་གྱུར། དེའི་མིག་ཏུ་ཞེས་སོགས་ནས། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་འཆང་
དང་མཉམ་པར་སྦྱོར་བའི་སྐུར་གྱུར། དེའི་མིག་ཏུ་ཞེས་སོགས་ནས། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་རྡོ་རྗེ་འཆང་
ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛ༔ ཛཧཱུྃ་བཾ་ཧོས་རང་ལ་བསྟིམ། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་སྦྱོར་བ། །
ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿཧཱུྃ་བྃ་ཧོཿས་རང་ལ་བསྟིམ། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་སྦྱོར་བ། །
སློབ་དཔོན་གྱི་ནི་དབང་དུ་བརྗོད། །ཞེས་དང་། རྡོ་རྗེ་ཆེ་དང་དྲིལ་བུ་ཆེ། །ཟུང་ཤིག་རྡོ་རྗེར་བྱིན་གྱིས་བརླབས། །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་
སློབ་དཔོན་གྱི་ནི་དབང་དུ་བརྗོད། །ཞེས་དང་། རྡོ་རྗེ་ཆེ་དང་དྲིལ་བུ་ཆེ། །ཟུང་ཤིག་རྡོ་རྗེར་བྱིན་གྱིས་བརླབས། །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་
རྣམས་བསྡུ་བར་གྱིས། །ཞེས་བརྗོད། ལག་གཉིས་སྙིང་གར་བསྣོལ་ལ། སྲིད་པའི་བདེ་བ་ཤིན་ཏུ་ཆུང་། །སྡུག་བསྔལ་ཆེན་པོ་དག་བྱའི་ཕྱིར། །ཤིན་ཏུ་བདེ་བ་དམ་པའི་ཐབས། །
རྣམས་བསྡུ་བར་གྱིས། །ཞེས་བརྗོད། ལག་གཉིས་སྙིང་གར་བསྣོལ་ལ། སྲིད་པའི་བདེ་བ་ཤིན་ཏུ་ཆུང་། །སྡུག་བསྔལ་ཆེན་པོ་དག་བྱའི་ཕྱིར། །ཤིན་ཏུ་བདེ་བ་དམ་པའི་ཐབས། །
དམ་ཚིག་འདི་ནི་ཁྱོད་ཀྱིས་ལོང་། །འདོད་པའི་ལོངས་སྤྱོད་ཐམས་ཅད་ལ། །ཅི་འདོད་པ་ནི་བསྟེན་བཞིན་དུ། །རང་གི་ལྷག་པའི་ལྷ་སྦྱོར་བས། །བདག་དང་གཞན་
དམ་ཚིག་འདི་ནི་ཁྱོད་ཀྱིས་ལོང་། །འདོད་པའི་ལོངས་སྤྱོད་ཐམས་ཅད་ལ། །ཅི་འདོད་པ་ནི་བསྟེན་བཞིན་དུ། །རང་གི་ལྷག་པའི་ལྷ་སྦྱོར་བས། །བདག་དང་གཞན་

ལ་མཆོད་པར་གྱིས། །དེ་བཞིན་གཤེགས་པ་ཐམས་ཅད་ཀྱིས། །འདའ་བ་རུ་ནི་མི་མཛད་པའི། །ཕྱག་རྒྱའི་དམ་ཚིག་ཅེས་སུ་གྲགས། །ཡིད་ཀྱི་ལུས་ནི་བརྟན་ཕྱིར་རོ། །
ལ་མཆོད་པར་གྱིས། །དེ་བཞིན་གཤེགས་པ་ཐམས་ཅད་ཀྱིས། །འདའ་བ་རུ་ནི་མི་མཛད་པའི། །ཕྱག་རྒྱའི་དམ་ཚིག་ཅེས་སུ་གྲགས། །ཡིད་ཀྱི་ལུས་ནི་བརྟན་ཕྱིར་རོ། །
ཞེས་བརྗོད་དེ། ཐ་མལ་པའི་བདེ་བ་ནི་མ་དག་པའོ། །སྲིད་པའི་སྡུག་བསྔལ་ཟད་པར་བྱ་བའི་ཕྱིར་རང་གི་ལྷག་པའི་ལྷའི་རྣལ་འབྱོར་བྱ་སྟེ། འདོད་པའི་ལོངས་སྤྱོད་ཐམས་
ཞེས་བརྗོད་དེ། ཐ་མལ་པའི་བདེ་བ་ནི་མ་དག་པའོ། །སྲིད་པའི་སྡུག་བསྔལ་ཟད་པར་བྱ་བའི་ཕྱིར་རང་གི་ལྷག་པའི་ལྷའི་རྣལ་འབྱོར་བྱ་སྟེ། འདོད་པའི་ལོངས་སྤྱོད་ཐམས་
ཅད་ལ་ལོངས་སྤྱོད་ཅིག །ཐམས་ཅད་ལ་མཆོད་པ་གྱིས་ཤིག །འདིས་རྡོ་རྗེ་འཆང་ཆེན་པོ་ཁ་སྦྱོར་གྱི་སྐུ་ཐོབ་པ་ལས་མི་འདའོ། །དེ་བས་ན་ཏིང་ངེ་འཛིན་འདི་ལ་གནས་
ཅད་ལ་ལོངས་སྤྱོད་ཅིག །ཐམས་ཅད་ལ་མཆོད་པ་གྱིས་ཤིག །འདིས་རྡོ་རྗེ་འཆང་ཆེན་པོ་ཁ་སྦྱོར་གྱི་སྐུ་ཐོབ་པ་ལས་མི་འདའོ། །དེ་བས་ན་ཏིང་ངེ་འཛིན་འདི་ལ་གནས་
པར་གྱིས་ཤིག །ཅེས་གསུང་བར་བསམས་ལ་དེ་བརྟན་པའི་ཆེད་དུ་ནམ་མཁའ་གང་བའི་དེ་བཞིན་གཤེགས་པ་འཁོར་དང་བཅས་པ་རྣམས་ཀྱིས་མཆོད་པའི་ཡོ་བྱད་སྣ་ཚོགས་དང་། ཡེ་ཤེས་ཀྱི་ཆུས་གང་བའི་བུམ་པས་དབང་བསྐུར་བར་
པར་གྱིས་ཤིག །ཅེས་གསུང་བར་བསམས་ལ་དེ་བརྟན་པའི་ཆེད་དུ་ནམ་མཁའ་གང་བའི་དེ་བཞིན་གཤེགས་པ་འཁོར་དང་བཅས་པ་རྣམས་ཀྱིས་མཆོད་པའི་ཡོ་བྱད་སྣ་ཚོགས་དང་། ཡེ་ཤེས་ཀྱི་ཆུས་གང་བའི་བུམ་པས་དབང་བསྐུར་བར་
བསམས་ལ། རྣམ་རྒྱལ་བུམ་པ་ཐོགས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་
བསམས་ལ། རྣམ་རྒྱལ་བུམ་པ་ཐོགས་ཏེ། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་གསུམ་ཀུན་གྱིས་ཕྱག་བྱས་པ། །རྡོ་རྗེའི་དབང་
བསྐུར་ཆེན་པོ་སྦྱིན། །ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་གསུང་ཞིང་། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར། རིག་མ་རྣམས་ཀྱི་རྡོ་
བསྐུར་ཆེན་པོ་སྦྱིན། །ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར། རིག་མ་རྣམས་ཀྱི་རྡོ་

༄༅། །རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་རྣམས་ཀྱིས་བགེགས་བསྐྲད། ལྷ་མོ་རྣམས་ཀྱིས་མཆོད་པ་དང་བཅས་ཏེ་
༄༅། །རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་རྣམས་ཀྱིས་བགེགས་བསྐྲད། ལྷ་མོ་རྣམས་ཀྱིས་མཆོད་པ་དང་བཅས་ཏེ་
དབང་བསྐུར་བས། དབང་གི་ཆུ་རྒྱུན་དེས་སྨིན་མཚམས་ཡན་ཆད་གང་བུམ་པའི་དབང་ཐོབ། མགྲིན་པ་ཡན་ཆད་གང་གསང་བའི་དབང་ཐོབ། སྙིང་ག་ཡན་ཆད་གང་
དབང་བསྐུར་བས། དབང་གི་ཆུ་རྒྱུན་དེས་སྨིན་མཚམས་ཡན་ཆད་གང་བུམ་པའི་དབང་ཐོབ། མགྲིན་པ་ཡན་ཆད་གང་གསང་བའི་དབང་ཐོབ། སྙིང་ག་ཡན་ཆད་གང་
ཤེས་རབ་ཡེ་ཤེས་ཀྱི་དབང་ཐོབ། ལུས་ཐམས་ཅད་གང་མཆོག་ཏུ་བདེ་བ་ཆེན་པོ་བཞི་བའི་དབང་ཐོབ། ལུས་ངག་ཡིད་གསུམ་གྱི་དྲི་མ་བག་ཆགས་དང་བཅས་པ་ཐམས་
ཤེས་རབ་ཡེ་ཤེས་ཀྱི་དབང་ཐོབ། ལུས་ཐམས་ཅད་གང་མཆོག་ཏུ་བདེ་བ་ཆེན་པོ་བཞི་བའི་དབང་ཐོབ། ལུས་ངག་ཡིད་གསུམ་གྱི་དྲི་མ་བག་ཆགས་དང་བཅས་པ་ཐམས་
ཅད་དག །ཅེས་པའི་བར་མི་བསྐྱོད་པ་ཆུ་དབང་གི་སྐབས་ལྟར་བརྗོད་ལ། ཆུའི་ལྷག་མ་ཡར་ལུད་པ་ལས་སྤྱི་བོར་དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔས་དབུར་བརྒྱན་པར་
ཅད་དག །ཅེས་པའི་བར་མི་བསྐྱོད་པ་ཆུ་དབང་གི་སྐབས་ལྟར་བརྗོད་ལ། ཆུའི་ལྷག་མ་ཡར་ལུད་པ་ལས་སྤྱི་བོར་དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔས་དབུར་བརྒྱན་པར་
བསམ༑ སྤྲོས་པ་ལ་དགའ་ན་གོང་གི་སངས་རྒྱས་རྣམས་ནི་ཞེས་སོགས་ཀྱི་མཐར་བུམ་པ་སོ་སོས་ཆུ་དབང་རྒྱས་པར་བསྐུར་ལ་མཐར་རིགས་ཀྱི་བདག་པོའི་རྒྱས་གདབ་བོ། །གང་ལྟར་ཡང་། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ་ཞེས་བརྗོད་ཅིང་མེ་
བསམ༑ སྤྲོས་པ་ལ་དགའ་ན་གོང་གི་སངས་རྒྱས་རྣམས་ནི་ཞེས་སོགས་ཀྱི་མཐར་བུམ་པ་སོ་སོས་ཆུ་དབང་རྒྱས་པར་བསྐུར་ལ་མཐར་རིགས་ཀྱི་བདག་པོའི་རྒྱས་གདབ་བོ། །གང་ལྟར་ཡང་། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ་ཞེས་བརྗོད་ཅིང་མེ་
ཏོག་གཏོར་ཏེ་རབ་གནས་བྱས་ལ། མུཉྫ་སོགས་ལྔས་མཆོད་དེ་རྡོ་རྗེ་དྲིལ་བུ་དང་དབུ་རྒྱན་སོགས་བཞག་ལ། དེ་ལྟར་ན་ཁྱོད་ལ་རྡོ་རྗེ་འཆང་ཆེན་པོའི་དབང་བསྐུར་བ་འདིས་ཁྱོད་ཀྱི་ཕུང་པོ་དང་ཁམས་དང་། །
ཏོག་གཏོར་ཏེ་རབ་གནས་བྱས་ལ། པུཥྤེ་སོགས་ལྔས་མཆོད་དེ་རྡོ་རྗེ་དྲིལ་བུ་དང་དབུ་རྒྱན་སོགས་བཞག་ལ། དེ་ལྟར་ན་ཁྱོད་ལ་རྡོ་རྗེ་འཆང་ཆེན་པོའི་དབང་བསྐུར་བ་འདིས་ཁྱོད་ཀྱི་ཕུང་པོ་དང་ཁམས་དང་། །

སྐྱེ་མཆེད་ཀྱི་དྲི་མ་ཐམས་ཅད་དག་པར་བྱས་པ་ཡིན་པས་དེ་ཐམས་ཅད་རང་གི་སེམས་སུ་འདུ་ལ་སེམས་དེ་ཉིད་མི་བསྐྱོད་པའི་རང་བཞིན་རྡོ་རྗེ་སེམས་དཔའ་ཡིན་པས་རང་གི་
སྐྱེ་མཆེད་ཀྱི་དྲི་མ་ཐམས་ཅད་དག་པར་བྱས་པ་ཡིན་པས་དེ་ཐམས་ཅད་རང་གི་སེམས་སུ་འདུ་ལ་སེམས་དེ་ཉིད་མི་བསྐྱོད་པའི་རང་བཞིན་རྡོ་རྗེ་སེམས་དཔའ་ཡིན་པས་རང་གི་
སེམས་རྣམ་པར་དག་པ་ཉིད་དཀྱིལ་འཁོར་གྱི་འཁོར་ལོ་ཡིན་ཏེ། དཀྱིལ་འཁོར་ཞེས་ནི་གང་བཤད་པ། །ཡིད་ཀྱི་དཀྱིལ་འཁོར་དམ་པ་ཉིད། །གཞལ་མེད་ཁང་ཞེས་
སེམས་རྣམ་པར་དག་པ་ཉིད་དཀྱིལ་འཁོར་གྱི་འཁོར་ལོ་ཡིན་ཏེ། དཀྱིལ་འཁོར་ཞེས་ནི་གང་བཤད་པ། །ཡིད་ཀྱི་དཀྱིལ་འཁོར་དམ་པ་ཉིད། །གཞལ་མེད་ཁང་ཞེས་
བཤད་པ་ནི། །སེམས་ནི་གཞལ་མེད་ཁང་བརྩེགས་ཉིད། །དེ་ཡི་ཕྱི་རོལ་གྲུ་བཞི་ནི། །མཉམ་པ་ཉིད་ཀྱི་རང་བཞིན་ནོ། །གང་ཞིག་བྱམས་པ་ལ་སོགས་སེམས། །
བཤད་པ་ནི། །སེམས་ནི་གཞལ་མེད་ཁང་བརྩེགས་ཉིད། །དེ་ཡི་ཕྱི་རོལ་གྲུ་བཞི་ནི། །མཉམ་པ་ཉིད་ཀྱི་རང་བཞིན་ནོ། །གང་ཞིག་བྱམས་པ་ལ་སོགས་སེམས། །
ཐིག་སྐུད་བཞིར་ནི་བཤད་པའོ། །རྡོ་རྗེའི་ཐིག་ཏུ་གང་བཤད་པ། །ཆོས་ནི་རྗེས་སུ་དྲན་པའོ། །ལྟ་བ་ཀུན་ལས་རྣམ་གྲོལ་བ། །ཡེ་ཤེས་ཐིག་ཏུ་བཤད་པ་ཡིན། །
ཐིག་སྐུད་བཞིར་ནི་བཤད་པའོ། །རྡོ་རྗེའི་ཐིག་ཏུ་གང་བཤད་པ། །ཆོས་ནི་རྗེས་སུ་དྲན་པའོ། །ལྟ་བ་ཀུན་ལས་རྣམ་གྲོལ་བ། །ཡེ་ཤེས་ཐིག་ཏུ་བཤད་པ་ཡིན། །
རྒྱན་གང་ཡང་དག་བཤད་པ་ནི། །ཚུལ་ཁྲིམས་སོགས་ཀྱི་སྡོམ་པའོ། །དབང་པོ་ལྔ་སོགས་སེམས་གང་ཡིན། །ར་བ་ལྔར་ནི་འབྱུང་བ་ཉིད། །གང་ཞིག་སྒོ་ཞེས་བཤད་
རྒྱན་གང་ཡང་དག་བཤད་པ་ནི། །ཚུལ་ཁྲིམས་སོགས་ཀྱི་སྡོམ་པའོ། །དབང་པོ་ལྔ་སོགས་སེམས་གང་ཡིན། །ར་བ་ལྔར་ནི་འབྱུང་བ་ཉིད། །གང་ཞིག་སྒོ་ཞེས་བཤད་
པ་ནི། །རྣམ་པར་ཐར་པ་རྣམ་པ་བཞི། །རྟ་བབས་ཀ་བ་བཞི་པོ་ནི། །ཡང་དག་སྤོང་བ་བཞི་ཞེས་བརྗོད། །དྲན་པ་ཉེར་གཞག་བཞི་པོ་ནི། །ཁ་ཁྱེར་བཞིར་ནི་།
པ་ནི། །རྣམ་པར་ཐར་པ་རྣམ་པ་བཞི། །རྟ་བབས་ཀ་བ་བཞི་པོ་ནི། །ཡང་དག་སྤོང་བ་བཞི་ཞེས་བརྗོད། །དྲན་པ་ཉེར་གཞག་བཞི་པོ་ནི། །ཁ་ཁྱེར་བཞིར་ནི་།

༄༅། །བརྗོད་པ་ཉིད། །སྒོ་ཁྱུད་བཞི་ནི་གང་ཡིན་པ། །རྫུ་འཕྲུལ་རྐང་པ་རྣམ་པ་བཞི། །དེ་བཞིན་མེ་ཏོག་ཕྲེང་རྒྱན་པ། །བྱང་ཆུབ་ཡན་ལག་བདུན་པོ་ཡིན།།
༄༅། །བརྗོད་པ་ཉིད། །སྒོ་ཁྱུད་བཞི་ནི་གང་ཡིན་པ། །རྫུ་འཕྲུལ་རྐང་པ་རྣམ་པ་བཞི། །དེ་བཞིན་མེ་ཏོག་ཕྲེང་རྒྱན་པ། །བྱང་ཆུབ་ཡན་ལག་བདུན་པོ་ཡིན།།
འཕགས་ལམ་ཡན་ལག་བརྒྱད་པོ་ནི། །ཀ་བ་བརྒྱད་པོ་ཞེས་བརྗོད་དོ། །ལམ་གྱི་ཡེ་ཤེས་ཁྱད་པར་ནི། །རྔ་ཡབ་ཏུ་ནི་རབ་ཏུ་གྲགས། །གང་ཞིག་དོ་ཤལ་བཤད་པ་
འཕགས་ལམ་ཡན་ལག་བརྒྱད་པོ་ནི། །ཀ་བ་བརྒྱད་པོ་ཞེས་བརྗོད་དོ། །ལམ་གྱི་ཡེ་ཤེས་ཁྱད་པར་ནི། །རྔ་ཡབ་ཏུ་ནི་རབ་ཏུ་གྲགས། །གང་ཞིག་དོ་ཤལ་བཤད་པ་
ནི༑ །ཉོན་མོངས་ཐམས་ཅད་གཅོད་པ་སྟེ། །ཀུན་ཏུ་གཅོད་པའི་ངོ་བོ་ཡིན། །ཉོན་མོངས་འཕྲོག་པས་དྲ་བ་ཉིད། །ཚོགས་གཉིས་དག་པའི་སྦྱོར་བ་ཡིས། །འཁོར་
ནི༑ །ཉོན་མོངས་ཐམས་ཅད་གཅོད་པ་སྟེ། །ཀུན་ཏུ་གཅོད་པའི་ངོ་བོ་ཡིན། །ཉོན་མོངས་འཕྲོག་པས་དྲ་བ་ཉིད། །ཚོགས་གཉིས་དག་པའི་སྦྱོར་བ་ཡིས། །འཁོར་
ལོ་བསྐོར་བ་གང་ཡིན་པ། །ཉོན་མོངས་ཕྱེད་ནི་གཅོད་པས་ན། །དོ་ཤལ་བྱེད་པ་ཉིད་དུ་བརྗོད། །དེ་བས་ན་སེམས་ཉིད་ནི་བྱང་ཕྱོགས་སོ་བདུན་གྱི་ངོ་བོ་གཞལ་ཡས་
ལོ་བསྐོར་བ་གང་ཡིན་པ། །ཉོན་མོངས་ཕྱེད་ནི་གཅོད་པས་ན། །དོ་ཤལ་བྱེད་པ་ཉིད་དུ་བརྗོད། །དེ་བས་ན་སེམས་ཉིད་ནི་བྱང་ཕྱོགས་སོ་བདུན་གྱི་ངོ་བོ་གཞལ་ཡས་
ཁང་པ་ཡིན་ལ། སེམས་ལ་ཕུང་པོ་དང་ཁམས་དང་སྐྱེ་མཆེད་ལ་སོགས་པ་དུ་མར་སྣང་བ་ནི་གདན་གསུམ་ཚང་བའི་ལྷ་ཡིན་ཏེ། དེ་ཡང་ཕུང་པོ་ལྔ་ནི་དེ་བཞིན་གཤེགས་
ཁང་པ་ཡིན་ལ། སེམས་ལ་ཕུང་པོ་དང་ཁམས་དང་སྐྱེ་མཆེད་ལ་སོགས་པ་དུ་མར་སྣང་བ་ནི་གདན་གསུམ་ཚང་བའི་ལྷ་ཡིན་ཏེ། དེ་ཡང་ཕུང་པོ་ལྔ་ནི་དེ་བཞིན་གཤེགས་
པའི་གདན། འབྱུང་བ་བཞི་ནི་རིག་མའི་གདན། ནང་གི་སྐྱེ་མཆེད་ནི་བྱང་ཆུབ་སེམས་དཔའི་གདན། ཕྱིའི་སྐྱེ་མཆེད་ནི་ལྷ་མོའི་གདན། ཉོན་མོངས་པའི་སྒྲིབ་པ་ལ་།
པའི་གདན། འབྱུང་བ་བཞི་ནི་རིག་མའི་གདན། ནང་གི་སྐྱེ་མཆེད་ནི་བྱང་ཆུབ་སེམས་དཔའི་གདན། ཕྱིའི་སྐྱེ་མཆེད་ནི་ལྷ་མོའི་གདན། ཉོན་མོངས་པའི་སྒྲིབ་པ་ལ་།

སོགས་པ་ཟད་པར་བྱེད་པ་ནི་ཁྲོ་བོ་དང་ཁྲོ་མོའི་གདན་ཡིན་ནོ། །ཞེས་བརྗོད། བསྡུ་ན་ཚིགས་བཅད་རྣམས་དོར་ལ་དཀྱིལ་འཁོར་གྱི་འཁོར་ལོ་ཡིན་ཏེ་ཞེས་པའི་མཇུག་ཏུ། སེམས་ཉིད་ནི་བྱང་ཕྱོགས་སོ་བདུན་གྱི་ངོ་བོ་
སོགས་པ་ཟད་པར་བྱེད་པ་ནི་ཁྲོ་བོ་དང་ཁྲོ་མོའི་གདན་ཡིན་ནོ། །ཞེས་བརྗོད། བསྡུ་ན་ཚིགས་བཅད་རྣམས་དོར་ལ་དཀྱིལ་འཁོར་གྱི་འཁོར་ལོ་ཡིན་ཏེ་ཞེས་པའི་མཇུག་ཏུ། སེམས་ཉིད་ནི་བྱང་ཕྱོགས་སོ་བདུན་གྱི་ངོ་བོ་
ཞེས་པ་མན་ཆད་སྦྲེལ་བ་ཙམ་བྱས་ཀྱང་རུང་ཤིང་། ཤིན་ཏུ་རྒྱས་པ་ལ་སྤྲོ་ན་ཕུང་ཁམས་སྐྱེ་མཆེད་ཀྱི་དག་པ་རྣམས་བརྗོད་དོ། །རྗེས་གནང་བསྡུས་དང་ཅུང་ཟད་རྒྱས། །ཤིན་ཏུ་རྒྱས་པ་རྣམ་པ་གསུམ། །ཞེས་ཏེ་བསྡུས་པ་ནི་དེ་རིང་རྡོ་རྗེ་སློབ་
ཞེས་པ་མན་ཆད་སྦྲེལ་བ་ཙམ་བྱས་ཀྱང་རུང་ཤིང་། ཤིན་ཏུ་རྒྱས་པ་ལ་སྤྲོ་ན་ཕུང་ཁམས་སྐྱེ་མཆེད་ཀྱི་དག་པ་རྣམས་བརྗོད་དོ། །རྗེས་གནང་བསྡུས་དང་ཅུང་ཟད་རྒྱས། །ཤིན་ཏུ་རྒྱས་པ་རྣམ་པ་གསུམ། །ཞེས་ཏེ་བསྡུས་པ་ནི་དེ་རིང་རྡོ་རྗེ་སློབ་
དཔོན་གྱུར། །སློབ་མ་བསྡུ་བ་ཉིད་དུ་གྱིས། །ཞེས་གསུངས་པས་ཐབས་སྣ་ཚོགས་ཀྱིས་སེམས་ཅན་གྱི་དོན་གྱིས་ཤིག་ཅེས་པ་ཙམ་དང་། ཅུང་ཟད་རྒྱས་པར་བྱེད་ན་དེའི་སྟེང་དུ་འོག་ནས་འབྱུང་བ་ལྟར་རིགས་ལྔའི་སྤྲུལ་བཤད་ཙམ་བྱའོ། །རྒྱས་པ་
དཔོན་གྱུར། །སློབ་མ་བསྡུ་བ་ཉིད་དུ་གྱིས། །ཞེས་གསུངས་པས་ཐབས་སྣ་ཚོགས་ཀྱིས་སེམས་ཅན་གྱི་དོན་གྱིས་ཤིག་ཅེས་པ་ཙམ་དང་། ཅུང་ཟད་རྒྱས་པར་བྱེད་ན་དེའི་སྟེང་དུ་འོག་ནས་འབྱུང་བ་ལྟར་རིགས་ལྔའི་སྤྲུལ་བཤད་ཙམ་བྱའོ། །རྒྱས་པ་
ལ་གསུམ་ལས། ལྷ་མཆོད་པའི་རྗེས་གནང་ནི། གར་སྐོར་སྔོན་དུ་འགྲོ་བས་རྡོ་རྗེ་ཁུ་ཚུར་གཉིས་དཀུ་གཡས་གཡོན་དུ་བཞག་སྟེ། དེང་ནས་བརྩམས་ཏེ་རྫོགས་སངས་རྒྱས། །སྲས་དང་བཅས་ལ་རྣམ་རོལ་
ལ་གསུམ་ལས། ལྷ་མཆོད་པའི་རྗེས་གནང་ནི། གར་སྐོར་སྔོན་དུ་འགྲོ་བས་རྡོ་རྗེ་ཁུ་ཚུར་གཉིས་དཀུ་གཡས་གཡོན་དུ་བཞག་སྟེ། དེང་ནས་བརྩམས་ཏེ་རྫོགས་སངས་རྒྱས། །སྲས་དང་བཅས་ལ་རྣམ་རོལ་
ཞིང་༑ །རྡོ་རྗེ་སྙེམས་མའི་རྣལ་འབྱོར་གྱིས། །དགའ་སྟོན་བདེ་བའི་མཆོད་པ་གྱིས། ། དེ་བཞིན་དུ་ཁུ་ཚུར་གཉིས་ཁ་འགྲམ་གཡས་གཡོན་དུ་བཞག་སྟེ། སྒེག་དང་བཅས་པས་ཕྲེང་
ཞིང་༑ །རྡོ་རྗེ་སྙེམས་མའི་རྣལ་འབྱོར་གྱིས། །དགའ་སྟོན་བདེ་བའི་མཆོད་པ་གྱིས། ། དེ་བཞིན་དུ་ཁུ་ཚུར་གཉིས་ཁ་འགྲམ་གཡས་གཡོན་དུ་བཞག་སྟེ། སྒེག་དང་བཅས་པས་ཕྲེང་
བ་འཕང་། །སངས་རྒྱས་ཐམས་ཅད་མཆོད་པར་བྱ། །དེས་ནི་བཅོམ་ལྡན་འབྲལ་མི་འགྱུར། །ཕྲེང་བ་དེ་ཡི་རྒྱན་ཡིན་ནོ། །ཨོཾ ཁུ་ཚུར་གཉིས་ཁ་ནས་ཚིག་འབྱིན་པ་ལྟར་བྱས་ཏེ། །
བ་འཕང་། །སངས་རྒྱས་ཐམས་ཅད་མཆོད་པར་བྱ། །དེས་ནི་བཅོམ་ལྡན་འབྲལ་མི་འགྱུར། །ཕྲེང་བ་དེ་ཡི་རྒྱན་ཡིན་ནོ། །ཨོཾ ཁུ་ཚུར་གཉིས་ཁ་ནས་ཚིག་འབྱིན་པ་ལྟར་བྱས་ཏེ། །

༄༅། །ལུས་ཅན་ཀུན་ལ་དམ་ཆོས་ཀྱི། །གླུ་ནི་ཁྱོད་ཀྱིས་བླང་བར་བྱ། །དེ་ཡི་བདེ་གཤེགས་དངོས་གྲུབ་ནི། །མྱུར་དུ་བདེ་བ་མྱོང་བར་འགྱུར། །གཱི རྡོ་རྗེ་ཐལ་
༄༅། །ལུས་ཅན་ཀུན་ལ་དམ་ཆོས་ཀྱི། །གླུ་ནི་ཁྱོད་ཀྱིས་བླང་བར་བྱ། །དེ་ཡི་བདེ་གཤེགས་དངོས་གྲུབ་ནི། །མྱུར་དུ་བདེ་བ་མྱོང་བར་འགྱུར། །གཱི རྡོ་རྗེ་ཐལ་
མོ་སྤྱི་བོར་བསྐོར་བའི་གར་བྱས་ཏེ། དེ་ཉིད་ཐལ་མོའི་གར་གྱིས་ནི། །སངས་རྒྱས་ཐམས་ཅད་མཆོད་པར་བྱ། །སངས་རྒྱས་འདུ་བའི་ཕྲིན་ལས་ཀྱིས། །གར་མཁན་ཚུར་དུ་སྒྱུར་
མོ་སྤྱི་བོར་བསྐོར་བའི་གར་བྱས་ཏེ། དེ་ཉིད་ཐལ་མོའི་གར་གྱིས་ནི། །སངས་རྒྱས་ཐམས་ཅད་མཆོད་པར་བྱ། །སངས་རྒྱས་འདུ་བའི་ཕྲིན་ལས་ཀྱིས། །གར་མཁན་ཚུར་དུ་སྒྱུར་
བར་གྱིས། །ཧོ༔ ཁུ་ཚུར་གཉིས་བདུག་སྤོས་ཀྱི་ཕྱག་རྒྱ་དང་། རྫོགས་སངས་རྒྱས་ལ་སྤོས་ཕུལ་བས། །བརྟུལ་ཞུགས་བཟང་པོས་ལེགས་ཚིམ་གྱིས། །ལུས་ཅན་བདེ་གཤེགས་ཆ་
བར་གྱིས། །ཧོཿ ཁུ་ཚུར་གཉིས་བདུག་སྤོས་ཀྱི་ཕྱག་རྒྱ་དང་། རྫོགས་སངས་རྒྱས་ལ་སྤོས་ཕུལ་བས། །བརྟུལ་ཞུགས་བཟང་པོས་ལེགས་ཚིམ་གྱིས། །ལུས་ཅན་བདེ་གཤེགས་ཆ་
ལུགས་སུ། །ཡེ་ཤེས་ཀྱིས་ནི་ཚིམ་པར་གྱིས། །ཧཱུྃམེ་ཏོག་གི་ཕྱག་རྒྱ་དང་། སངས་རྒྱས་རྣམས་ལ་མེ་ཏོག་གཏོར། །བྱང་ཆུབ་ཡན་ལག་ཚོགས་གྱུར་པས། །མཚན་དང་
ལུགས་སུ། །ཡེ་ཤེས་ཀྱིས་ནི་ཚིམ་པར་གྱིས། །ཧཱུྃམེ་ཏོག་གི་ཕྱག་རྒྱ་དང་། སངས་རྒྱས་རྣམས་ལ་མེ་ཏོག་གཏོར། །བྱང་ཆུབ་ཡན་ལག་ཚོགས་གྱུར་པས། །མཚན་དང་
དཔེ་བྱད་ལྡན་པ་ཡི། །བདེ་གཤེགས་སྐུ་ནི་ཐོབ་པར་གྱིས། །ཧཱུཾ། མར་མེའི་ཕྱག་རྒྱ་དང་། ཆོས་ཀྱི་མེ་ནི་ལེགས་སྦྱར་བས། །རྡོ་རྗེ་ཆོས་དང་འདྲ་བ་རུ། །སེམས་ཅན་མ་
དཔེ་བྱད་ལྡན་པ་ཡི། །བདེ་གཤེགས་སྐུ་ནི་ཐོབ་པར་གྱིས། །བྷྲཱུྃ། མར་མེའི་ཕྱག་རྒྱ་དང་། ཆོས་ཀྱི་མེ་ནི་ལེགས་སྦྱར་བས། །རྡོ་རྗེ་ཆོས་དང་འདྲ་བ་རུ། །སེམས་ཅན་མ་
རིག་ལྡོངས་པ་ལ། །ཡེ་ཤེས་སྒྲོན་མེས་གསལ་བར་གྱིས། །པྲ། གཡོན་པས་དུང་ཆོས་འཛིན་ཅིང་གཡས་པས་དྲི་བཟང་བྱུག་པའི་ཚུལ་དང་། རྒྱལ་བ་རྣམས་ལ་དྲི་ཕུལ་བས། །ཚུལ་ཁྲིམས་
རིག་ལྡོངས་པ་ལ། །ཡེ་ཤེས་སྒྲོན་མེས་གསལ་བར་གྱིས། །པྲ། གཡོན་པས་དུང་ཆོས་འཛིན་ཅིང་གཡས་པས་དྲི་བཟང་བྱུག་པའི་ཚུལ་དང་། རྒྱལ་བ་རྣམས་ལ་དྲི་ཕུལ་བས། །ཚུལ་ཁྲིམས་

ཏིང་འཛིན་ཤེས་རབ་དང་། །རྣམ་གྲོལ་ཡེ་ཤེས་མཐོང་བ་ཡི། །བྱང་ཆུབ་ལུས་ཅན་རྣམས་ལ་བསྒོས། །ག༔ ཞེས་བརྗོད། སེམས་ཅན་གྱི་དོན་བྱ་བའི་རྗེས་གནང་ནི། རྩ་བའི་སྔགས་ཀྱིས་
ཏིང་འཛིན་ཤེས་རབ་དང་། །རྣམ་གྲོལ་ཡེ་ཤེས་མཐོང་བ་ཡི། །བྱང་ཆུབ་ལུས་ཅན་རྣམས་ལ་བསྒོས། །གཿ ཞེས་བརྗོད། སེམས་ཅན་གྱི་དོན་བྱ་བའི་རྗེས་གནང་ནི། རྩ་བའི་སྔགས་ཀྱིས་
མངོན་པར་བསྔགས་པའི་ཐུར་མའམ། མེད་ན་རྡོ་རྗེས་མིག་འབྱེད་པའི་ཚུལ་བྱ་ཞིང་། ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་ལིང་ཐོག་གསལ་བ་ལྟར། །བུ་ཁྱོད་ཀྱིས་ནི་མི་ཤེས་པའི། །
མངོན་པར་བསྔགས་པའི་ཐུར་མའམ། མེད་ན་རྡོ་རྗེས་མིག་འབྱེད་པའི་ཚུལ་བྱ་ཞིང་། ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་ལིང་ཐོག་གསལ་བ་ལྟར། །བུ་ཁྱོད་ཀྱིས་ནི་མི་ཤེས་པའི། །
ལིང་ཐོག་རྒྱལ་བ་རྣམས་ཀྱིས་བསལ། །ཨོཾ་བཛྲ་ནེ་ཏྲ་ཨ་བ་ཧ་ར་པ་ཊ་ལཾ་ཧཱིཝཕྲོ་ཞེས་བརྗོད། མེ་ལོང་ལེན་པའི་ཚུལ་བྱ་ཞིང་། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་
ལིང་ཐོག་རྒྱལ་བ་རྣམས་ཀྱིས་བསལ། །ཨོཾ་བཛྲ་ནེ་ཏྲ་ཨ་བ་ཧ་ར་པ་ཊ་ལཾ་ཧཱིཝཕྲོ་ཞེས་བརྗོད། མེ་ལོང་ལེན་པའི་ཚུལ་བྱ་ཞིང་། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་
ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་དུ་འབྱུང་། །ངོ་བོ་ཉིད་མེད་གནས་མེད་པ། །དེ་ལྟར་ཆོས་རྣམས་ཤེས་གྱིས་ལ། །
ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་དུ་འབྱུང་། །ངོ་བོ་ཉིད་མེད་གནས་མེད་པ། །དེ་ལྟར་ཆོས་རྣམས་ཤེས་གྱིས་ལ། །
སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་བརྗོད། ཨ༔ ལས་སྐྱེས་པའི་དྲིལ་བུ་བླངས་ཏེ། ཐམས་ཅད་ནམ་མཁའི་མཚན་ཉིད་དེ། །ནམ་
སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་བརྗོད། ཨཿ ལས་སྐྱེས་པའི་དྲིལ་བུ་བླངས་ཏེ། ཐམས་ཅད་ནམ་མཁའི་མཚན་ཉིད་དེ། །ནམ་
མཁའ་ལ་ནི་མཚན་ཉིད་མེད། །ནམ་མཁའ་དང་ནི་མཉམ་སྦྱོར་བས། །ཀུན་མཆོག་མཉམ་པ་ཉིད་དུ་གསལ། །ཞེས་བརྗོད་ཅིང་དཀྲོལ། ཧོ༔ ཞེས་པས་མདའ་གཞུ་བྱིན་ནས། དེ་
མཁའ་ལ་ནི་མཚན་ཉིད་མེད། །ནམ་མཁའ་དང་ནི་མཉམ་སྦྱོར་བས། །ཀུན་མཆོག་མཉམ་པ་ཉིད་དུ་གསལ། །ཞེས་བརྗོད་ཅིང་དཀྲོལ། ཧོཿ ཞེས་པས་མདའ་གཞུ་བྱིན་ནས། དེ་

༄༅། །བཞིན་གཤེགས་པ་ཐམས་ཅད་དང་རྗེས་སུ་ཆགས་པར་བྱོས་ཤིག །ཅེས་གསུང་བར་བསམས་ལ་ཕྱོགས་བཞི་དང་སྟེང་འོག་གཉིས་སུ་མདའ་འཕེན་ཚུལ་བྱའོ། །མེ་ལོང་རྡོ་རྗེ་དང་བཅས་པ་ལེན་
༄༅། །བཞིན་གཤེགས་པ་ཐམས་ཅད་དང་རྗེས་སུ་ཆགས་པར་བྱོས་ཤིག །ཅེས་གསུང་བར་བསམས་ལ་ཕྱོགས་བཞི་དང་སྟེང་འོག་གཉིས་སུ་མདའ་འཕེན་ཚུལ་བྱའོ། །མེ་ལོང་རྡོ་རྗེ་དང་བཅས་པ་ལེན་
ཚུལ་བྱས་ལ། ཨོཾ་བཛྲ་སཏྭ། རྡོ་རྗེ་སེམས་དཔའ་མེ་ལོང་ལྟར། །གསལ་ཞིང་དག་ལ་རྙོག་པ་མེད། །བུ་ཁྱོད་ཀྱི་ནི་སྙིང་ལ་ཞུགས། །རྡོ་རྗེ་སེམས་དཔའི་རང་བཞིན་
ཚུལ་བྱས་ལ། ཨོཾ་བཛྲ་སཏྭ། རྡོ་རྗེ་སེམས་དཔའ་མེ་ལོང་ལྟར། །གསལ་ཞིང་དག་ལ་རྙོག་པ་མེད། །བུ་ཁྱོད་ཀྱི་ནི་སྙིང་ལ་ཞུགས། །རྡོ་རྗེ་སེམས་དཔའི་རང་བཞིན་
གཙོ༑ །གང་ཡང་སངས་རྒྱས་ཐམས་ཅད་ཀྱི་བདག་པོ་བྱང་ཆུབ་ཀྱི་སེམས་ནི་འདི་ཡིན་པ་ཤེས་པར་གྱིས་ཤིག་ཅེས་བརྗོད། ཆོས་བཤད་པའི་རྗེས་གནང་ནི། ཨོཾ་བཛྲ་ཧེ་ཏུ་མོ་ཞེས་པས་རྐང་
གཙོ༑ །གང་ཡང་སངས་རྒྱས་ཐམས་ཅད་ཀྱི་བདག་པོ་བྱང་ཆུབ་ཀྱི་སེམས་ནི་འདི་ཡིན་པ་ཤེས་པར་གྱིས་ཤིག་ཅེས་བརྗོད། ཆོས་བཤད་པའི་རྗེས་གནང་ནི། ཨོཾ་བཛྲ་ཧེ་ཏུ་མྃ་ཞེས་པས་རྐང་
པའི་འོག་ཏུ་འཁོར་ལོ། ཨོཾ་བཛྲ་བྷ་ཥ་རོ་ཞེས་པས་ལག་པ་གཡས་སུ་དུང་ཨོཾ་བཛྲ་གྷནྡྷེ་ཨཞེས་པས་གཡོན་དུ་དྲིལ་བུ། ཨ་ཞེས་པས་ལག་ངར་གྱི་སྟེང་དུ་སྤུ་སྟི་རྣམས་བྱིན་པར་བསམས་ལ། དེང་ནས་བརྩམས་ཏེ་སེམས་
པའི་འོག་ཏུ་འཁོར་ལོ། ཨོཾ་བཛྲ་བྷ་ཥ་རོ་ཞེས་པས་ལག་པ་གཡས་སུ་དུང་ཨོཾ་བཛྲ་གྷནྡྷེ་ཨཞེས་པས་གཡོན་དུ་དྲིལ་བུ། ཨ་ཞེས་པས་ལག་ངར་གྱི་སྟེང་དུ་སྤུ་སྟི་རྣམས་བྱིན་པར་བསམས་ལ། དེང་ནས་བརྩམས་ཏེ་སེམས་
བསྐྱེད་པ། །ཙམ་གྱིས་ཆོས་ཀྱི་འཁོར་ལོ་བསྐོར། །ཁྱོད་ཀྱིས་ཐེ་ཚོམ་དོགས་མེད་པར། །ཡིད་གཉིས་མེད་པའི་སེམས་ཀྱིས་སུ། །ཆོས་ཀྱི་དུང་ནི་བླ་མེད་པ། །དྲི་
བསྐྱེད་པ། །ཙམ་གྱིས་ཆོས་ཀྱི་འཁོར་ལོ་བསྐོར། །ཁྱོད་ཀྱིས་ཐེ་ཚོམ་དོགས་མེད་པར། །ཡིད་གཉིས་མེད་པའི་སེམས་ཀྱིས་སུ། །ཆོས་ཀྱི་དུང་ནི་བླ་མེད་པ། །དྲི་
མེད་ཀུན་ཏུ་གང་བར་གྱིས། །སྔགས་སྤྱོད་ཚུལ་གྱི་ཆོ་ག་ཡིས། །སྐྱེ་བོ་རྣམས་ལ་རྟག་ཏུ་ཤོད། །དེ་ལྟར་བྱས་ན་སངས་རྒྱས་ལ། །ཕན་འདོགས་དྲིན་དུ་གཟོ་ཞེས་བྱ།།
མེད་ཀུན་ཏུ་གང་བར་གྱིས། །སྔགས་སྤྱོད་ཚུལ་གྱི་ཆོ་ག་ཡིས། །སྐྱེ་བོ་རྣམས་ལ་རྟག་ཏུ་ཤོད། །དེ་ལྟར་བྱས་ན་སངས་རྒྱས་ལ། །ཕན་འདོགས་དྲིན་དུ་གཟོ་ཞེས་བྱ།།
 
 

རྡོ་རྗེ་འཛིན་པ་དེ་ཡང་།ཁྱོད་ལ་རྟག་ཏུ་སྲུང་བར་མཛད། །ཅེས་བརྗོད། གར་སྐོར་སྔོན་དུ་འགྲོ་བས་རིགས་ལྔ་སོ་སོའི་ཕྱག་ཆེན་རྣམས་རིམ་བཞིན་བཅས་ལ། སེམས་ཅན་ཀུན་ལ་ཐམས་ཅད་
རྡོ་རྗེ་འཛིན་པ་དེ་ཡང་།ཁྱོད་ལ་རྟག་ཏུ་སྲུང་བར་མཛད། །ཅེས་བརྗོད། གར་སྐོར་སྔོན་དུ་འགྲོ་བས་རིགས་ལྔ་སོ་སོའི་ཕྱག་ཆེན་རྣམས་རིམ་བཞིན་བཅས་ལ། སེམས་ཅན་ཀུན་ལ་ཐམས་ཅད་
དུ༑ །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །ཆོས་ཀྱི་འཁོར་ལོ་རབ་ཏུ་བསྐོར། །ཞེས་པའི་ཚེ་རྣམ་སྣང་དང་། དེ་བཞིན་དུ་ཚིག་རྐང་དང་པོ་གསུམ་
དུ༑ །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །ཆོས་ཀྱི་འཁོར་ལོ་རབ་ཏུ་བསྐོར། །ཞེས་པའི་ཚེ་རྣམ་སྣང་དང་། དེ་བཞིན་དུ་ཚིག་རྐང་དང་པོ་གསུམ་
འདྲ་བ་ལས། རྡོ་རྗེའི་འཁོར་ལོ་རབ་ཏུ་བསྐོར། །ཞེས་དང་མི་བསྐྱོད་པ། རིན་ཆེན་འཁོར་ལོ་རབ་ཏུ་བསྐོར། །ཞེས་དང་རིན་འབྱུང་། པདྨའི་འཁོར་ལོ་རབ་ཏུ་བསྐོར། །ཞེས་དང་འོད་
འདྲ་བ་ལས། རྡོ་རྗེའི་འཁོར་ལོ་རབ་ཏུ་བསྐོར། །ཞེས་དང་མི་བསྐྱོད་པ། རིན་ཆེན་འཁོར་ལོ་རབ་ཏུ་བསྐོར། །ཞེས་དང་རིན་འབྱུང་། པདྨའི་འཁོར་ལོ་རབ་ཏུ་བསྐོར། །ཞེས་དང་འོད་
དཔག་མེད། སྣ་ཚོགས་འཁོར་ལོ་རབ་ཏུ་བསྐོར། །ཞེས་དང་དོན་གྲུབ་ཀྱི་ཕྱག་རྒྱ་བྱས་ལ། དེ་ལྟར་ན་ཁྱོད་ཀྱིས་སེམས་ཅན་ཐམས་ཅད་ལ་ཆོས་ཀྱི་འཁོར་ལོ། རྡོ་རྗེའི་འཁོར་ལོ།
དཔག་མེད། སྣ་ཚོགས་འཁོར་ལོ་རབ་ཏུ་བསྐོར། །ཞེས་དང་དོན་གྲུབ་ཀྱི་ཕྱག་རྒྱ་བྱས་ལ། དེ་ལྟར་ན་ཁྱོད་ཀྱིས་སེམས་ཅན་ཐམས་ཅད་ལ་ཆོས་ཀྱི་འཁོར་ལོ། རྡོ་རྗེའི་འཁོར་ལོ།
རིན་ཆེན་འཁོར་ལོ། པདྨའི་འཁོར་ལོ། སྣ་ཚོགས་འཁོར་ལོ་རྣམས་བསྐོར་ལ། སེམས་ཅན་ཐམས་ཅད་ལ་ཆོས་ཀྱི་དུང་བུས། སྒྲ་སྒྲོགས། བཤད་པ་གྱིས་ཤིག་ཅེས་
རིན་ཆེན་འཁོར་ལོ། པདྨའི་འཁོར་ལོ། སྣ་ཚོགས་འཁོར་ལོ་རྣམས་བསྐོར་ལ། སེམས་ཅན་ཐམས་ཅད་ལ་ཆོས་ཀྱི་དུང་བུས། སྒྲ་སྒྲོགས། བཤད་པ་གྱིས་ཤིག་ཅེས་
གནང་བ་བྱིན་པར་བསམ། དེ་ལྟར་ན་བསྐྱེད་པ་རྡུལ་ཚོན་ནམ། རས་བྲིས་གང་ཡིན་སྐབས་དང་སྦྱར་ལ། དཀྱིལ་འཁོར་དུ་བུམ་པའི་དབང་ཐོབ་གཙོ་བོར་ལུས་ཀྱི་དྲི་མ་དག །དམ་ཚིག་རྩ་
གནང་བ་བྱིན་པར་བསམ། དེ་ལྟར་ན་བསྐྱེད་པ་རྡུལ་ཚོན་ནམ། རས་བྲིས་གང་ཡིན་སྐབས་དང་སྦྱར་ལ། དཀྱིལ་འཁོར་དུ་བུམ་པའི་དབང་ཐོབ་གཙོ་བོར་ལུས་ཀྱི་དྲི་མ་དག །དམ་ཚིག་རྩ་

༄༅། །བ་དང་ཡན་ལག་གི་དམ་ཚིག་ཉི་ཤུ་རྩ་གཉིས་བསྲུང་བ་ལ་དབང་བར་བྱས། བརྡ་ལྔ་བསྡུས་རྩེ་མོས་མནན་པ། ལམ་བསྐྱེད་པའི་རིམ་པ་བསྒོམ་པ་ལ་
༄༅། །བ་དང་ཡན་ལག་གི་དམ་ཚིག་ཉི་ཤུ་རྩ་གཉིས་བསྲུང་བ་ལ་དབང་བར་བྱས། བརྡ་ལྔ་བསྡུས་རྩེ་མོས་མནན་པ། ལམ་བསྐྱེད་པའི་རིམ་པ་བསྒོམ་པ་ལ་
དབང་༑ འབྲས་བུ་སྤྲུལ་པའི་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོགས་པ་བསྐྱེད་དོ། །གསང་དབང་ཞུ་བའི་ཡོན་དུ་མཎྜལ་ཕུལ་ལ། ཁྱོད་ནི་རྣལ་འབྱོར་མ་ཚོགས་སོགས་
དབང་༑ འབྲས་བུ་སྤྲུལ་པའི་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོགས་པ་བསྐྱེད་དོ། །གསང་དབང་ཞུ་བའི་ཡོན་དུ་མཎྜལ་ཕུལ་ལ། ཁྱོད་ནི་རྣལ་འབྱོར་མ་ཚོགས་སོགས་
ཀྱིས་བསྟོད། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། །མི་ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་སྦྱོར་ལས་ཡང་དག་བྱུང་། །ཇི་ལྟར་ཁྱོད་ནི་བདག་
ཀྱིས་བསྟོད། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། །མི་ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་སྦྱོར་ལས་ཡང་དག་བྱུང་། །ཇི་ལྟར་ཁྱོད་ནི་བདག་
ན་ན།།ཉིད་ཆེ། །མངའ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་མེད་བདག་ལ་སྐྱོབས། ལན་གསུམ། ཨོཾ་ཨཱཧཱུྃ་གིས་མིག་རས་
ན་ན།།ཉིད་ཆེ། །མངའ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་མེད་བདག་ལ་སྐྱོབས། ལན་གསུམ། ཨོཾ་ཨཱཿཧཱུྃ་གིས་མིག་རས་
བཅིངས་ལ། བླ་མ་ཧེ་རུ་ཀ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ། ཡབ་ཀྱི་ཞལ་དུ་ཞུགས་ཐུགས་ཀར་རྗེས་སུ་
བཅིངས་ལ། བླ་མ་ཧེ་རུ་ཀ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ། ཡབ་ཀྱི་ཞལ་དུ་ཞུགས་ཐུགས་ཀར་རྗེས་སུ་
ཆགས་པའི་མེས་འོད་དུ་ཞུ། བྱང་ཆུབ་ཀྱི་སེམས་རྡོ་རྗེ་ནོར་བུའི་ལམ་ནས་ཡུམ་གྱི་མཁར་བབས་པའི་ཐིག་ལེ་མུ་ཏིག་གི་རྡོག་མ་ལྟ་བུ་བདག་གི་ལྕེ་ཐོག་ཏུ་བཞག་པར་བསམས་ཤིང་
ཆགས་པའི་མེས་འོད་དུ་ཞུ། བྱང་ཆུབ་ཀྱི་སེམས་རྡོ་རྗེ་ནོར་བུའི་ལམ་ནས་ཡུམ་གྱི་མཁར་བབས་པའི་ཐིག་ལེ་མུ་ཏིག་གི་རྡོག་མ་ལྟ་བུ་བདག་གི་ལྕེ་ཐོག་ཏུ་བཞག་པར་བསམས་ཤིང་

དངོས་སུ་བདུད་རྩི་མྱངས་ལ། ཇི་ལྟར་འདས་པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐུར་ལྟར། །བདག་གིས་གསང་བའི་དབང་གི་ནི། །སེམས་གྱི་རྒྱུན་གྱིས་
དངོས་སུ་བདུད་རྩི་མྱངས་ལ། ཇི་ལྟར་འདས་པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐུར་ལྟར། །བདག་གིས་གསང་བའི་དབང་གི་ནི། །སེམས་གྱི་རྒྱུན་གྱིས་
ཨོཾ་ཨཱཧཱུཾ་ཧོ༔ ཞེས་བརྗོད་ཅིང་མྱངས་པས་མགྲིན་པ་ནས་ཐིག་ལེ་འཕེལ་ཏེ་ལུས་ཐམས་ཅད་གང་བས་རང་བཞིན་བརྒྱད་ཅུའི་རྟོག་པ་ཐམས་ཅད་འགགས་ཏེ། གསལ་སྟོང་གི་ཏིང་ངེ་འཛིན་རྒྱུད་ལ་སྐྱེས་པར་
ཨོཾ་ཨཱཿཧཱུྃ་ཧོཿ ཞེས་བརྗོད་ཅིང་མྱངས་པས་མགྲིན་པ་ནས་ཐིག་ལེ་འཕེལ་ཏེ་ལུས་ཐམས་ཅད་གང་བས་རང་བཞིན་བརྒྱད་ཅུའི་རྟོག་པ་ཐམས་ཅད་འགགས་ཏེ། གསལ་སྟོང་གི་ཏིང་ངེ་འཛིན་རྒྱུད་ལ་སྐྱེས་པར་
བསམས་ལ། ཨོ་ཨཝཧཱུྃ་ཞེས་པས་བསྲུངས་ཏེ་མིག་རས་ཕྱེ་བར་བསམ། དེ་ནས་བླ་མ་ཤཱཀྱ་ཐུབ་པའི་རྣམ་པར་འཕོས་ནས་ཆོས་གོས་ཀྱི་གྲྭ་རི་དྭགས་ཀྱི་རྣ་བ་ལྟ་བུ་དང་གཡས་པས་རྡོར་དྲིལ་འཛིན་པའི་སྐྱབས་སྦྱིན་གྱི་ཕྱག་རྒྱས་རང་གི་གསང་མཚན་
བསམས་ལ། ཨོཾ་ཨཱཿཧཱུྃ་ཞེས་པས་བསྲུངས་ཏེ་མིག་རས་ཕྱེ་བར་བསམ། དེ་ནས་བླ་མ་ཤཱཀྱ་ཐུབ་པའི་རྣམ་པར་འཕོས་ནས་ཆོས་གོས་ཀྱི་གྲྭ་རི་དྭགས་ཀྱི་རྣ་བ་ལྟ་བུ་དང་གཡས་པས་རྡོར་དྲིལ་འཛིན་པའི་སྐྱབས་སྦྱིན་གྱི་ཕྱག་རྒྱས་རང་གི་གསང་མཚན་
ནས་ལུང་སྟོན་པར་བསམས་ལ། དངོས་སུ་རང་གི་ས་དེ་ལྟར་བྱས་ཏེ། འདིར་ནི་ཁྱོད་ལ་ངས་ལུང་བསྟན། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པ་ཤིན་ཏུ་དག་པས་ན། །སྲིད་
ནས་ལུང་སྟོན་པར་བསམས་ལ། དངོས་སུ་རང་གི་ས་དེ་ལྟར་བྱས་ཏེ། འདིར་ནི་ཁྱོད་ལ་ངས་ལུང་བསྟན། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པ་ཤིན་ཏུ་དག་པས་ན། །སྲིད་
པའི་ངན་འགྲོ་རྣམས་ལས་བཏོན། །ཀྱེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་ས་འོག་ས་སྟེང་ས་བླ་རྣམས་སུ་བྷུདྡྷཱ་ཝཱསཱཐགང་ལ་ངས་ལུང་བསྟན་པ་འདི་ལ་
པའི་ངན་འགྲོ་རྣམས་ལས་བཏོན། །ཀྱེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་ས་འོག་ས་སྟེང་ས་བླ་རྣམས་སུ་བྷུདྡྷཱ་ཝཱསཱཐགང་ལ་ངས་ལུང་བསྟན་པ་འདི་ལ་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། དཀྱིལ་འཁོར་གྱི་འཁོར་ལོ་དང་བཅས་པ་ཐམས་ཅད་ཀྱིས་མགྲིན་གཅིག་ཏུ། ལུང་སྟོན་པར་མཛད་དེ་སྔགས་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། དཀྱིལ་འཁོར་གྱི་འཁོར་ལོ་དང་བཅས་པ་ཐམས་ཅད་ཀྱིས་མགྲིན་གཅིག་ཏུ། ལུང་སྟོན་པར་མཛད་དེ་སྔགས་

༄༅། །འདི་དང་ཕྱག་རྒྱ་འདིའི་མཐུ་ཡིན་ནོ། །ཞེས་བརྗོད། དེ་ལྟར་ན་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། ངག་གི་དྲི་མ་དག །།
༄༅། །འདི་དང་ཕྱག་རྒྱ་འདིའི་མཐུ་ཡིན་ནོ། །ཞེས་བརྗོད། དེ་ལྟར་ན་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་གསང་བའི་དབང་ཐོབ། ངག་གི་དྲི་མ་དག །།
དམ་ཚིག་ཤ་ལྔ་དང་བདུད་རྩི་ལྔའི་རིལ་བུ་བསྟེན་པ་ལ་དབང་བར་བྱས། བརྡ་མཐེབ་སྲིན་ཨེ་ལ་རེག་བྱེད་གཅིག །ལམ་བདག་བྱིན་གྱིས་བརླབ་པའི་རིམ་པ་བསྒོམ་པ་ལ་
དམ་ཚིག་ཤ་ལྔ་དང་བདུད་རྩི་ལྔའི་རིལ་བུ་བསྟེན་པ་ལ་དབང་བར་བྱས། བརྡ་མཐེབ་སྲིན་ཨེ་ལ་རེག་བྱེད་གཅིག །ལམ་བདག་བྱིན་གྱིས་བརླབ་པའི་རིམ་པ་བསྒོམ་པ་ལ་
 དབང་༑ འབྲས་བུ་ལོངས་སྤྱོད་རྫོགས་པའི་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོག་པ་བསྐྱེད་དོ། །ཤེས་རབ་ཡེ་ཤེས་ཀྱི་དབང་ཞུ་བའི་ཡོན་དུ་མཎྜལ་ཕུལ་ལ། བསྟོད་པ་དང་
 དབང་༑ འབྲས་བུ་ལོངས་སྤྱོད་རྫོགས་པའི་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོག་པ་བསྐྱེད་དོ། །ཤེས་རབ་ཡེ་ཤེས་ཀྱི་དབང་ཞུ་བའི་ཡོན་དུ་མཎྜལ་ཕུལ་ལ། བསྟོད་པ་དང་
གསལ་གདབ་གོང་ལྟར། ཁྱོད་ནི་རྣལ་སོགས་བཅོམ་ལྡན་ཞི་བ་སོགས་ནས། ཨོཾ་ཨཱཝཧཱུྃ་གིས་མིག་རས་བཅིངས། བླ་མས་མཚན་ཉིད་དང་ལྡན་པའི་ཕྱག་རྒྱ་མ་ཞིག་བདག་ལ་གཏད་པར་བསམས་ཏེ། དགའ་སྟེར་གནས་
གསལ་གདབ་གོང་ལྟར། ཁྱོད་ནི་རྣལ་སོགས་བཅོམ་ལྡན་ཞི་བ་སོགས་ནས། ཨོཾ་ཨཱཿཧཱུྃ་གིས་མིག་རས་བཅིངས། བླ་མས་མཚན་ཉིད་དང་ལྡན་པའི་ཕྱག་རྒྱ་མ་ཞིག་བདག་ལ་གཏད་པར་བསམས་ཏེ། དགའ་སྟེར་གནས་
སྟེར་ལྷ་མོ་ནི། །སྣ་ཚོགས་གཟུགས་ཅན་ཡིད་འོང་མ། །ཁྱེར་ཅིག་ཁྱེར་ཅིག་སེམས་དཔའ་ཆེ། །ཁྱེད་ལ་མཆོད་པ་དག་ཏུ་གྱིས། །ཕྱག་རྒྱ་དེས། བཤང་གཅི་དག་ནི་ཟ་བ་
སྟེར་ལྷ་མོ་ནི། །སྣ་ཚོགས་གཟུགས་ཅན་ཡིད་འོང་མ། །ཁྱེར་ཅིག་ཁྱེར་ཅིག་སེམས་དཔའ་ཆེ། །ཁྱེད་ལ་མཆོད་པ་དག་ཏུ་གྱིས། །ཕྱག་རྒྱ་དེས། བཤང་གཅི་དག་ནི་ཟ་བ་
དང་༑ །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་བུ་སྤྲོའམ། །བུད་མེད་རྣམས་ལ་རྟག་གུས་དང་། །བྷ་གའི་པདྨར་འོ་བྱེད་པར། །བུ་ཁྱོད་ཅི་དགའ་སྤྲོ་
དང་༑ །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་བུ་སྤྲོའམ། །བུད་མེད་རྣམས་ལ་རྟག་གུས་དང་། །བྷ་གའི་པདྨར་འོ་བྱེད་པར། །བུ་ཁྱོད་ཅི་དགའ་སྤྲོ་

གྱུར་ཏམ། །ཞེས་པའི་བར་གྱིས་དྲི་བར་བྱས་པར་བསམ། བདག་གིས་ཀྱང་བཤང་གཅི་དག་ནི་ཟ་བ་དང་། །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་ཅིས་མི་སྤྲོ། །བུད་མེད་རྣམས་
གྱུར་ཏམ། །ཞེས་པའི་བར་གྱིས་དྲི་བར་བྱས་པར་བསམ། བདག་གིས་ཀྱང་བཤང་གཅི་དག་ནི་ཟ་བ་དང་། །ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་ཅིས་མི་སྤྲོ། །བུད་མེད་རྣམས་
ལ་རྟག་གུས་དང་། །བྷ་གའི་པདྨར་འོ་བྱེད་པར། །བདག་ཉིད་ཅི་དགའ་སྤྲོ་གྱུར་ཏོ། །ཞེས་པའི་བར་གྱིས་ལན་བཏབ་པས། ཕྱག་རྒྱ་དེ་དགེས་ནས་ལུས་གཅེར་བུར་བྱུང་། ཆུ་སྐྱེས་གུར་གུམ་ལ་སོགས་པའི་
ལ་རྟག་གུས་དང་། །བྷ་གའི་པདྨར་འོ་བྱེད་པར། །བདག་ཉིད་ཅི་དགའ་སྤྲོ་གྱུར་ཏོ། །ཞེས་པའི་བར་གྱིས་ལན་བཏབ་པས། ཕྱག་རྒྱ་དེ་དགེས་ནས་ལུས་གཅེར་བུར་བྱུང་། ཆུ་སྐྱེས་གུར་གུམ་ལ་སོགས་པའི་
དྲི་ཞིམ་པར་བྱས། རྩ་མཆོག་ཏུ་རྒྱས་པའི་པདྨ་སྟོན་བཞིན་དུ། ཨེ་མ་ང་ཡི་པདྨ་འདི། །བདེ་བ་ཐམས་ཅད་འབྱུང་བའི་གནས། །གལ་ཏེ་ཆོ་ག་བཞིན་བསྟེན་ན། །དེ་ཡི་མདུན་ན་བདག་འདུག་
དྲི་ཞིམ་པར་བྱས། རྩ་མཆོག་ཏུ་རྒྱས་པའི་པདྨ་སྟོན་བཞིན་དུ། ཨེ་མ་ང་ཡི་པདྨ་འདི། །བདེ་བ་ཐམས་ཅད་འབྱུང་བའི་གནས། །གལ་ཏེ་ཆོ་ག་བཞིན་བསྟེན་ན། །དེ་ཡི་མདུན་ན་བདག་འདུག་
སྟེ༑ །སངས་རྒྱས་བསྙེན་པ་ལ་སོགས་པ། །པདྨར་བྱ་བ་ཇི་བཞིན་བྱེད། །བདེ་ཆེན་རྒྱལ་བོ་རང་ཉིད་དེ། །འདི་ཉིད་དུ་ནི་རྟག་ཏུ་བཞུགས། །བླུན་པོ་གང་ཞིག་འདི་སྤོང་
སྟེ༑ །སངས་རྒྱས་བསྙེན་པ་ལ་སོགས་པ། །པདྨར་བྱ་བ་ཇི་བཞིན་བྱེད། །བདེ་ཆེན་རྒྱལ་བོ་རང་ཉིད་དེ། །འདི་ཉིད་དུ་ནི་རྟག་ཏུ་བཞུགས། །བླུན་པོ་གང་ཞིག་འདི་སྤོང་
པ༑ །དེ་ལ་མཆོག་གི་དངོས་གྲུབ་མེད། ཧཱུཾ་པདྨ་བྷཉྫ་མོ་ཀ་ཧོ༔ཞེས་གསུང་ཤིང་རང་གི་པང་དུ་བྱོན་པར་བསམ། རང་ཉིད་ཀྱི་རྡོ་རྗེ་དང་ཕྱག་རྒྱ་བདག་མེད་མར་གསལ་བ་ལྷའི་འདུ་ཤེས་མཁའ་གསང་བྱིན་རླབས་སྒྲུབ་ཐབས་
པ༑ །དེ་ལ་མཆོག་གི་དངོས་གྲུབ་མེད། ཧཱུྃ་པདྨ་བྷཉྫ་མོ་ཀ་ཧོཿཞེས་གསུང་ཤིང་རང་གི་པང་དུ་བྱོན་པར་བསམ། རང་ཉིད་ཀྱི་རྡོ་རྗེ་དང་ཕྱག་རྒྱ་བདག་མེད་མར་གསལ་བ་ལྷའི་འདུ་ཤེས་མཁའ་གསང་བྱིན་རླབས་སྒྲུབ་ཐབས་
ལྟར་དྲན་པ་སྔགས་ཀྱི་འདུ་ཤེས། ཐབས་འདི་ལ་བརྟེན་ནས་ལྷན་སྐྱེས་མངོན་དུ་བྱའོ་སྙམ་པ་ཆོས་ཀྱི་འདུ་ཤེས། རིམ་པ་བཞིན་སྤྲུལ་ལོངས་ཆོས་གསུམ་ལམ་དུ་བྱེད་ཐབས་འདུ་ཤེས་གསུམ་དང་མ་བྲལ་བའི་སྒོ་ནས་སྙོམས་པར་ཞུགས་པས། ཡས་བབ་
ལྟར་དྲན་པ་སྔགས་ཀྱི་འདུ་ཤེས། ཐབས་འདི་ལ་བརྟེན་ནས་ལྷན་སྐྱེས་མངོན་དུ་བྱའོ་སྙམ་པ་ཆོས་ཀྱི་འདུ་ཤེས། རིམ་པ་བཞིན་སྤྲུལ་ལོངས་ཆོས་གསུམ་ལམ་དུ་བྱེད་ཐབས་འདུ་ཤེས་གསུམ་དང་མ་བྲལ་བའི་སྒོ་ནས་སྙོམས་པར་ཞུགས་པས། ཡས་བབ་

༄༅། །དང་མས་བརྟན་གྱི་དགའ་བ་བཞིའི་རྟོགས་པ། སྐྱེས་པར་མོས་ལ། ཨོཾ་ཨཱཧཱུྃ་གིས་མིག་རས་ཕྱེ་བར་བསམ། དེ་ནས་ལམ་གྱི་དབུགས་དབྱུང་བསྡུས་པ་ནི། བྱང་ཆུབ་སེམས་ནི་སྤང་མི་བྱ། །རྡོ་རྗེ་ཞེས་བྱའི་
༄༅། །དང་མས་བརྟན་གྱི་དགའ་བ་བཞིའི་རྟོགས་པ། སྐྱེས་པར་མོས་ལ། ཨོཾ་ཨཱཿཧཱུྃ་གིས་མིག་རས་ཕྱེ་བར་བསམ། དེ་ནས་ལམ་གྱི་དབུགས་དབྱུང་བསྡུས་པ་ནི། བྱང་ཆུབ་སེམས་ནི་སྤང་མི་བྱ། །རྡོ་རྗེ་ཞེས་བྱའི་
ཕྱག་རྒྱ་སྟེ། །གང་ཞིག་བསྐྱེད་པ་ཙམ་གྱིས་ནི། །སངས་རྒྱས་ཉིད་འགྱུར་ཐེ་ཚོམ་མེད། །དམ་པའི་ཆོས་ནི་སྨད་མི་བྱ། །ནམ་ཡང་དོར་བར་ཡོངས་མི་བྱ། །མི་ཤེས་
ཕྱག་རྒྱ་སྟེ། །གང་ཞིག་བསྐྱེད་པ་ཙམ་གྱིས་ནི། །སངས་རྒྱས་ཉིད་འགྱུར་ཐེ་ཚོམ་མེད། །དམ་པའི་ཆོས་ནི་སྨད་མི་བྱ། །ནམ་ཡང་དོར་བར་ཡོངས་མི་བྱ། །མི་ཤེས་
པའམ་རྨོངས་པ་ཡིས། །དེ་ཉིད་བརྟན་པར་མི་བྱའོ། །རྡོ་རྗེ་དྲིལ་བུ་མི་སྤང་སྟེ། །སློབ་དཔོན་ནམ་ཡང་སྨད་མི་བྱ། །སངས་རྒྱས་ཀུན་དང་མཚུངས་པ་ཡི། །
པའམ་རྨོངས་པ་ཡིས། །དེ་ཉིད་བརྟན་པར་མི་བྱའོ། །རྡོ་རྗེ་དྲིལ་བུ་མི་སྤང་སྟེ། །སློབ་དཔོན་ནམ་ཡང་སྨད་མི་བྱ། །སངས་རྒྱས་ཀུན་དང་མཚུངས་པ་ཡི། །
རང་བདག་ཡོངས་སུ་སྤངས་ནས་སུ། །དཀའ་ཐུབ་ཀྱིས་ནི་གདུང་མི་བྱ། །ཇི་ལྟར་བདེ་བར་བདེ་བཟུང་ན། །འདི་ནི་མ་འོང་རྫོགས་སངས་རྒྱས། །ཞེས་པའམ། རྒྱས་པར་ན། །
རང་བདག་ཡོངས་སུ་སྤངས་ནས་སུ། །དཀའ་ཐུབ་ཀྱིས་ནི་གདུང་མི་བྱ། །ཇི་ལྟར་བདེ་བར་བདེ་བཟུང་ན། །འདི་ནི་མ་འོང་རྫོགས་སངས་རྒྱས། །ཞེས་པའམ། རྒྱས་པར་ན། །
སློབ་དཔོན་སྨད་པར་མི་བྱ་ཞིང་། །བདེ་གཤེགས་བཀའ་ལས་འདའ་མི་བྱ། །སྤུན་ལ་སྨད་པ་ཉིད་མི་བྱ། །སེམས་ཅན་རྣམས་ལ་གདུག་བྱམས་དང་། །བྱང་ཆུབ་སེམས་ནི་སྤང་མི་
སློབ་དཔོན་སྨད་པར་མི་བྱ་ཞིང་། །བདེ་གཤེགས་བཀའ་ལས་འདའ་མི་བྱ། །སྤུན་ལ་སྨད་པ་ཉིད་མི་བྱ། །སེམས་ཅན་རྣམས་ལ་གདུག་བྱམས་དང་། །བྱང་ཆུབ་སེམས་ནི་སྤང་མི་
བྱ༑ །བདག་གཞན་ཆོས་ལ་སྨད་མི་བྱ། །སྐལ་མེད་དེ་ཉིད་གཏམ་མི་བྱ། །བདག་གི་ལུས་ལ་ངེས་མི་སྨད། །ཆོས་ལ་ཡིད་གཉིས་སྤང་བྱ་ཞིང་། །གདུག་ལ་བྱམས་པ་ཉིད་
བྱ༑ །བདག་གཞན་ཆོས་ལ་སྨད་མི་བྱ། །སྐལ་མེད་དེ་ཉིད་གཏམ་མི་བྱ། །བདག་གི་ལུས་ལ་ངེས་མི་སྨད། །ཆོས་ལ་ཡིད་གཉིས་སྤང་བྱ་ཞིང་། །གདུག་ལ་བྱམས་པ་ཉིད་

མི་བྱ། །ཆོས་ཉིད་ཚད་ནི་གཟུང་མི་བྱ། །སྐལ་ལྡན་སེམས་ཅན་སྤང་མི་བྱ། །དམ་ཚིག་རྟག་ཏུ་བསྐྱང་བར་བྱ། །བུད་མེད་ཉིད་ལ་སྨད་མི་བྱ། །ཇི་སྲིད་བྱང་ཆུབ་སྙིང་པོའི་བར། །
མི་བྱ། །ཆོས་ཉིད་ཚད་ནི་གཟུང་མི་བྱ། །སྐལ་ལྡན་སེམས་ཅན་སྤང་མི་བྱ། །དམ་ཚིག་རྟག་ཏུ་བསྐྱང་བར་བྱ། །བུད་མེད་ཉིད་ལ་སྨད་མི་བྱ། །ཇི་སྲིད་བྱང་ཆུབ་སྙིང་པོའི་བར། །
དཀོན་མཆོག་གསུམ་ནི་སྤང་མི་བྱ། །རྟག་ཏུ་དམ་ཚིག་བསྲུང་བར་བྱ། །རྡོ་རྗེ་དྲིལ་བུ་གཟུང་བར་བྱ། །གཙུག་ཏོར་རྟག་ཏུ་བཅང་བར་བྱ། །རྟག་ཏུ་སྦྱིན་སྲེག་དགང་པར་བྱ། །
དཀོན་མཆོག་གསུམ་ནི་སྤང་མི་བྱ། །རྟག་ཏུ་དམ་ཚིག་བསྲུང་བར་བྱ། །རྡོ་རྗེ་དྲིལ་བུ་གཟུང་བར་བྱ། །གཙུག་ཏོར་རྟག་ཏུ་བཅང་བར་བྱ། །རྟག་ཏུ་སྦྱིན་སྲེག་དགང་པར་བྱ། །
རྟག་ཏུ་དཀྱིལ་འཁོར་བཞེངས་པར་བྱ། །རྟག་ཏུ་བདེ་གཤེགས་རབ་གནས་བྱ། །འབྱུང་པོ་ཆེ་ལ་གཏོར་མ་སྦྱིན། །ཕྱག་རྒྱ་བཅིང་པ་རྣམ་སྤང་ཞིང་། །མཆོད་རྟེན་ལས་ནི་མི་བྱ་སྟེ། །
རྟག་ཏུ་དཀྱིལ་འཁོར་བཞེངས་པར་བྱ། །རྟག་ཏུ་བདེ་གཤེགས་རབ་གནས་བྱ། །འབྱུང་པོ་ཆེ་ལ་གཏོར་མ་སྦྱིན། །ཕྱག་རྒྱ་བཅིང་པ་རྣམ་སྤང་ཞིང་། །མཆོད་རྟེན་ལས་ནི་མི་བྱ་སྟེ། །
རྡོ་རྗེ་གསུམ་མཆོག་ཕྱག་མི་བྱ། །དཀྱིལ་འཁོར་ལ་སོགས་ལུས་ཀྱི་ལས། །རྨི་ལམ་དུ་ཡང་མི་བྱའོ། །སློབ་དཔོན་གཞན་ལ་ཕྱག་མི་བྱ། །བླ་མའི་རྒན་རབ་ཕྱག་འཚལ་ལོ། །
རྡོ་རྗེ་གསུམ་མཆོག་ཕྱག་མི་བྱ། །དཀྱིལ་འཁོར་ལ་སོགས་ལུས་ཀྱི་ལས། །རྨི་ལམ་དུ་ཡང་མི་བྱའོ། །སློབ་དཔོན་གཞན་ལ་ཕྱག་མི་བྱ། །བླ་མའི་རྒན་རབ་ཕྱག་འཚལ་ལོ། །
རྟག་པར་རྒྱུན་དུ་སྔགས་བཟླ་ཞིང་། །བསམ་གཏན་ཉིད་ཀྱང་རྣམ་པར་སྤྱད། །རྟག་ཏུ་སློབ་མ་བསྡུ་བྱ་ཞིང་། །རྟག་པ་རུ་ནི་བཤད་པར་གྱིས། །རྟག་ཏུ་སེམས་ཅན་བསྐྱང་བར་བྱ། །
རྟག་པར་རྒྱུན་དུ་སྔགས་བཟླ་ཞིང་། །བསམ་གཏན་ཉིད་ཀྱང་རྣམ་པར་སྤྱད། །རྟག་ཏུ་སློབ་མ་བསྡུ་བྱ་ཞིང་། །རྟག་པ་རུ་ནི་བཤད་པར་གྱིས། །རྟག་ཏུ་སེམས་ཅན་བསྐྱང་བར་བྱ། །
རྟག་ཏུ་སངས་རྒྱས་ཆེར་མཉེས་བྱ། །ཛམྦྷ་ལྷ་ལ་ཆུ་སྦྱིན་ཞིང་། །ལས་རྣམས་ཐམས་ཅད་ཡང་དག་སྤྱད། །བྱེ་མའི་ལས་ལ་མཆོད་རྟེན་ཡང་། །མཁས་པས་ཆོ་ག་བཞིན་དུ་བྱ། །
རྟག་ཏུ་སངས་རྒྱས་ཆེར་མཉེས་བྱ། །ཛམྦྷ་ལྷ་ལ་ཆུ་སྦྱིན་ཞིང་། །ལས་རྣམས་ཐམས་ཅད་ཡང་དག་སྤྱད། །བྱེ་མའི་ལས་ལ་མཆོད་རྟེན་ཡང་། །མཁས་པས་ཆོ་ག་བཞིན་དུ་བྱ། །

༄༅། །ཞེས་བརྗོད་དེ། དོན་ཡིད་ལ་དྲན་པར་བྱའོ། །འབྲས་བུའི་དབུགས་དབྱུང་བ་ནི། འདོད་ཆགས་བྲལ་བ་ལྟ་བུ་ཡི། །ཁམས་གསུམ་ན་ནི་སྡིག་མེད་དེ། །དེ་བས་འདོད་ལ་
༄༅། །ཞེས་བརྗོད་དེ། དོན་ཡིད་ལ་དྲན་པར་བྱའོ། །འབྲས་བུའི་དབུགས་དབྱུང་བ་ནི། འདོད་ཆགས་བྲལ་བ་ལྟ་བུ་ཡི། །ཁམས་གསུམ་ན་ནི་སྡིག་མེད་དེ། །དེ་བས་འདོད་ལ་
ཆགས་བྲལ་བ། །ཁྱོད་ཀྱིས་ནམ་ཡང་མི་བྱའོ། །མ་ཧཱ་ས་མ་ཡ་ཧ་ན་ཧཱུྃ་ཕཊ། ཞེས་པ་སྟེ་དེའི་དོན་ནི། དད་པ་ཆེན་པོས་ལྷ་དང་བླ་མ་ལ་ཆགས་པ། སྙིང་རྗེ་ཆེན་པོས་
ཆགས་བྲལ་བ། །ཁྱོད་ཀྱིས་ནམ་ཡང་མི་བྱའོ། །མ་ཧཱ་ས་མ་ཡ་ཧ་ན་ཧཱུྃ་ཕཊ། ཞེས་པ་སྟེ་དེའི་དོན་ནི། དད་པ་ཆེན་པོས་ལྷ་དང་བླ་མ་ལ་ཆགས་པ། སྙིང་རྗེ་ཆེན་པོས་
སེམས་ཅན་གྱི་དོན་ལ་ཆགས་པ། ཤེས་རབ་ཆེན་པོས་ཆོས་ཀྱི་དེ་ཁོ་ན་ཉིད་ལ་ཆགས་པ་ཞེས་བྱ་བ་འདི་གསུམ་དང་བྲལ་ན་སྡིག་ཆེ་བ་ཡིན་པས། འདི་གསུམ་དང་མ་བྲལ་
སེམས་ཅན་གྱི་དོན་ལ་ཆགས་པ། ཤེས་རབ་ཆེན་པོས་ཆོས་ཀྱི་དེ་ཁོ་ན་ཉིད་ལ་ཆགས་པ་ཞེས་བྱ་བ་འདི་གསུམ་དང་བྲལ་ན་སྡིག་ཆེ་བ་ཡིན་པས། འདི་གསུམ་དང་མ་བྲལ་
བ་ལ་བསླབ་པར་བྱའོ། །དེ་ནས་རང་ཉིད་ཀྱིས་དཀྱིལ་འཁོར་ལ་བརྐྱང་ཕྱག་ལན་གསུམ་བྱས་པའི་ཐ་མ་ལ་དཀྱིལ་འཁོར་པ་རྣམས་ལ་ལུས་ཕུལ་བར་བསམས་ལ། སྔགས་དང་རྒྱུད་རྣམས་འཛིན་གྱུར་བའི། །སློབ་མ་འདི་ནི་འབུལ་བ་
བ་ལ་བསླབ་པར་བྱའོ། །དེ་ནས་རང་ཉིད་ཀྱིས་དཀྱིལ་འཁོར་ལ་བརྐྱང་ཕྱག་ལན་གསུམ་བྱས་པའི་ཐ་མ་ལ་དཀྱིལ་འཁོར་པ་རྣམས་ལ་ལུས་ཕུལ་བར་བསམས་ལ། སྔགས་དང་རྒྱུད་རྣམས་འཛིན་གྱུར་བའི། །སློབ་མ་འདི་ནི་འབུལ་བ་
ལགས་། །ཞེས་ཕུལ་བས་དེ་རྣམས་ཀྱིས་འབྲས་བུའི་དབུགས་ཕྱུང་བར་བསམས་ཏེ། སྔགས་དང་རྒྱུད་རྣམས་འཛིན་གྱུར་པར། །སངས་རྒྱས་བྱང་ཆུབ་སེམས་དཔའ་དང་། །ལྷ་རྣམས་ཀུན་གྱིས་
ལགས་། །ཞེས་ཕུལ་བས་དེ་རྣམས་ཀྱིས་འབྲས་བུའི་དབུགས་ཕྱུང་བར་བསམས་ཏེ། སྔགས་དང་རྒྱུད་རྣམས་འཛིན་གྱུར་པར། །སངས་རྒྱས་བྱང་ཆུབ་སེམས་དཔའ་དང་། །ལྷ་རྣམས་ཀུན་གྱིས་
མཐུན་པར་གསུངས། །སེམས་ཅན་རྣམས་ལ་རྗེས་བརྩེ་བས། །དཀྱིལ་འཁོར་ཆོ་ག་བཞིན་དུ་བྲིས། །ཁྱེད་ཀྱིས་ནན་ཏན་བསྐྱེད་ནས་སུ། །སྒྲུབ་པ་པོ་རྣམས་
མཐུན་པར་གསུངས། །སེམས་ཅན་རྣམས་ལ་རྗེས་བརྩེ་བས། །དཀྱིལ་འཁོར་ཆོ་ག་བཞིན་དུ་བྲིས། །ཁྱེད་ཀྱིས་ནན་ཏན་བསྐྱེད་ནས་སུ། །སྒྲུབ་པ་པོ་རྣམས་

སྔགས་ལ་སྦྱོར། །དེ་ལྟར་བྱས་ན་སངས་རྒྱས་ལ། །ཕན་འདོགས་དྲིན་དུ་གཟོ་ཞེས་བྱ། །ཁམས་གསུམ་གྱི་ནི་རྒྱལ་སྲིད་ཆེ། །དཔལ་ལྡན་ཡོན་ཏན་འབྱུང་བའི་གནས། །
སྔགས་ལ་སྦྱོར། །དེ་ལྟར་བྱས་ན་སངས་རྒྱས་ལ། །ཕན་འདོགས་དྲིན་དུ་གཟོ་ཞེས་བྱ། །ཁམས་གསུམ་གྱི་ནི་རྒྱལ་སྲིད་ཆེ། །དཔལ་ལྡན་ཡོན་ཏན་འབྱུང་བའི་གནས། །
བདུད་ཚོགས་ཀུན་ལས་ངེས་རྒྱལ་ཏེ། །གྲོང་ཁྱེར་མཆོག་ཏུ་ཞུགས་པ་ཡིན། །ཞེས་བརྗོད། དེ་ལྟར་ན་ཕྱག་རྒྱའི་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ།
བདུད་ཚོགས་ཀུན་ལས་ངེས་རྒྱལ་ཏེ། །གྲོང་ཁྱེར་མཆོག་ཏུ་ཞུགས་པ་ཡིན། །ཞེས་བརྗོད། དེ་ལྟར་ན་ཕྱག་རྒྱའི་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ།
སེམས་ཀྱི་དྲི་མ་དག །དམ་ཚིག་བུད་མེད་ལ་མི་སྨོད་པ་ལ་དབང་། བརྡ་བྱང་ཆུབ་མཆོག་གི་ཕྱག་རྒྱ། ལམ་དཀྱིལ་འཁོར་འཁོར་ལོ་བསྒོམ་པ་ལ་དབང་། འབྲས་བུ་
སེམས་ཀྱི་དྲི་མ་དག །དམ་ཚིག་བུད་མེད་ལ་མི་སྨོད་པ་ལ་དབང་། བརྡ་བྱང་ཆུབ་མཆོག་གི་ཕྱག་རྒྱ། ལམ་དཀྱིལ་འཁོར་འཁོར་ལོ་བསྒོམ་པ་ལ་དབང་། འབྲས་བུ་
ཆོས་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོགས་པ་བསྐྱེད་དོ། །དབང་བཞི་པ་ཞུ་བའི་ཡོན་དུ་མཎྜལ་ཕུལ་ལ། མགོན་པོ་ཐུགས་རྗེ་ཆེ་ལྡན་པ། །དབང་བསྐུར་གསུམ་པོ་
ཆོས་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོགས་པ་བསྐྱེད་དོ། །དབང་བཞི་པ་ཞུ་བའི་ཡོན་དུ་མཎྜལ་ཕུལ་ལ། མགོན་པོ་ཐུགས་རྗེ་ཆེ་ལྡན་པ། །དབང་བསྐུར་གསུམ་པོ་
བདག་ལ་གནང་། །རྣམ་པ་ཀུན་གྱི་མཆོག་ལྡན་པའི། །བཞི་པ་ཡང་ནི་བྱིན་གྱིས་རློབས། ལན་གསུམ་གྱིས་གསོལ་བ་བཏབ། ཨོ་ཨཱཧཱུྃ་གིས་མིག་རས་བཅིང་། ཡེ་ཤེས་འདི་ནི་ཆེས་ཕྲ་
བདག་ལ་གནང་། །རྣམ་པ་ཀུན་གྱི་མཆོག་ལྡན་པའི། །བཞི་པ་ཡང་ནི་བྱིན་གྱིས་རློབས། ལན་གསུམ་གྱིས་གསོལ་བ་བཏབ། ཨོཾ་ཨཱཿཧཱུྃ་གིས་མིག་རས་བཅིང་། ཡེ་ཤེས་འདི་ནི་ཆེས་ཕྲ་
ཞིང་༑ །རྡོ་རྗེ་ནམ་མཁའི་དཀྱིལ་ལྟ་བུ། །རྡུལ་བྲལ་མཐར་སྦྱིན་ཞི་བ་ཉིད། །ཁྱེད་རང་ཡང་ནི་དེ་ཡི་ཕ། །ལུས་བསམ་གཏན་གྱི་ཆོས་དང་ལྡན་པར་བྱས། ངག་རླུང་རྒྱུ་བ་སོར་བཞག །
ཞིང་༑ །རྡོ་རྗེ་ནམ་མཁའི་དཀྱིལ་ལྟ་བུ། །རྡུལ་བྲལ་མཐར་སྦྱིན་ཞི་བ་ཉིད། །ཁྱེད་རང་ཡང་ནི་དེ་ཡི་ཕ། །ལུས་བསམ་གཏན་གྱི་ཆོས་དང་ལྡན་པར་བྱས། ངག་རླུང་རྒྱུ་བ་སོར་བཞག །

༄༅། །སེམས་དུས་གསུམ་གྱི་རྟོག་པའི་རྒྱུ་འགྲུལ་གཞན་ཐམས་ཅད་བཅད་ལ། བརྟན་གཡོ་སྣོད་བཅུད་ཐམས་ཅད་ཀྱི་རྩ་བ་རང་གི་སེམས་སུ་ངེས་པའི་ཤེས་པ་བསྐྱེད་དེ། སེམས་ཀྱི་མཚན་ཉིད་གསལ་བ། རང་བཞིན་སྟོང་པ། ངོ༌
༄༅། །སེམས་དུས་གསུམ་གྱི་རྟོག་པའི་རྒྱུ་འགྲུལ་གཞན་ཐམས་ཅད་བཅད་ལ། བརྟན་གཡོ་སྣོད་བཅུད་ཐམས་ཅད་ཀྱི་རྩ་བ་རང་གི་སེམས་སུ་ངེས་པའི་ཤེས་པ་བསྐྱེད་དེ། སེམས་ཀྱི་མཚན་ཉིད་གསལ་བ། རང་བཞིན་སྟོང་པ། ངོ༌
བོ་ཟུང་འཇུག་གསུམ་དབྱེར་མི་ཕྱེད་པ་རང་བཞིན་གྱིས་རྣམ་པར་དག་པའི་སྐུ་བཞི་རང་ཆས་སུ་གནས་པ་དེ་ཉིད། འབྲས་དུས་ཀྱི་སྐུ་བཞི་དང་ངོ་བོ་དབྱེར་མེད་དུ་ངེས་ཤེས་བསྐྱེད་དེ། དེ་མངོན་དུ་བྱེད་པའི་ཐབས་གཞན་གྱིས་ཚིག་ཏུ་བརྗོད་པ་ལ་
བོ་ཟུང་འཇུག་གསུམ་དབྱེར་མི་ཕྱེད་པ་རང་བཞིན་གྱིས་རྣམ་པར་དག་པའི་སྐུ་བཞི་རང་ཆས་སུ་གནས་པ་དེ་ཉིད། འབྲས་དུས་ཀྱི་སྐུ་བཞི་དང་ངོ་བོ་དབྱེར་མེད་དུ་ངེས་ཤེས་བསྐྱེད་དེ། དེ་མངོན་དུ་བྱེད་པའི་ཐབས་གཞན་གྱིས་ཚིག་ཏུ་བརྗོད་པ་ལ་
སོགས་པས་རྟོགས་པར་མི་ནུས་པས། དཔེ་དབང་གསུམ་པའི་ཡེ་ཤེས་ཀྱི་སྟེང་དུ་ངོ་སྤྲད་དེ་རྟོགས་པར་བྱ་བ་ནི། རང་ཉིད་དབང་གསུམ་པའི་གནས་སྐབས་སུ་ལྷ་སྐུ་ཞལ་ཕྱག་གི་རྣམ་པ་སྣང་ལ་རང་བཞིན་མེད་པ་སྒྱུ་མ་ལྟ་བུའི་སྐུ་ཅན་དུ་སྣང་བ་སྤྲུལ་
སོགས་པས་རྟོགས་པར་མི་ནུས་པས། དཔེ་དབང་གསུམ་པའི་ཡེ་ཤེས་ཀྱི་སྟེང་དུ་ངོ་སྤྲད་དེ་རྟོགས་པར་བྱ་བ་ནི། རང་ཉིད་དབང་གསུམ་པའི་གནས་སྐབས་སུ་ལྷ་སྐུ་ཞལ་ཕྱག་གི་རྣམ་པ་སྣང་ལ་རང་བཞིན་མེད་པ་སྒྱུ་མ་ལྟ་བུའི་སྐུ་ཅན་དུ་སྣང་བ་སྤྲུལ་
པའི་སྐུ་དང་། དེའི་སེམས་རྒྱུད་ཕྱག་རྒྱ་དང་མཉམ་པར་སྦྱར་བ་ལས་བྱུང་བའི་བདེ་བ་ཆེན་པོའི་ཡེ་ཤེས་ཀྱི་རྣམ་པར་ཤར་བ་ལོངས་སྤྱོད་རྫོགས་པའི་སྐུ་དང་། ལྷ་སྐུ་བདེ་བ་ཆེན་པོའི་རྣམ་པར་སྣང་ཙམ་དེ་ཉིད་སྐྱེ་འགག་གནས་གསུམ་ཐམས་ཅད་དང་
པའི་སྐུ་དང་། དེའི་སེམས་རྒྱུད་ཕྱག་རྒྱ་དང་མཉམ་པར་སྦྱར་བ་ལས་བྱུང་བའི་བདེ་བ་ཆེན་པོའི་ཡེ་ཤེས་ཀྱི་རྣམ་པར་ཤར་བ་ལོངས་སྤྱོད་རྫོགས་པའི་སྐུ་དང་། ལྷ་སྐུ་བདེ་བ་ཆེན་པོའི་རྣམ་པར་སྣང་ཙམ་དེ་ཉིད་སྐྱེ་འགག་གནས་གསུམ་ཐམས་ཅད་དང་
བྲལ་བ་ཆོས་ཀྱི་སྐུ་དང་། དེ་གསུམ་ལྡོག་ཚུལ་ཐ་དད་ཀྱང་རང་བཞིན་སོ་སོར་དབྱེར་མི་ཕྱེད་པ་ངོ་བོ་ཉིད་ཀྱི་སྐུ་སྟེ། མདོར་ན་སེམས་ཀྱི་གཤིས་ཅིར་ཡང་མ་ཡིན་པ། གདངས་བདེ་ཆེན་དུ་མ་འགགས་པ། རྩལ་སྣ་ཚོགས་སུ་འཆར་བ། བསྒོམ་
བྲལ་བ་ཆོས་ཀྱི་སྐུ་དང་། དེ་གསུམ་ལྡོག་ཚུལ་ཐ་དད་ཀྱང་རང་བཞིན་སོ་སོར་དབྱེར་མི་ཕྱེད་པ་ངོ་བོ་ཉིད་ཀྱི་སྐུ་སྟེ། མདོར་ན་སེམས་ཀྱི་གཤིས་ཅིར་ཡང་མ་ཡིན་པ། གདངས་བདེ་ཆེན་དུ་མ་འགགས་པ། རྩལ་སྣ་ཚོགས་སུ་འཆར་བ། བསྒོམ་
བྱ་སྒོམ་བྱེད་ཐམས་ཅད་ལས་འདས་པ་ནམ་མཁའ་ལྟ་བུར་ཤེས་པར་བྱས་ལ། ནམ་མཁའ་དང་ནམ་མཁའ་རོ་གཅིག་པ་ལྟར། སེམས་དང་བདེ་སྟོང་རོ་གཅིག་པའི་ངང་ལ་འཛིན་མེད་དུ་ཁོང་ལྷོད་ཀྱིས་གློད་དེ་མཉམ་པར་བཞག །མཐར་ཨོ་ཨཱཧཱུྃ་
བྱ་སྒོམ་བྱེད་ཐམས་ཅད་ལས་འདས་པ་ནམ་མཁའ་ལྟ་བུར་ཤེས་པར་བྱས་ལ། ནམ་མཁའ་དང་ནམ་མཁའ་རོ་གཅིག་པ་ལྟར། སེམས་དང་བདེ་སྟོང་རོ་གཅིག་པའི་ངང་ལ་འཛིན་མེད་དུ་ཁོང་ལྷོད་ཀྱིས་གློད་དེ་མཉམ་པར་བཞག །མཐར་ཨོཾ་ཨཱཿཧཱུྃ་

གིས་མིག་རས་ཕྱེ་ལ། མཆོག་ཏུ་གསང་བའི་དཀྱིལ་འཁོར་འདིར། །བཙུད་པ་དང་ནི་མཐོང་བ་ཡིས། །དེ་རིང་སྡིག་ལས་རྣམ་གྲོལ་འགྱུར། །དེ་རིང་ཁྱེད་རྣམས་བདེ་བར་
གིས་མིག་རས་ཕྱེ་ལ། མཆོག་ཏུ་གསང་བའི་དཀྱིལ་འཁོར་འདིར། །བཙུད་པ་དང་ནི་མཐོང་བ་ཡིས། །དེ་རིང་སྡིག་ལས་རྣམ་གྲོལ་འགྱུར། །དེ་རིང་ཁྱེད་རྣམས་བདེ་བར་
གནས་༑ །བདེ་ཆེན་ཐེག་པ་འདི་ལ་ནི། །ཕྱིན་ཆད་འཆི་བ་ཡོད་མ་ཡིན། །མི་ཐུབ་པ་དང་མི་འཆི་བས། །ཅིས་ཀྱང་མི་འཇིགས་དགའ་བར་གྱིས། །སྲིད་
གནས་༑ །བདེ་ཆེན་ཐེག་པ་འདི་ལ་ནི། །ཕྱིན་ཆད་འཆི་བ་ཡོད་མ་ཡིན། །མི་ཐུབ་པ་དང་མི་འཆི་བས། །ཅིས་ཀྱང་མི་འཇིགས་དགའ་བར་གྱིས། །སྲིད་
པ་ཤིན་ཏུ་དག་པས་ན། །སྲིད་པའི་ངན་འགྲོ་རྣམས་ལས་བཏོན། །ཞེས་བརྗོད་དེ། དོན་ཡིད་ལ་དྲན་པའི་སྒོ་ནས་གཟེངས་བསྟོད་དོ། །དེ་ལྟར་ན་དོན་དམ་བྱང་ཆུབ་སེམས་ཀྱི་དཀྱིལ་
པ་ཤིན་ཏུ་དག་པས་ན། །སྲིད་པའི་ངན་འགྲོ་རྣམས་ལས་བཏོན། །ཞེས་བརྗོད་དེ། དོན་ཡིད་ལ་དྲན་པའི་སྒོ་ནས་གཟེངས་བསྟོད་དོ། །དེ་ལྟར་ན་དོན་དམ་བྱང་ཆུབ་སེམས་ཀྱི་དཀྱིལ་
འཁོར་དུ་དབང་བཞི་པ་ཐོབ། ལུས་ངག་ཡིད་གསུམ་ཆར་གྱི་དྲི་མ་བག་ཆགས་དང་བཅས་པ་དག །དམ་ཚིག་དགོངས་ཏེ་གསུངས་པའི་དམ་ཚིག་བསྲུང་བ་ལ་དབང་། །
འཁོར་དུ་དབང་བཞི་པ་ཐོབ། ལུས་ངག་ཡིད་གསུམ་ཆར་གྱི་དྲི་མ་བག་ཆགས་དང་བཅས་པ་དག །དམ་ཚིག་དགོངས་ཏེ་གསུངས་པའི་དམ་ཚིག་བསྲུང་བ་ལ་དབང་། །
བརྡ་མཛུབ་མོས་ནམ་མཁའ་མཚོན་པ། ལམ་རྡོ་རྗེའི་རྦ་རླབས་བསྒོམ་པ་ལ་དབང་། འབྲས་བུ་ངོ་བོ་ཉིད་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོགས་པ་བསྐྱེད་ལ།
བརྡ་མཛུབ་མོས་ནམ་མཁའ་མཚོན་པ། ལམ་རྡོ་རྗེའི་རྦ་རླབས་བསྒོམ་པ་ལ་དབང་། འབྲས་བུ་ངོ་བོ་ཉིད་སྐུའི་ས་བོན་རྒྱུད་ལ་བཞག་པ་ཡིན་ནོ། །ཞེས་རྟོགས་པ་བསྐྱེད་ལ།
གནས་སྐབས་དེ་དག་ཏུ་ཐོབ་པའི་དམ་ཚིག་ལ་བསྲུང་སྡོམ་བགྱིད་སྙམ་པས། གཙོ་བོས་ཇི་ལྟར་སོགས་ལན་གསུམ་དང་། དབང་ཡོངས་སུ་རྫོགས་པར་ཐོབ་པའི་གཏང་རག་ཏུ་མཎྜལ་རྒྱས་པ་ཕུལ་ཏེ། ལུས་དང་ལོངས་སྤྱོད་
གནས་སྐབས་དེ་དག་ཏུ་ཐོབ་པའི་དམ་ཚིག་ལ་བསྲུང་སྡོམ་བགྱིད་སྙམ་པས། གཙོ་བོས་ཇི་ལྟར་སོགས་ལན་གསུམ་དང་། དབང་ཡོངས་སུ་རྫོགས་པར་ཐོབ་པའི་གཏང་རག་ཏུ་མཎྜལ་རྒྱས་པ་ཕུལ་ཏེ། ལུས་དང་ལོངས་སྤྱོད་

༄༅། །ཐམས་ཅད་ཀྱང་འབུལ་ཆ་ཤས་ནས་ལོངས་སྤྱོད་དུ་གསོལ་སྙམ་པས། དེང་ནས་བརྩམས་ཏེ་སོགས་ལན་གསུམ་བརྗོད། དེ་ནས་དམ་ཚིག་གསུམ་གྱི་གླུ་བླང་བ་ནི། གང་དུ་དབང་བསྐུར་བའི་དཀྱིལ་འཁོར་དང་།
༄༅། །ཐམས་ཅད་ཀྱང་འབུལ་ཆ་ཤས་ནས་ལོངས་སྤྱོད་དུ་གསོལ་སྙམ་པས། དེང་ནས་བརྩམས་ཏེ་སོགས་ལན་གསུམ་བརྗོད། དེ་ནས་དམ་ཚིག་གསུམ་གྱི་གླུ་བླང་བ་ནི། གང་དུ་དབང་བསྐུར་བའི་དཀྱིལ་འཁོར་དང་།
གང་གིས་བསྐུར་བའི་སློབ་དཔོན་དང་། གང་ལ་བསྐུར་བའི་སློབ་མ་སྟེ། འཁོར་གསུམ་ཀ་སྣང་ལ་རང་བཞིན་མེད་པ་སྐྱེ་མེད་བདེ་བ་ཆེན་པོའི་རང་བཞིན་ལས་མ་འདས་པ་དེའི་མཐུས་བདག་གིས་ཀྱང་དེ་ལྟར་རྟོགས་པར་གྱུར་ཅིག་སྙམ་པས།
གང་གིས་བསྐུར་བའི་སློབ་དཔོན་དང་། གང་ལ་བསྐུར་བའི་སློབ་མ་སྟེ། འཁོར་གསུམ་ཀ་སྣང་ལ་རང་བཞིན་མེད་པ་སྐྱེ་མེད་བདེ་བ་ཆེན་པོའི་རང་བཞིན་ལས་མ་འདས་པ་དེའི་མཐུས་བདག་གིས་ཀྱང་དེ་ལྟར་རྟོགས་པར་གྱུར་ཅིག་སྙམ་པས།
 ཚིགས་བཅད་རེ་རེའི་མཚམས་སུ་རྡོ་རྗེ་གསོར། དྲིལ་བུ་བཅད་གཏུབས་སུ་དཀྲོལ་ཏེ། ཨོཾ་ནམ་མཁའ་སྐྱེ་བ་མཚན་ལྡན་ཕྱིར། །ཐོག་མ་ཐ་མ་མེད་པའི་མཆོག །སེམས་དཔའ་རྡོ་རྗེ་ཆེ་རང་བཞིན། །
 ཚིགས་བཅད་རེ་རེའི་མཚམས་སུ་རྡོ་རྗེ་གསོར། དྲིལ་བུ་བཅད་གཏུབས་སུ་དཀྲོལ་ཏེ། ཨོཾ་ནམ་མཁའ་སྐྱེ་བ་མཚན་ལྡན་ཕྱིར། །ཐོག་མ་ཐ་མ་མེད་པའི་མཆོག །སེམས་དཔའ་རྡོ་རྗེ་ཆེ་རང་བཞིན། །
ཀྱེ་ཡི་རྡོ་རྗེ་བདག་གྲུབ་མཛོད། །ཀུན་མཆོག་དངོས་གྲུབ་ཆེན་པོ་སྟེ། །དབང་ཕྱུག་ཆེན་པོ་ལྷག་པའི་ལྷ། །རྡོ་རྗེ་འཛིན་པ་ཀུན་གྱི་རྒྱལ། །མི་འགྱུར་མཆོག་ཏུ་བདག་
ཀྱེ་ཡི་རྡོ་རྗེ་བདག་གྲུབ་མཛོད། །ཀུན་མཆོག་དངོས་གྲུབ་ཆེན་པོ་སྟེ། །དབང་ཕྱུག་ཆེན་པོ་ལྷག་པའི་ལྷ། །རྡོ་རྗེ་འཛིན་པ་ཀུན་གྱི་རྒྱལ། །མི་འགྱུར་མཆོག་ཏུ་བདག་
སྒྲུབ་མཛོད། །ཉེས་པ་མི་མངའ་རྟག་པ་སྟེ། །འདོད་ཆགས་ཀུན་གྱི་རྗེས་སུ་ཆགས། །འདོད་ཆགས་ཆེན་པོ་དགའ་བ་ཆེ། །བཅོམ་ལྡན་དེ་ཉིད་ཀྱིས་གྲུབ་མཛོད། །
སྒྲུབ་མཛོད། །ཉེས་པ་མི་མངའ་རྟག་པ་སྟེ། །འདོད་ཆགས་ཀུན་གྱི་རྗེས་སུ་ཆགས། །འདོད་ཆགས་ཆེན་པོ་དགའ་བ་ཆེ། །བཅོམ་ལྡན་དེ་ཉིད་ཀྱིས་གྲུབ་མཛོད། །
ཤིན་ཏུ་དག་པ་ཀུན་གྱི་མཆོག །གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་བདག་ཉིད། །བྱང་ཆུབ་སེམས་སུ་བདག་སྒྲུབ་མཛོད། །དངོས་གྲུབ་
ཤིན་ཏུ་དག་པ་ཀུན་གྱི་མཆོག །གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་བདག་ཉིད། །བྱང་ཆུབ་སེམས་སུ་བདག་སྒྲུབ་མཛོད། །དངོས་གྲུབ་

ཆེན་པོ་ཀུན་གྱི་མཆོག །དབང་ཕྱུག་ཆེན་པོ་ཕྱག་རྒྱའི་མཆོག །གྲུབ་པའི་རྡོ་རྗེ་ཆེར་བསྟོད་པ། །རྡོ་རྗེ་སྙེམས་བདག་བདག་སྒྲུབ་མཛོད། །སེམས་ཅན་ཀུན་གྱི་ཡིད་
ཆེན་པོ་ཀུན་གྱི་མཆོག །དབང་ཕྱུག་ཆེན་པོ་ཕྱག་རྒྱའི་མཆོག །གྲུབ་པའི་རྡོ་རྗེ་ཆེར་བསྟོད་པ། །རྡོ་རྗེ་སྙེམས་བདག་བདག་སྒྲུབ་མཛོད། །སེམས་ཅན་ཀུན་གྱི་ཡིད་
ཁྱབ་པ། །སེམས་ཅན་ཀུན་གྱི་ཡིད་ལ་ཞུགས། །སེམས་ཅན་ཀུན་གྱི་ཡབ་གྱུར་ཉིད། །འདོད་ཆགས་མཉམ་པའི་དམ་ཚིག་མཆོག །ཅེས་ལན་གཅིག་དང་། དཀྱིལ་འཁོར་གྱི་
ཁྱབ་པ། །སེམས་ཅན་ཀུན་གྱི་ཡིད་ལ་ཞུགས། །སེམས་ཅན་ཀུན་གྱི་ཡབ་གྱུར་ཉིད། །འདོད་ཆགས་མཉམ་པའི་དམ་ཚིག་མཆོག །ཅེས་ལན་གཅིག་དང་། དཀྱིལ་འཁོར་གྱི་
འཁོར་ལོ་གཟུགས་བརྙན་གྱི་ཚུལ་དུ་སྣང་བ་ཡང་ཆོས་སྐུ་སྟོང་པ་དང་སྙིང་རྗེ་གཉིས་སུ་མེད་པ་ལས་བྱུང་བའི་བྱིན་རླབས་དང་། སློབ་དཔོན་གྱིས་ཀྱང་དེ་ལྟར་རྟོགས་པའི་བྱིན་རླབས་ཀྱིས། སློབ་མ་རྣམས་ཀྱིས་ཀྱང་མཚན་མ་ཙམ་མ་ཡིན་པར་སྣང་ལ་
འཁོར་ལོ་གཟུགས་བརྙན་གྱི་ཚུལ་དུ་སྣང་བ་ཡང་ཆོས་སྐུ་སྟོང་པ་དང་སྙིང་རྗེ་གཉིས་སུ་མེད་པ་ལས་བྱུང་བའི་བྱིན་རླབས་དང་། སློབ་དཔོན་གྱིས་ཀྱང་དེ་ལྟར་རྟོགས་པའི་བྱིན་རླབས་ཀྱིས། སློབ་མ་རྣམས་ཀྱིས་ཀྱང་མཚན་མ་ཙམ་མ་ཡིན་པར་སྣང་ལ་
རང་བཞིན་མེད་པ་གཟུགས་ཀྱི་སྐུར་མཐོང་བར་གྱུར་ཅིག་སྙམ་པས། ཤེས་རབ་ཐབས་བདག་དཀྱིལ་འཁོར་གྱི། །བདེན་པའི་བྱིན་རླབས་གང་ཡིན་པ། །བདེན་པ་དེ་ཡིས་མགོན་བདག་ལ། །
རང་བཞིན་མེད་པ་གཟུགས་ཀྱི་སྐུར་མཐོང་བར་གྱུར་ཅིག་སྙམ་པས། ཤེས་རབ་ཐབས་བདག་དཀྱིལ་འཁོར་གྱི། །བདེན་པའི་བྱིན་རླབས་གང་ཡིན་པ། །བདེན་པ་དེ་ཡིས་མགོན་བདག་ལ། །
ཁྱོད་ཀྱི་འདོད་པ་རབ་རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་
ཁྱོད་ཀྱི་འདོད་པ་རབ་རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་
ལས་ཀུན་ཏུ་འབྱུང་། །དེ་བཞིན་དེ་ཉིད་ངེས་པར་འབྱུང་། །བདེན་པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་དྲི་མེད་
ལས་ཀུན་ཏུ་འབྱུང་། །དེ་བཞིན་དེ་ཉིད་ངེས་པར་འབྱུང་། །བདེན་པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་དྲི་མེད་

༄༅། །མཐོང་བར་ཤོག །ཅེས་བདེན་སྟོབས་བརྗོད་དེ། སྐབས་འདིར་གཏོར་མ་རྣམས་ནང་མཆོད་ཆུ་ཆང་གིས་བྲན་ལ། སྔར་སྟ་གོན་གྱི་སྐབས་སུ་བཤད་པ་ལྟར་གྱི་ཆོ་གས་འཇིག་རྟེན་དང་འཇིག་རྟེན་ལས་འདས་པའི་
༄༅། །མཐོང་བར་ཤོག །ཅེས་བདེན་སྟོབས་བརྗོད་དེ། སྐབས་འདིར་གཏོར་མ་རྣམས་ནང་མཆོད་ཆུ་ཆང་གིས་བྲན་ལ། སྔར་སྟ་གོན་གྱི་སྐབས་སུ་བཤད་པ་ལྟར་གྱི་ཆོ་གས་འཇིག་རྟེན་དང་འཇིག་རྟེན་ལས་འདས་པའི་
གཏོར་མ་རྣམས་དབུལ་ལོ་ཞེས་གསུངས་བས་དེ་ཉིད་ནི། ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝཱས་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཞེས་པ་ནས་ཧ་ཧོ་ཧིཞེས་པའི་བར་སྒྲུབ་ཐབས་བཞིན་
གཏོར་མ་རྣམས་དབུལ་ལོ་ཞེས་གསུངས་བས་དེ་ཉིད་ནི། ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝཱས་སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཞེས་པ་ནས་ཧ་ཧོ་ཧིཞེས་པའི་བར་སྒྲུབ་ཐབས་བཞིན་
བརྗོད་ལ། མདུན་བསྐྱེད་ཀྱི་དུར་ཁྲོད་བརྒྱད་དུ་ཧཱུྃ་བརྒྱད་ཡོངས་སུ་གྱུར་པ་ལས་ཤར་དུ་བརྒྱ་བྱིན་ཞེས་སོགས་དང་། དབང་ལྡན་གྱི་དུར་ཁྲོད་བརྒྱད་ཀྱི་སྟེང་གི་ཆར་ཆོས་འབྱུང་ལ་
བརྗོད་ལ། མདུན་བསྐྱེད་ཀྱི་དུར་ཁྲོད་བརྒྱད་དུ་ཧཱུྃ་བརྒྱད་ཡོངས་སུ་གྱུར་པ་ལས་ཤར་དུ་བརྒྱ་བྱིན་ཞེས་སོགས་དང་། དབང་ལྡན་གྱི་དུར་ཁྲོད་བརྒྱད་ཀྱི་སྟེང་གི་ཆར་ཆོས་འབྱུང་ལ་
གནས་པའི་པདྨའི་ལྟེ་བ་དང་འདབ་མ་བརྒྱད་ལ། ཨོ་དགུ་ཡོངས་སུ་གྱུར་པ་ལས་དབུས་སུ་སྐུ་རྡོ་རྗེ། ཤར་དུ་དབང་ཕྱུག་ཆེན་པོ་ཞེས་སོགས་དང་། སྲིན་པོའི་དུར་ཁྲོད་བརྒྱད་
གནས་པའི་པདྨའི་ལྟེ་བ་དང་འདབ་མ་བརྒྱད་ལ། ཨོཾ་དགུ་ཡོངས་སུ་གྱུར་པ་ལས་དབུས་སུ་སྐུ་རྡོ་རྗེ། ཤར་དུ་དབང་ཕྱུག་ཆེན་པོ་ཞེས་སོགས་དང་། སྲིན་པོའི་དུར་ཁྲོད་བརྒྱད་
 འོག་གི་ཆར་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱུད་ལ་ཨཱཝདགུ་ཡོངས་སུ་གྱུར་པ་ལས། དབུས་སུ་གསུང་རྡོ་རྗེ། ཤར་དུ་སྟོབས་ཀྱི་རྒྱུ་ཞེས་སོགས་ནས་
 འོག་གི་ཆར་ཆོས་འབྱུང་ལ་གནས་པའི་པདྨའི་ལྟེ་བ་དང་འདབ་མ་བརྒྱུད་ལ་ཨཱཿདགུ་ཡོངས་སུ་གྱུར་པ་ལས། དབུས་སུ་གསུང་རྡོ་རྗེ། ཤར་དུ་སྟོབས་ཀྱི་རྒྱུ་ཞེས་སོགས་ནས་
ཐུགས་ཀར་ཐུགས་རྡོ་རྗེ་མ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་འབྱུང་པོ་བརྒྱད་གསུམ་ཉི་ཤུ་
ཐུགས་ཀར་ཐུགས་རྡོ་རྗེ་མ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་འབྱུང་པོ་བརྒྱད་གསུམ་ཉི་ཤུ་

རྩ་བཞིའི་རྣམ་པར་ཨོཾ་བཛྲ་ས་མཱ་ཛ༔ ཨོཾ་བཛྲ་གོ་རི་ཨཱ་ཀར་ཡ་ཛཞེས་སོགས་ནས། ཝ་ཤཾ་ཀུ་རུ་ཧོ༔ སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་།
རྩ་བཞིའི་རྣམ་པར་ཨོཾ་བཛྲ་ས་མཱ་ཛཿ ཨོཾ་བཛྲ་གོ་རི་ཨཱ་ཀར་ཡ་ཛཞེས་སོགས་ནས། ཝ་ཤཾ་ཀུ་རུ་ཧོཿ སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་།
འཁོར་དང་བཅས་པ་ཨོཾ་བཛྲ་ས་མ་ཛཿ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུཾ་ཞེས་
འཁོར་དང་བཅས་པ་ཨོཾ་བཛྲ་ས་མ་ཛཿ དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཨོཾ་བཛཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་
གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་སྐུ་རྡོ་རྗེ་ལྷ་ཆེན་བརྒྱད་དང་བཅས་པ་ལ་རྣམ་པར་སྣང་མཛད། །
གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་དྲི་མ་དག །ཆུའི་ལྷག་མ་ཡར་ལུད་པ་ལས་སྐུ་རྡོ་རྗེ་ལྷ་ཆེན་བརྒྱད་དང་བཅས་པ་ལ་རྣམ་པར་སྣང་མཛད། །
ཕྱོགས་སྐྱོང་བརྒྱད་ལ་མི་བསྐྱོད་པ། གསུང་རྡོ་རྗེ་ཀླུ་ཆེན་བརྒྱད་དང་བཅས་པ་ལ་འོད་དཔག་མེད་ཀྱིས་དབུར་བརྒྱན་པར་བསམས་ལ། མཆོད་གཏོར་འབུལ་བ་ནས་མཆོད་བསྟོད་ཕྲིན་ལས་བཅོལ་
ཕྱོགས་སྐྱོང་བརྒྱད་ལ་མི་བསྐྱོད་པ། གསུང་རྡོ་རྗེ་ཀླུ་ཆེན་བརྒྱད་དང་བཅས་པ་ལ་འོད་དཔག་མེད་ཀྱིས་དབུར་བརྒྱན་པར་བསམས་ལ། མཆོད་གཏོར་འབུལ་བ་ནས་མཆོད་བསྟོད་ཕྲིན་ལས་བཅོལ་
བའི་བར་གཏོར་ཆོག་ལྟར་བྱ། སྒོས་ཀྱི་ཆོས་སྐྱོང་རྣམས་ཀྱི་གཏོར་མ་དང་། མཁའ་འགྲོ་སྤྱི་གཏོར་ལོགས་ནས་འབྱུང་བ་ལྟར་ཕུལ་ལ་རྡོ་རྗེའི་གླུ་བཀྲ་ཤིས་བསྔོ་བ་སྨོན་ལམ་གྱི་བར་དུ་བྱའོ། །གོང་གི་སྟ་གོན་གྱི་སྐབས་སུའང་འདི་བཞིན་བྱའོ། །
བའི་བར་གཏོར་ཆོག་ལྟར་བྱ། སྒོས་ཀྱི་ཆོས་སྐྱོང་རྣམས་ཀྱི་གཏོར་མ་དང་། མཁའ་འགྲོ་སྤྱི་གཏོར་ལོགས་ནས་འབྱུང་བ་ལྟར་ཕུལ་ལ་རྡོ་རྗེའི་གླུ་བཀྲ་ཤིས་བསྔོ་བ་སྨོན་ལམ་གྱི་བར་དུ་བྱའོ། །གོང་གི་སྟ་གོན་གྱི་སྐབས་སུའང་འདི་བཞིན་བྱའོ། །
སློབ་མ་གཞུག་ཅིང་དབང་བསྐུར་ནི། །ལྷག་གནས་བྱས་པའི་སློབ་མ་རྣམས། །ཁྲུས་བྱས་གྲལ་རིམ་བཞིན་དུ་དགོད། །མཎྜལ་ཕུལ་ལ་གསོལ་བ་གདབ། །སྡོམ་པ་བསྒྲག་གཟུང་རིམ་བཞིན་བྱ། །གདོང་བཅིང་མེ་ཏོག་ཕྲེང་བ་གཏད། །འཁྱིལ་
སློབ་མ་གཞུག་ཅིང་དབང་བསྐུར་ནི། །ལྷག་གནས་བྱས་པའི་སློབ་མ་རྣམས། །ཁྲུས་བྱས་གྲལ་རིམ་བཞིན་དུ་དགོད། །མཎྜལ་ཕུལ་ལ་གསོལ་བ་གདབ། །སྡོམ་པ་བསྒྲག་གཟུང་རིམ་བཞིན་བྱ། །གདོང་བཅིང་མེ་ཏོག་ཕྲེང་བ་གཏད། །འཁྱིལ་

༄༅། །པས་བསངས་ཏེ་དྲིས་ལན་བྱ། །ནང་གི་སེམས་བསྐྱེད་གསང་བར་གདམས། །དཀྱིལ་འཁོར་ནང་བཅུག་དམ་ལ་བཞག །མཎྜལ་ཕུལ་ཏེ་གསོལ་བ་གདབ། །ཡེ་ཤེས་དབབ་ཅིང་བརྟན་པར་བྱ། །གསོལ་གདབ་ཁ་དོག་དྲིས་
༄༅། །པས་བསངས་ཏེ་དྲིས་ལན་བྱ། །ནང་གི་སེམས་བསྐྱེད་གསང་བར་གདམས། །དཀྱིལ་འཁོར་ནང་བཅུག་དམ་ལ་བཞག །མཎྜལ་ཕུལ་ཏེ་གསོལ་བ་གདབ། །ཡེ་ཤེས་དབབ་ཅིང་བརྟན་པར་བྱ། །གསོལ་གདབ་ཁ་དོག་དྲིས་
ལ་བསྟོད། །མེ་ཏོག་དབུལ་ཞིང་མིག་རས་དབྱེ། །དཀྱིལ་འཁོར་བསྟན་པ་འཇུག་པའོ། །དབང་ལ་ཡོན་དབུལ་གསོལ་བ་གདབ། །ལྷར་བསྐྱེད་བྱུར་བསལ་ཤིས་པ་བརྗོད། །ཆུ་དང་ཅོད་པན་རྡོ་རྗེ་དང་། །དྲིལ་བུ་མིང་དང་བརྟུལ་ཞུགས་
ལ་བསྟོད། །མེ་ཏོག་དབུལ་ཞིང་མིག་རས་དབྱེ། །དཀྱིལ་འཁོར་བསྟན་པ་འཇུག་པའོ། །དབང་ལ་ཡོན་དབུལ་གསོལ་བ་གདབ། །ལྷར་བསྐྱེད་བྱུར་བསལ་ཤིས་པ་བརྗོད། །ཆུ་དང་ཅོད་པན་རྡོ་རྗེ་དང་། །དྲིལ་བུ་མིང་དང་བརྟུལ་ཞུགས་
དང་༑ །སློབ་དཔོན་དབང་བསྐུར་རྣམ་དག་བསྟན། །རྗེས་གནང་གསང་དབང་ལུང་བསྟན་བྱ། །ཤེས་རབ་ཡེ་ཤེས་དབུགས་དབྱུང་དང་། །བཞི་པ་གཟིངས་བསྟོད་པར་བཅས་སོགས། །མཚམས་སྦྱོར་བརྡ་སྤྲོད་དང་བཅས་ཏེ། །སྔ་མའི་རིགས་
དང་༑ །སློབ་དཔོན་དབང་བསྐུར་རྣམ་དག་བསྟན། །རྗེས་གནང་གསང་དབང་ལུང་བསྟན་བྱ། །ཤེས་རབ་ཡེ་ཤེས་དབུགས་དབྱུང་དང་། །བཞི་པ་གཟིངས་བསྟོད་པར་བཅས་སོགས། །མཚམས་སྦྱོར་བརྡ་སྤྲོད་དང་བཅས་ཏེ། །སྔ་མའི་རིགས་
པས་ཤེས་པར་བྱ། །ཞེས་པ་ལྟར་རོ། །བརྒྱད་པ་མཇུག་གི་ཆོ་ག་ནི་མཆོད་པ་རྣམས་ཁ་གསོས་ལ། ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་སོགས་ནས་མཐའ་ཀླས་
པས་ཤེས་པར་བྱ། །ཞེས་པ་ལྟར་རོ། །བརྒྱད་པ་མཇུག་གི་ཆོ་ག་ནི་མཆོད་པ་རྣམས་ཁ་གསོས་ལ། ཨོཾ་བཛྲ་ཨ་མྲྀ་ཏས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་སོགས་ནས་མཐའ་ཀླས་
པར་གྱུར། ཨོཾ་ནཱི་རི་ནས་ཁཾ་རཾ་མ་ཧཱ་ཨནྡྷཾ་སྭཱ་ཧཱ། ཨོཾ་བཛྲ་པུལླེ་ནས་ཤརྡའི་བར། ཨོ་བྷ་ག་ཝཱན་ཞེས་པ་ནས་རེ་རེ་མགོར་སྦྱར་བའི་ཤབྡ་ཨཱཧཱུྃ་བར། གནྡྷེ་ར་ཎི་སོགས་ནང་མཆོད་ཕུལ་ལ། ཧཱུྃ་ཨོཾ་
པར་གྱུར། ཨོཾ་ནཱི་རི་ནས་ཁཾ་རཾ་མ་ཧཱ་ཨནྡྷཾ་སྭཱ་ཧཱ། ཨོཾ་བཛྲ་པུལླེ་ནས་ཤརྡའི་བར། ཨོཾ་བྷ་ག་ཝཱན་ཞེས་པ་ནས་རེ་རེ་མགོར་སྦྱར་བའི་ཤབྡ་ཨཱཿཧཱུྃ་བར། གནྡྷེ་ར་ཎི་སོགས་ནང་མཆོད་ཕུལ་ལ། ཧཱུྃ་ཨོཾ་
གོ་ཅི་ཁཾ་གྷོ་པོ་ཤོ་ལོ་ཌི་ཨོཾ་ཨཱཧཱུཾ་དཔལ་ཀྱེ་རྡོ་རྗེ་ལྷ་དགུའི་ཞལ་དུ་མཆོད་པ་དམ་པ་འབུལ་ལོ། །ཞེས་དང་། རོལ་ཆེན་དང་བཅས་ཏེ་དཀར་མོ་རི་དྭགས་སོགས་དང་། ཁྱོད་ནི་རྣལ་འབྱོར་
གྃ་ཙྃ་བྃ་གྷྃ་པྃ་ཤྃ་ལྃ་ཌྃ་ཨོཾ་ཨཱཿཧཱུྃ་དཔལ་ཀྱེ་རྡོ་རྗེ་ལྷ་དགུའི་ཞལ་དུ་མཆོད་པ་དམ་པ་འབུལ་ལོ། །ཞེས་དང་། རོལ་ཆེན་དང་བཅས་ཏེ་དཀར་མོ་རི་དྭགས་སོགས་དང་། ཁྱོད་ནི་རྣལ་འབྱོར་

མ་ཚོགས་སོགས་བྱ། ཡིག་བརྒྱ་ལན་གསུམ་དང་མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ་ལ། རས་བྲིས་ཡིན་ན་ཕྱོགས་བཅུ་ན་བཞུགས་པའི་ཞེས་སོགས་ཀྱི་མཐར། ཁྱད་པར་དུ་ཡང་རས་བྲིས་
མ་ཚོགས་སོགས་བྱ། ཡིག་བརྒྱ་ལན་གསུམ་དང་མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ་ལ། རས་བྲིས་ཡིན་ན་ཕྱོགས་བཅུ་ན་བཞུགས་པའི་ཞེས་སོགས་ཀྱི་མཐར། ཁྱད་པར་དུ་ཡང་རས་བྲིས་
ཀྱི་དཀྱིལ་འཁོར་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། ཞེས་སོགས་དང་། རྡུལ་ཚོན་གྱི་
ཀྱི་དཀྱིལ་འཁོར་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། ཞེས་སོགས་དང་། རྡུལ་ཚོན་གྱི་
ཕྱོགས་ཡིན་ན། གཤེགས་གསོལ་གྱི་ཉིན་མ་གཏོགས་པའི་ཉི་མ་སྔ་མ་རྣམས་ལ། གོང་གི་ཁྱད་པར་དུ་ཡང་ཞེས་པའི་རྗེས་སུ་རྡུལ་ཚོན་གྱི་དཀྱིལ་འཁོར་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་གཤེགས་
ཕྱོགས་ཡིན་ན། གཤེགས་གསོལ་གྱི་ཉིན་མ་གཏོགས་པའི་ཉི་མ་སྔ་མ་རྣམས་ལ། གོང་གི་ཁྱད་པར་དུ་ཡང་ཞེས་པའི་རྗེས་སུ་རྡུལ་ཚོན་གྱི་དཀྱིལ་འཁོར་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་གཤེགས་
གསོལ་གྱི་ཆོ་ག་མ་བྱས་ཀྱི་བར་དུ་ཞེས་སོགས་བརྗོད་ལ། རྟེན་མེད་པའི་གཏོར་མགྲོན་གྱི་ཡེ་ཤེས་པ་གཤེགས་སུ་གསོལ་བ་དང་། དམ་ཚིག་པ་བསྡུ་བ་སོགས་སྟ་གོན་གྱི་སྐབས་ལྟར་བྱའོ། །རྡུལ་ཚོན་གཤེགས་
གསོལ་གྱི་ཆོ་ག་མ་བྱས་ཀྱི་བར་དུ་ཞེས་སོགས་བརྗོད་ལ། རྟེན་མེད་པའི་གཏོར་མགྲོན་གྱི་ཡེ་ཤེས་པ་གཤེགས་སུ་གསོལ་བ་དང་། དམ་ཚིག་པ་བསྡུ་བ་སོགས་སྟ་གོན་གྱི་སྐབས་ལྟར་བྱའོ། །རྡུལ་ཚོན་གཤེགས་
གསོལ་གྱི་ཉིན་རྗེས་ཆོག་གི་ཚེ། བུམ་པ་རྣམས་ཁྱམས་ཀྱི་སྟེང་དུ་བཞག་ལ། ཆོ་ག་གཞན་རྣམས་སྔ་མ་དང་འདྲ་བ་ལས། མ་འབྱོར་པ་དང་སོགས་ཀྱི་རྗེས་སུ། བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས།
གསོལ་གྱི་ཉིན་རྗེས་ཆོག་གི་ཚེ། བུམ་པ་རྣམས་ཁྱམས་ཀྱི་སྟེང་དུ་བཞག་ལ། ཆོ་ག་གཞན་རྣམས་སྔ་མ་དང་འདྲ་བ་ལས། མ་འབྱོར་པ་དང་སོགས་ཀྱི་རྗེས་སུ། བདག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས།
ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་དུ་གྱུར་པ་དང་ཆོ་ག་ལྷག་ཆད་དུ་གྱུར་པ་དང་། མཆོད་པའི་ཡོ་བྱད་མ་འབྱོར་པ་དང་ཉམས་པ་ལ་སོགས་པ་
ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་དུ་གྱུར་པ་དང་ཆོ་ག་ལྷག་ཆད་དུ་གྱུར་པ་དང་། མཆོད་པའི་ཡོ་བྱད་མ་འབྱོར་པ་དང་ཉམས་པ་ལ་སོགས་པ་

༄༅། །དཀྱིལ་འཁོར་ཆེན་པོ་བསྒྲུབས་པ་ལ་སྐྱོན་དུ་གྱུར་པ་གང་ལགས་པ་དེ་དག་ཐམས་ཅད་བཟོད་པར་མཛད་དེ་ལྷག་ཆད་ཁ་སྐོང་བར་མཛད་དུ་གསོལ་ཞེས་ནོངས་པ་བཟོད་
༄༅། །དཀྱིལ་འཁོར་ཆེན་པོ་བསྒྲུབས་པ་ལ་སྐྱོན་དུ་གྱུར་པ་གང་ལགས་པ་དེ་དག་ཐམས་ཅད་བཟོད་པར་མཛད་དེ་ལྷག་ཆད་ཁ་སྐོང་བར་མཛད་དུ་གསོལ་ཞེས་ནོངས་པ་བཟོད་
བར་གསོལ་ལ། གཏོར་མགྲོན་རྟེན་ཡོད་པ་རྣམས་ལ་བརྟན་བཞུགས་བྱས་ལ། ཨོ་ཁྱེད་ཀྱིས་སོགས་ཀྱི་མཐར། མཐེབ་སྲིན་གྱིས་སེ་གོལ་བྱས་ཏེ། བཛྲ་མུ༔ རྟེན་ལ་མ་བརྟེན་པའི་གཏོར་མགྲོན་གྱི་ཡེ་ཤེས་པ་
བར་གསོལ་ལ། གཏོར་མགྲོན་རྟེན་ཡོད་པ་རྣམས་ལ་བརྟན་བཞུགས་བྱས་ལ། ཨོཾ་ཁྱེད་ཀྱིས་སོགས་ཀྱི་མཐར། མཐེབ་སྲིན་གྱིས་སེ་གོལ་བྱས་ཏེ། བཛྲ་མུཿ རྟེན་ལ་མ་བརྟེན་པའི་གཏོར་མགྲོན་གྱི་ཡེ་ཤེས་པ་
རྣམས་དང་། རྡུལ་ཚོན་གྱི་ཡེ་ཤེས་པ་དང་། བུམ་ནང་གི་ཡེ་ཤེས་པ་རྣམས་ཆོས་ཀྱི་དབྱིངས་སུ་གཤེགས་དམ་ཚིག་པ་རྣམས་ཛཧཱུྃ་བཾ་ཧོ༔ རང་ལ་གཉིས་སུ་མེད་པར་
རྣམས་དང་། རྡུལ་ཚོན་གྱི་ཡེ་ཤེས་པ་དང་། བུམ་ནང་གི་ཡེ་ཤེས་པ་རྣམས་ཆོས་ཀྱི་དབྱིངས་སུ་གཤེགས་དམ་ཚིག་པ་རྣམས་ཛཿཧཱུྃ་བྃ་ཧོཿ རང་ལ་གཉིས་སུ་མེད་པར་
ཐིམ་ཨོཾ་ཨཱཧཱུྃ་ཞེས་བརྗོད། དེ་ནས་རོལ་མོ་དང་བཅས་པས། ཨོཾ་ཨཱ་ཀ་རོ་མུ་ཁཾ་སརྦ་དྷརྨ་ཎཾ་ཨ་དྱ་ནུཏྤན་ཏཱ་ཏ་ཅེས་དང་། ༀ་གི་ལི་གི་ལི་ཧཱུཾ་ཛཞེས་བརྗོད་ཅིང་དེ་ཁོ་ན་ཉིད་དྲན་པས་རྡོ་རྗེའི་རྩེས་དབང་ལྡན་གྱི་རྩིག་
ཐིམ་ཨོཾ་ཨཱཿཧཱུྃ་ཞེས་བརྗོད། དེ་ནས་རོལ་མོ་དང་བཅས་པས། ཨོཾ་ཨཱ་ཀ་རོ་མུ་ཁཾ་སརྦ་དྷརྨ་ཎཾ་ཨ་དྱ་ནུཏྤན་ཏཱ་ཏ་ཅེས་དང་། ༀ་གི་ལི་གི་ལི་ཧཱུྃ་ཛཞེས་བརྗོད་ཅིང་དེ་ཁོ་ན་ཉིད་དྲན་པས་རྡོ་རྗེའི་རྩེས་དབང་ལྡན་གྱི་རྩིག་
པ་དང་པོར་གཤེགས། དེ་ནས་གཡས་སྐོར་གྱི་རིམ་པས་ཅི་བདེ་བར་གཤེགས་སུ་གསོལ། རྡུལ་ཚོན་འདོད་པ་ཡོད་ན་ལྷའི་མཚན་མ་ནས་བླངས་ལ་སྦྱིན། གཞན་རྣམས་མཐའ་ནས་རིམ་པས་བསྡུས་ཏེ། ཟ་མ་ཏོག་ལ་སོགས་པར་བླུགས་ལ་རྡུལ་
པ་དང་པོར་གཤེགས། དེ་ནས་གཡས་སྐོར་གྱི་རིམ་པས་ཅི་བདེ་བར་གཤེགས་སུ་གསོལ། རྡུལ་ཚོན་འདོད་པ་ཡོད་ན་ལྷའི་མཚན་མ་ནས་བླངས་ལ་སྦྱིན། གཞན་རྣམས་མཐའ་ནས་རིམ་པས་བསྡུས་ཏེ། ཟ་མ་ཏོག་ལ་སོགས་པར་བླུགས་ལ་རྡུལ་
ཚོན་ཆུ་བོར་སྤྱན་དྲངས་བའི་ཆོ་གའམ། དེ་ཙམ་མི་ནུས་ན་བཀུར་སྟི་ཆེན་པོས་རྒྱ་མཚོར་འབབ་པའི་ཆུ་ཀླུང་ངམ་ཁྲོན་པ་ལ་སོགས་པར་གཤེགས་སུ་གསོལ་ལ། ཐིག་རྗེས་རྣམས་དྲི་ཞིམ་པོའི་ཆུས་མཐའ་ནས་རིམ་པ་བཞིན་ཕྱིས་ཏེ་རྗེས་མི་མངོན་པར་
ཚོན་ཆུ་བོར་སྤྱན་དྲངས་བའི་ཆོ་གའམ། དེ་ཙམ་མི་ནུས་ན་བཀུར་སྟི་ཆེན་པོས་རྒྱ་མཚོར་འབབ་པའི་ཆུ་ཀླུང་ངམ་ཁྲོན་པ་ལ་སོགས་པར་གཤེགས་སུ་གསོལ་ལ། ཐིག་རྗེས་རྣམས་དྲི་ཞིམ་པོའི་ཆུས་མཐའ་ནས་རིམ་པ་བཞིན་ཕྱིས་ཏེ་རྗེས་མི་མངོན་པར་

བྱས་ལ། གྲུབ་ན་སྐབས་འདིར་ཞི་བའི་སྦྱིན་སྲེག་བྱ་ཞིང་། ཕྱོགས་ཀུན་ཏུ་མེ་ཏོག་གི་སིལ་མས་གཏོར་ཏེ་བཀྲ་ཤིས་ཀྱི་གླུ་དང་། རོལ་མོའི་སྒྲ་སྣ་ཚོགས་དང་། ཚོགས་ཀྱི་འཁོར་ལོའམ་དཔའ་བོའི་སྟོན་མོ་ལ་སོགས་པས་དགའ་སྟོན་རྒྱ་ཆེན་པོ་བྱས་
བྱས་ལ། གྲུབ་ན་སྐབས་འདིར་ཞི་བའི་སྦྱིན་སྲེག་བྱ་ཞིང་། ཕྱོགས་ཀུན་ཏུ་མེ་ཏོག་གི་སིལ་མས་གཏོར་ཏེ་བཀྲ་ཤིས་ཀྱི་གླུ་དང་། རོལ་མོའི་སྒྲ་སྣ་ཚོགས་དང་། ཚོགས་ཀྱི་འཁོར་ལོའམ་དཔའ་བོའི་སྟོན་མོ་ལ་སོགས་པས་དགའ་སྟོན་རྒྱ་ཆེན་པོ་བྱས་
ནས་ཆོས་དང་མཐུན་པའི་སྤྱོད་པས་གནས་པར་བྱའོ། །དེ་ལྟར་དགེས་པ་རྡོ་རྗེ་ཡི། །དཀྱིལ་འཁོར་སྒྲུབ་ཅིང་མཆོད་པ་དང་། །དབང་བསྐུར་ལམ་དུ་བྱེད་པའི་ཐབས། །འདི་ནི་དབང་ཆུ་མཛེས་རྒྱན་ཡིན། །བློ་དམན་རྣམས་ལ་ཕན་པའི་ཕྱིར། །
ནས་ཆོས་དང་མཐུན་པའི་སྤྱོད་པས་གནས་པར་བྱའོ། །དེ་ལྟར་དགེས་པ་རྡོ་རྗེ་ཡི། །དཀྱིལ་འཁོར་སྒྲུབ་ཅིང་མཆོད་པ་དང་། །དབང་བསྐུར་ལམ་དུ་བྱེད་པའི་ཐབས། །འདི་ནི་དབང་ཆུ་མཛེས་རྒྱན་ཡིན། །བློ་དམན་རྣམས་ལ་ཕན་པའི་ཕྱིར། །
བདག་ཉིད་འཇུག་པ་གཙོར་བྱས་མོད། །ལེགས་པར་བརྟགས་ན་དབང་ཆོག་ཀྱང་། །བདེ་བླག་ཉིད་དུ་ཤེས་པར་འགྱུར། །ཚིག་ཉུང་གཟུང་བདེ་དགོས་པ་ཚང། །རྒྱས་འབྲིང་བསྡུས་པའི་རྣམ་དབྱེ་བྱེད། །མཁས་རྨོངས་ཀུན་གྱི་རྣར་སྙན་པ། །
བདག་ཉིད་འཇུག་པ་གཙོར་བྱས་མོད། །ལེགས་པར་བརྟགས་ན་དབང་ཆོག་ཀྱང་། །བདེ་བླག་ཉིད་དུ་ཤེས་པར་འགྱུར། །ཚིག་ཉུང་གཟུང་བདེ་དགོས་པ་ཚང། །རྒྱས་འབྲིང་བསྡུས་པའི་རྣམ་དབྱེ་བྱེད། །མཁས་རྨོངས་ཀུན་གྱི་རྣར་སྙན་པ། །
འདི་འདྲ་གང་གིས་ཤེས་དེ་མཁས། །གོང་མའི་ལེགས་བཤད་ལ་བརྟེན་ཞིང་། །དམ་པའི་ཕྱག་བཞེས་མང་མཐོང་ཡང་། །ནོངས་གྱུར་མཆིས་ན་འཕགས་རྣམས་ལ། །སྒོ་གསུམ་སྡིག་དང་ལྷན་ཅིག་བཤགས། །ལེགས་པར་འབད་པ་ལས་བྱུང་
འདི་འདྲ་གང་གིས་ཤེས་དེ་མཁས། །གོང་མའི་ལེགས་བཤད་ལ་བརྟེན་ཞིང་། །དམ་པའི་ཕྱག་བཞེས་མང་མཐོང་ཡང་། །ནོངས་གྱུར་མཆིས་ན་འཕགས་རྣམས་ལ། །སྒོ་གསུམ་སྡིག་དང་ལྷན་ཅིག་བཤགས། །ལེགས་པར་འབད་པ་ལས་བྱུང་
བའི༑ །དགེ་དེས་མཐའ་ཡས་འགྲོ་བ་ཀུན། །གསང་ཆེན་ལམ་བཟང་མཐར་ཕྱིན་ནས། །རྒྱལ་བའི་ཕྲིན་ལས་ཀུན་སྒྲུབ་ཤོག །ཅེས་དབང་གི་ཆུ་བོ་ཆེན་མོ་ལག་ཏུ་བླང་བའི་རིམ་པར་ཕྱེ་བ་འདི་ནི། ཁྱབ་བདག་འཁོར་ལོའི་མགོན་པོ་དང་དབྱེར་
བའི༑ །དགེ་དེས་མཐའ་ཡས་འགྲོ་བ་ཀུན། །གསང་ཆེན་ལམ་བཟང་མཐར་ཕྱིན་ནས། །རྒྱལ་བའི་ཕྲིན་ལས་ཀུན་སྒྲུབ་ཤོག །ཅེས་དབང་གི་ཆུ་བོ་ཆེན་མོ་ལག་ཏུ་བླང་བའི་རིམ་པར་ཕྱེ་བ་འདི་ནི། ཁྱབ་བདག་འཁོར་ལོའི་མགོན་པོ་དང་དབྱེར་
མ་མཆིས་པ་འདྲེན་མཆོག་རཏ་ཝནྡྷའི་ཞལ་སྔ་ནས་གཙོ་བོར་སྨོས་པའི་ཡོངས་འཛིན་ཆོས་བཞིན་དུ་སྤྱོད་པ་མང་པོའི་ཞབས་ཀྱི་རྡུལ་ཕྲེང་རྙོག་པ་མེད་པ་སྤྱི་བོས་བླངས་པ་ལ་བསྟེན་ནས། རྡོ་རྗེ་འཆང་གཉིས་པ་རྗེ་བཙུན་ས་སྐྱ་པ་ཡབ་སྲས་ཀྱི་གསུང་རབ་
མ་མཆིས་པ་འདྲེན་མཆོག་རཏ་ཝནྡྷའི་ཞལ་སྔ་ནས་གཙོ་བོར་སྨོས་པའི་ཡོངས་འཛིན་ཆོས་བཞིན་དུ་སྤྱོད་པ་མང་པོའི་ཞབས་ཀྱི་རྡུལ་ཕྲེང་རྙོག་པ་མེད་པ་སྤྱི་བོས་བླངས་པ་ལ་བསྟེན་ནས། རྡོ་རྗེ་འཆང་གཉིས་པ་རྗེ་བཙུན་ས་སྐྱ་པ་ཡབ་སྲས་ཀྱི་གསུང་རབ་

༄༅། །རིན་པོ་ཆེ་རྣམས་ཀྱི་ཚིག་དོན་ལ་ཤེས་ནས་དད་པ་ཐོབ་པའི་བཙུན་པ་དཀོན་མཆོག་ལྷུན་གྲུབ་ཀྱིས། བློ་གསལ་དོན་གཉེར་ཅན་མང་བོས་བསྐུར་བའི་ངོར་དགེ་བྱེད་ཅེས་པ་ཆུ་ཕོ་སྟག་གི་ལོ་སྔོན་གྱི་ཟླ་བའི་ཉེར་ལྔའི་ཉིན། དཔལ་
༄༅། །རིན་པོ་ཆེ་རྣམས་ཀྱི་ཚིག་དོན་ལ་ཤེས་ནས་དད་པ་ཐོབ་པའི་བཙུན་པ་དཀོན་མཆོག་ལྷུན་གྲུབ་ཀྱིས། བློ་གསལ་དོན་གཉེར་ཅན་མང་བོས་བསྐུར་བའི་ངོར་དགེ་བྱེད་ཅེས་པ་ཆུ་ཕོ་སྟག་གི་ལོ་སྔོན་གྱི་ཟླ་བའི་ཉེར་ལྔའི་ཉིན། དཔལ་
ཨེ་ཝཾ་ཆོས་ལྡན་གྱི་རི་ཁྲོད་དུ་སྦྱར་བའི་ཡི་གེ་པ་ནི། ལུང་རིགས་སྨྲ་བ་མགོན་པོ་རིན་ཆེན་དཔལ་བཟང་གིས་གུས་པས་བགྱིས་པའོ། །འདིའི་རྒྱབ་རྟེན་དུ་དབང་གི་ཆུ་བོ་ཆེན་མོ་ཡང་དང་ཡང་དུ་བལྟ་བར་གྱིས་ཤིག །སླར་ཡང་ཚིག་དོན་གྱི་ཆ་མི་བདེ་
ཨེ་ཝཾ་ཆོས་ལྡན་གྱི་རི་ཁྲོད་དུ་སྦྱར་བའི་ཡི་གེ་པ་ནི། ལུང་རིགས་སྨྲ་བ་མགོན་པོ་རིན་ཆེན་དཔལ་བཟང་གིས་གུས་པས་བགྱིས་པའོ། །འདིའི་རྒྱབ་རྟེན་དུ་དབང་གི་ཆུ་བོ་ཆེན་མོ་ཡང་དང་ཡང་དུ་བལྟ་བར་གྱིས་ཤིག །སླར་ཡང་ཚིག་དོན་གྱི་ཆ་མི་བདེ་
བ་རྣམས་རྩོམ་པ་པོ་དེ་ཉིད་ཀྱིས་ཅུང་ཟད་བཅོས་ཏེ་དག་པར་བྱས་སོ།། །།
བ་རྣམས་རྩོམ་པ་པོ་དེ་ཉིད་ཀྱིས་ཅུང་ཟད་བཅོས་ཏེ་དག་པར་བྱས་སོ།། །།

༄༅། །དཔལ་ཀུན་རིག་གི་ཆོ་ག་གཞན་ཕན་མཐའ་ཡས་ལས་ནག་འགྲོས་བཀླགས་ཆོག་མར་བཀོད་པ་
༄༅། །དཔལ་ཀུན་རིག་གི་ཆོ་ག་གཞན་ཕན་མཐའ་ཡས་ལས་ནག་འགྲོས་བཀླགས་ཆོག་མར་བཀོད་པ་
གཞན་ཕན་བདུད་རྩི་ཞེས་བྱ་བ་བཞུགས་སོ། །
གཞན་ཕན་བདུད་རྩི་ཞེས་བྱ་བ་བཞུགས་སོ། །

༄༅། །དཔལ་ཀུན་རིག་གི་རས་བྲིས་ལ་བརྟེན་པའི་དཀྱིལ་འཁོར་གྱི་ཆོ་ག་གཞན་ཕན་མཐའ་ཡས་ལས། ལས་དང་པོ་པ་རྣམས་ཉམས་སུ་བླང་བདེ་བའི་ཆེད་དུ་
༄༅། །དཔལ་ཀུན་རིག་གི་རས་བྲིས་ལ་བརྟེན་པའི་དཀྱིལ་འཁོར་གྱི་ཆོ་ག་གཞན་ཕན་མཐའ་ཡས་ལས། ལས་དང་པོ་པ་རྣམས་ཉམས་སུ་བླང་བདེ་བའི་ཆེད་དུ་
ནག་འགྲོས་ཀླགས་ཆོག་མར་བཀོད་པ་གཞན་ཕན་བདུད་རྩི་ཞེས་བྱ་བ། བླ་མ་དང་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །མཐའ་
ནག་འགྲོས་ཀླགས་ཆོག་མར་བཀོད་པ་གཞན་ཕན་བདུད་རྩི་ཞེས་བྱ་བ། བླ་མ་དང་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །མཐའ་
ཡས་ཤེས་བྱའི་ཆོས་ཀུན་མ་ལུས་མཁྱེན། །ནང་གི་ཆོས་སྐུ་ཡེ་ཤེས་མིག་གིས་རིག །དམིགས་མེད་སྙིང་རྗེས་ངན་སོང་
ཡས་ཤེས་བྱའི་ཆོས་ཀུན་མ་ལུས་མཁྱེན། །ནང་གི་ཆོས་སྐུ་ཡེ་ཤེས་མིག་གིས་རིག །དམིགས་མེད་སྙིང་རྗེས་ངན་སོང་
འགྲོ་བ་འདྲེན། །ཐུབ་པ་སྐྱེས་མཆོག་རྣམ་སྣང་ཆེ་ལ་འདུད། །དེ་ཡི་གོ་འཕང་ཐོབ་བྱེད་ཆོ་གའི་རིམ། །
འགྲོ་བ་འདྲེན། །ཐུབ་པ་སྐྱེས་མཆོག་རྣམ་སྣང་ཆེ་ལ་འདུད། །དེ་ཡི་གོ་འཕང་ཐོབ་བྱེད་ཆོ་གའི་རིམ། །རྒྱུད་དང་
རྒྱུད་དང་རྗེ་བཙུན་གྲགས་པ་རྒྱལ་མཚན།   ངོར་ཆེན་རྡོ་རྗེ་འཆང་།།

༄༅། །སྔོན་རབ་མཁས་པའི་གཞུང་མང་དང་། །ཁྱད་པར་རྗེ་བཙུན་མཆོག་གི་དགོངས་པ་ལྟར། །འཁྲུལ་མེད་གོ་བདེའི་ངག་གིས་
༄༅། །སྔོན་རབ་མཁས་པའི་གཞུང་མང་དང་། །ཁྱད་པར་རྗེ་བཙུན་མཆོག་གི་དགོངས་པ་ལྟར། །འཁྲུལ་མེད་གོ་བདེའི་ངག་གིས་
ད་ཀྱིས་ཉོན། །འདིར་ཀུན་རིག་རྩ་བའི་དཀྱིལ་འཁོར་དུ་དབང་བསྐུར་བ་ཐོབ་ཅིང་དམ་ཚིག་དང་སྡོམ་པ་དང་བྱང་ཆུབ་ཀྱི་སེམས་དང་ལྡན་པའི་རྡོ་རྗེ་སློབ་དཔོན་དཔོན་སློབ་རྣམས་ཀྱིས་ཉམས་
ད་ཀྱིས་ཉོན། །འདིར་ཀུན་རིག་རྩ་བའི་དཀྱིལ་འཁོར་དུ་དབང་བསྐུར་བ་ཐོབ་ཅིང་དམ་ཚིག་དང་སྡོམ་པ་དང་བྱང་ཆུབ་ཀྱི་སེམས་དང་ལྡན་པའི་རྡོ་རྗེ་སློབ་དཔོན་དཔོན་སློབ་རྣམས་ཀྱིས་ཉམས་
སུ་བླང་བར་བྱ་བའི་རིམ་པ་ལ་དོན་གསུམ་སྟེ། སྦྱོར་བ་དང་། དངོས་གཞི་དང་། རྗེས་སོ། །དང་པོ་ནི། ལས་ཀྱི་རྡོ་རྗེས། ལྷ་ཁང་ལ་སོགས་པའི་དབུས་སུ་ས་གཞི་ལ་གད་དར་བྱས་ཤིང་དྲི་
སུ་བླང་བར་བྱ་བའི་རིམ་པ་ལ་དོན་གསུམ་སྟེ། སྦྱོར་བ་དང་། དངོས་གཞི་དང་། རྗེས་སོ། །དང་པོ་ནི། ལས་ཀྱི་རྡོ་རྗེས། ལྷ་ཁང་ལ་སོགས་པའི་དབུས་སུ་ས་གཞི་ལ་གད་དར་བྱས་ཤིང་དྲི་
བཟང་པོའི་ཆུས་བྱུགས་། མེ་ཏོག་སིལ་མས་གཏོར། དར་རས་དང་དར་ལ་སོགས་པ་གཞི་བཟང་པོའི་སྟེང་དུ་ཀུན་རིག་གི་རས་བྲིས་ཀྱི་དཀྱིལ་འཁོར་རབ་གནས་ཅན་མདུན་ཤར་དུ་ཕྱོགས་པར་བཀོད།
བཟང་པོའི་ཆུས་བྱུགས་། མེ་ཏོག་སིལ་མས་གཏོར། དར་རས་དང་དར་ལ་སོགས་པ་གཞི་བཟང་པོའི་སྟེང་དུ་ཀུན་རིག་གི་རས་བྲིས་ཀྱི་དཀྱིལ་འཁོར་རབ་གནས་ཅན་མདུན་ཤར་དུ་ཕྱོགས་པར་བཀོད།

དེའི་མཐར་གཡས་བསྐོར་དུ། བྱང་ཤར་དུ་མཚམས་འཛིན། ཤར་དང་། ཤར་ལྷོར་མཆོན་ཡོན་ལྷོར་མེ་ཏོག །ལྷོ་ནུབ་ཏུ་བདུག་སྤོས། ནུབ་ཏུ་མར་མེ། ནུབ་བྱང་དུ་དྲི་ཆབ། བྱང་དུ་ཞལ་ཟས་རྣམས་བཤམས་པ་ནི་སྤྱི་མཆོད་དེ་ཆུ་གཉིས་
དེའི་མཐར་གཡས་བསྐོར་དུ། བྱང་ཤར་དུ་མཚམས་འཛིན། ཤར་དང་། ཤར་ལྷོར་མཆོན་ཡོན་ལྷོར་མེ་ཏོག །ལྷོ་ནུབ་ཏུ་བདུག་སྤོས། ནུབ་ཏུ་མར་མེ། ནུབ་བྱང་དུ་དྲི་ཆབ། བྱང་དུ་ཞལ་ཟས་རྣམས་བཤམས་པ་ནི་སྤྱི་མཆོད་དེ་ཆུ་གཉིས་
འདིའི་དངོས་བསྟན་ལ། མེད་ཀྱང་གཙུག་དགུའི་དཀྱིལ་ཆོག་སོགས་དང་མཐུན་པར་བྱས་པ་སྟེ། འདིར་ཡང་སྤྱན་འདྲེན་གྱི་སྐབས་སུ་མཆོད་ཡོན་གཉིས་འབྱུང་བ་ཡིན་ནོ། །སྒོས་མཆོད་ནི་བླ་མེད་ལ་སྤྱི་མཆོད་ཀྱི་ནང་དུ་བཤམས་ཀྱང་། ཡོ་ག་
འདིའི་དངོས་བསྟན་ལ། མེད་ཀྱང་གཙུག་དགུའི་དཀྱིལ་ཆོག་སོགས་དང་མཐུན་པར་བྱས་པ་སྟེ། འདིར་ཡང་སྤྱན་འདྲེན་གྱི་སྐབས་སུ་མཆོད་ཡོན་གཉིས་འབྱུང་བ་ཡིན་ནོ། །སྒོས་མཆོད་ནི་བླ་མེད་ལ་སྤྱི་མཆོད་ཀྱི་ནང་དུ་བཤམས་ཀྱང་། ཡོ་ག་
མན་ཆད་ལ་ཕྱི་རུ་བཤམས་པ་ཕྱག་ལེན་ཡིན་པས། ཤར་ནས་བརྩམས་ཏེ་ཕྱོགས་བཞིར་སྤོས་མར་མེ་ཞལ་ཟས་བཅས་ཚན་པ་བཅུ་བཞི་རེ་འཁོར་མོར་བཤམས། དེའི་ནང་གི་ཕྱོགས་བཞིར་གཙོ་བོའི་ཞལ་བཞི་ལ་དབུལ་བྱེད་ཚན་པ་རེ་རེ་སྟེ་ཕྱོགས་
མན་ཆད་ལ་ཕྱི་རུ་བཤམས་པ་ཕྱག་ལེན་ཡིན་པས། ཤར་ནས་བརྩམས་ཏེ་ཕྱོགས་བཞིར་སྤོས་མར་མེ་ཞལ་ཟས་བཅས་ཚན་པ་བཅུ་བཞི་རེ་འཁོར་མོར་བཤམས། དེའི་ནང་གི་ཕྱོགས་བཞིར་གཙོ་བོའི་ཞལ་བཞི་ལ་དབུལ་བྱེད་ཚན་པ་རེ་རེ་སྟེ་ཕྱོགས་
རེར་བཅོ་ལྔ་རེ་བཤམས་པ་ནི། གཙོ་བོའི་ཞལ་བཞི་དང་དེ་འཕྲོས་ཀྱི་རྩ་བའི་ལྷ་སོ་བདུན་ལ་རེ་རེ་དང་། བྱང་སེམས་དང་ཉན་ཐོས་དང་། རང་རྒྱལ་དང་། ཁྲོ་བོ་དང་། ཕྱིའི་ཁོར་ཡུག་བཅས་ལ་ཕྱོགས་རེར་རེ་རེ་འབྱུང་བ་ནི་སྒོས་མཆོད་རྒྱས་པ་
རེར་བཅོ་ལྔ་རེ་བཤམས་པ་ནི། གཙོ་བོའི་ཞལ་བཞི་དང་དེ་འཕྲོས་ཀྱི་རྩ་བའི་ལྷ་སོ་བདུན་ལ་རེ་རེ་དང་། བྱང་སེམས་དང་ཉན་ཐོས་དང་། རང་རྒྱལ་དང་། ཁྲོ་བོ་དང་། ཕྱིའི་ཁོར་ཡུག་བཅས་ལ་ཕྱོགས་རེར་རེ་རེ་འབྱུང་བ་ནི་སྒོས་མཆོད་རྒྱས་པ་
ཡིན་ནོ། །འབྲིང་པོ་ཕྱོགས་མཚམས་བརྒྱད་དུ་སྤོས་མར་མེ་ཞལ་ཟས་རེ་རེའོ། །བསྡུ་ན་སྤྱི་མཆོད་རྐྱང་པ་ཡིན་ནོ། །ཡང་ཕྱིས་ཀྱི་བླ་མ་འགའ་ཞིག་གི་ཕྱག་ལེན་ལ་སྒོས་མཆོད་འབྲིང་པོའི་རྒྱས་པ་ཕྱོགས་རེར་སྤོས་མར་མེ་ཞལ་ཟས་བཅས་ཚན་པ་ལྔ་
ཡིན་ནོ། །འབྲིང་པོ་ཕྱོགས་མཚམས་བརྒྱད་དུ་སྤོས་མར་མེ་ཞལ་ཟས་རེ་རེའོ། །བསྡུ་ན་སྤྱི་མཆོད་རྐྱང་པ་ཡིན་ནོ། །ཡང་ཕྱིས་ཀྱི་བླ་མ་འགའ་ཞིག་གི་ཕྱག་ལེན་ལ་སྒོས་མཆོད་འབྲིང་པོའི་རྒྱས་པ་ཕྱོགས་རེར་སྤོས་མར་མེ་ཞལ་ཟས་བཅས་ཚན་པ་ལྔ་
ལྔ་སྟེ་ཉི་ཤུ་བཤམས་པར་མཛད་དོ། །དེ་ལྟར་བྱས་ཀྱང་འགལ་བ་རང་མེད་ཅིང་ལུགས་དེ་ལྟར་ན། ཕྱོགས་རེར་ཀུན་རིག་རྩ་བའི་ལྷ་དང་། བྱང་སེམས་དང་། ཉན་རང་དང་། ཁྲོ་བོ་དང་། ཕྱིའི་ཁོར་ཡུག་སྟེ་ལྔ་ལ་རེ་རེ་ཡིན་པར་མངོན་ནོ། །
ལྔ་སྟེ་ཉི་ཤུ་བཤམས་པར་མཛད་དོ། །དེ་ལྟར་བྱས་ཀྱང་འགལ་བ་རང་མེད་ཅིང་ལུགས་དེ་ལྟར་ན། ཕྱོགས་རེར་ཀུན་རིག་རྩ་བའི་ལྷ་དང་། བྱང་སེམས་དང་། ཉན་རང་དང་། ཁྲོ་བོ་དང་། ཕྱིའི་ཁོར་ཡུག་སྟེ་ལྔ་ལ་རེ་རེ་ཡིན་པར་མངོན་ནོ། །

༄༅། །གཏོར་མ་ནི་དཀྱིལ་འཁོར་གྱི་ཕྱི་རོལ་གཡས་ཕྱོགས་ཀྱི་ལྷོ་ནུབ་ནས་བརྩམས་ཏེ། ཕྱོགས་སྐྱོང་དང་འབྱུང་བོ་ལ་ཟླུམ་གཏོར་རེ་རེ་དང་། རིགས་དྲུག་དང་ཡི་དྭགས་ལ་བྲུལ་གཏོར་རེ་རེ་དང་། བགེགས་གཏོར་ཏེ་ལྔ་ཤར་ལྷོའི་
༄༅། །གཏོར་མ་ནི་དཀྱིལ་འཁོར་གྱི་ཕྱི་རོལ་གཡས་ཕྱོགས་ཀྱི་ལྷོ་ནུབ་ནས་བརྩམས་ཏེ། ཕྱོགས་སྐྱོང་དང་འབྱུང་བོ་ལ་ཟླུམ་གཏོར་རེ་རེ་དང་། རིགས་དྲུག་དང་ཡི་དྭགས་ལ་བྲུལ་གཏོར་རེ་རེ་དང་། བགེགས་གཏོར་ཏེ་ལྔ་ཤར་ལྷོའི་
བར་དུ་བཤམས་མོ། །གཞན་ཡང་མཆོད་བུམ་དང་། བླ་བྲེ་དང་། འཕན་དང་། རོལ་མོའི་བྱེ་བྲག་སྣ་ཚོགས་དང་། དེའི་མཐའ་བསྐོར་དུ་སྒྲུབ་པ་པོ་རྣམས་ཀྱི་གདན་དང་། རྡོ་རྗེ་དྲིལ་བུ། སློབ་དཔོན་གྱི་མདུན་དུ་རྣམ་རྒྱལ་བུམ་པ་ལ་
བར་དུ་བཤམས་མོ། །གཞན་ཡང་མཆོད་བུམ་དང་། བླ་བྲེ་དང་། འཕན་དང་། རོལ་མོའི་བྱེ་བྲག་སྣ་ཚོགས་དང་། དེའི་མཐའ་བསྐོར་དུ་སྒྲུབ་པ་པོ་རྣམས་ཀྱི་གདན་དང་། རྡོ་རྗེ་དྲིལ་བུ། སློབ་དཔོན་གྱི་མདུན་དུ་རྣམ་རྒྱལ་བུམ་པ་ལ་
རིགས་ལྔའི་མཚན་མ་བྲིས་པའི་ནང་རྫས་ཉེར་ལྔ་དྲི་བཟང་གི་ཆུས་གསུམ་གཉིས་ཡན་ཆད་གང་བ་གཟུངས་རྡོར་ཁ་རྒྱན་དང་བཅས་པ་དང་། གཞན་ཡང་འོག་ཏུ་དགོས་པའི་ཡོ་བྱད་ཐམས་ཅད་ཚོགས་པར་བྱའོ། །གཉིས་པ་ལ་གཉིས། སློབ་དཔོན་
རིགས་ལྔའི་མཚན་མ་བྲིས་པའི་ནང་རྫས་ཉེར་ལྔ་དྲི་བཟང་གི་ཆུས་གསུམ་གཉིས་ཡན་ཆད་གང་བ་གཟུངས་རྡོར་ཁ་རྒྱན་དང་བཅས་པ་དང་། གཞན་ཡང་འོག་ཏུ་དགོས་པའི་ཡོ་བྱད་ཐམས་ཅད་ཚོགས་པར་བྱའོ། །གཉིས་པ་ལ་གཉིས། སློབ་དཔོན་
གྱི་ལས་དང་། སློབ་མ་ལ་བྱ་བའོ། །དང་པོ་ལ། བདག་གི་རྣལ་འབྱོར། བུམ་པ་བསྒྲུབ་པ། མདུན་བསྐྱེད་མཆོད་པའོ། །དང་པོ་ལ་གཉིས་ལས། དང་པོ་སྲུང་འཁོར་བསྒོམ་པ་ནི། སྒྲུབ་པ་པོ་རྣམས། ཨོཾ་བཛྲ་ས་མ་ཡ་ཧཱུྃ་ཅེས་
གྱི་ལས་དང་། སློབ་མ་ལ་བྱ་བའོ། །དང་པོ་ལ། བདག་གི་རྣལ་འབྱོར། བུམ་པ་བསྒྲུབ་པ། མདུན་བསྐྱེད་མཆོད་པའོ། །དང་པོ་ལ་གཉིས་ལས། དང་པོ་སྲུང་འཁོར་བསྒོམ་པ་ནི། སྒྲུབ་པ་པོ་རྣམས། ཨོཾ་བཛྲ་ས་མ་ཡ་ཧཱུྃ་ཅེས་
དང་། ཕྱག་རྒྱ་ནི་ལག་པ་རྡོ་རྗེ་བསྡམས་པ་ལས་གུང་མོ་གཉིས་མཉམ་དུ་བརྐྱང་པ་ནི། རྡོ་རྗེ་འཛིན་མའི་ཕྱག་རྒྱས་དཀྱིལ་འཁོར་ཁང་པའི་ནང་དུ་ཞུགས། སྟན་རྣམས་ལ་འདུག་ནས། ཐོག་མར་མཆོད་པ་རྣམས་བྱིན་གྱིས་བརླབས་ཏེ། ཨོ་
དང་། ཕྱག་རྒྱ་ནི་ལག་པ་རྡོ་རྗེ་བསྡམས་པ་ལས་གུང་མོ་གཉིས་མཉམ་དུ་བརྐྱང་པ་ནི། རྡོ་རྗེ་འཛིན་མའི་ཕྱག་རྒྱས་དཀྱིལ་འཁོར་ཁང་པའི་ནང་དུ་ཞུགས། སྟན་རྣམས་ལ་འདུག་ནས། ཐོག་མར་མཆོད་པ་རྣམས་བྱིན་གྱིས་བརླབས་ཏེ། ཨོཾ་
བཛྲ་ཡཀྵ་ཧཱུྃ་དང་། རྡོ་རྗེ་གནོད་སྦྱིན་གྱི་ཕྱག་རྒྱས་བགེགས་བསལ། ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫར་ན་ཧཱུྃ་ཕཊ། ཅེས་རྡོ་རྗེ་མེའི་ཕྱག་རྒྱས་གཟི་བྱིན་བསྐྱེད། ཨོཾ་སྭ་བྷ་ཝ་ཤུདྡྷསརྦ་།
བཛྲ་ཡཀྵ་ཧཱུྃ་དང་། རྡོ་རྗེ་གནོད་སྦྱིན་གྱི་ཕྱག་རྒྱས་བགེགས་བསལ། ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫར་ན་ཧཱུྃ་ཕཊ། ཅེས་རྡོ་རྗེ་མེའི་ཕྱག་རྒྱས་གཟི་བྱིན་བསྐྱེད། ཨོཾ་སྭ་བྷ་ཝ་ཤུདྡྷཿསརྦ་

དྷམཝསྭ་བྷ་ཝ་ཤུདྡྷོཉཧཾ། གིས་སྟོང་བར་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་ཞུ་བ་ལས་བྱུང་།
དྷརྨཱཿསྭ་བྷ་ཝ་ཤུདྡྷོ྅ཧཾ། གིས་སྟོང་བར་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་ཞུ་བ་ལས་བྱུང་
བའི་ལྷ་རྫས་ལས་གྲུབ་པའི་མཆོད་ཡོན། མེ་ཏོག །བདུག་སྤོས། མར་མེ། དྲི། ཞལ་ཟས། གཞན་ཡང་རོལ་མོ་དང་། འཕན་གདུགས་ལ་སོགས་པའི་
བའི་ལྷ་རྫས་ལས་གྲུབ་པའི་མཆོད་ཡོན། མེ་ཏོག །བདུག་སྤོས། མར་མེ། དྲི། ཞལ་ཟས། གཞན་ཡང་རོལ་མོ་དང་། འཕན་གདུགས་ལ་སོགས་པའི་
མཆོད་རྫས་བསམ་གྱིས་མི་ཁྱབ་པ་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་བསམ་ལ། ཨོཾ་བཛྲ་ཨཧཱུཾ་ཧཱུཾ། ཨོཾ་བཛྲ་པུཋེ་ཧཱུྃ། ཨོཾ་བཛྲ་དྷུ་པེ་ཧཱུྃ།
མཆོད་རྫས་བསམ་གྱིས་མི་ཁྱབ་པ་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་བསམ་ལ། ཨོཾ་བཛྲ་ཨརྒྷཾ་ཧཱུྃ། ཨོཾ་བཛྲ་པུཥྤེ་ཧཱུྃ། ཨོཾ་བཛྲ་དྷུ་པེ་ཧཱུྃ།
ཨོཾ་བཛྲ་ཨ་ལོ་ཀེ་ཧཱུྃ། ཨོཾ་བཛྲ་གནྡྷེ་ཧཱུྃ། ཨོཾ་བཛྲ་ནེ་ཝིཏེ་ཧཱུཾ། ཨོཾ་བཛྲ་ཤབྡ་ཧཱུྃ། རོལ་མོ་ཇི་སྙེད་པས་སྒྲ་བྱ་ཞིང་། ཨོཾ་བཛྲ་དྷརྨཱ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། 
ཨོཾ་བཛྲ་ཨ་ལོ་ཀེ་ཧཱུྃ། ཨོཾ་བཛྲ་གནྡྷེ་ཧཱུྃ། ཨོཾ་བཛྲ་ནཻ་ཝིཏྱེ་ཧཱུྃ། ཨོཾ་བཛྲ་ཤབྡ་ཧཱུྃ། རོལ་མོ་ཇི་སྙེད་པས་སྒྲ་བྱ་ཞིང་། ཨོཾ་བཛྲ་དྷརྨཱ་ར་ཎི་ཏ། པྲ་ར་ཎི་ཏ། སཾ་པྲ་ར་ཎི་ཏ། 
སརྦ་བུདྡྷ་ཀྵེ་ཏྲ་པྲ་ཙཱ་ལི་ནི། པྲཛྙཱ་པཱ་ར་མི་ཏཱ་ནཱ་ད་སཾ་བྷ་ཝེ། བཛྲ་དྷརྨ་ཧྲི་ད་ཡ་སནྟོ་ཥ་ནི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་ཨ་ཁཾ་སྭཱཧཱ། ལན་གསུམ་བརྗོད། སྐྱབས་འགྲོ་ནི། བདག་དང་འགྲོ་བ་
སརྦ་བུདྡྷ་ཀྵེ་ཏྲ་པྲ་ཙཱ་ལི་ནི། པྲཛྙཱ་པཱ་ར་མི་ཏཱ་ནཱ་ད་སཾ་བྷ་ཝེ། བཛྲ་དྷརྨ་ཧྲི་ད་ཡ་སནྟོ་ཥ་ནི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨ་ཁཾ་སྭཱཧཱ། ལན་གསུམ་བརྗོད། སྐྱབས་འགྲོ་ནི། བདག་དང་འགྲོ་བ་
ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་
ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་

༄༅། །སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ །
༄༅། །སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ །
འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་བཟླ། སེམས་བསྐྱེད་པ་ནི། རྡོ་རྗེ་འཛིན་མའི་ཕྱག་རྒྱ་སྙིང་གར་བཅས་ལ། ཆོས་ཐམས་ཅད་སྟོང་ཞིང་བདག་མེད་པ་ཡིན་པ་ལ། དེ་མ་རྟོགས་
འདུན་རྣམས་ལ་སྐྱབས་སུ་མཆིའོ། །ཞེས་ཅི་ནུས་བཟླ། སེམས་བསྐྱེད་པ་ནི། རྡོ་རྗེ་འཛིན་མའི་ཕྱག་རྒྱ་སྙིང་གར་བཅས་ལ། ཆོས་ཐམས་ཅད་སྟོང་ཞིང་བདག་མེད་པ་ཡིན་པ་ལ། དེ་མ་རྟོགས་
པའི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ཏེ་སངས་རྒྱས་ཀྱི་ས་ལ་དགོད་པར་བྱ། དེའི་ཆེད་དུ་བཅོམ་ལྡན་འདས་ཀུན་རིག་གི་ཆོ་ག་ཉམས་སུ་བླང་བར་བགྱིའོ་སྙམ་དུ་
པའི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ཏེ་སངས་རྒྱས་ཀྱི་ས་ལ་དགོད་པར་བྱ། དེའི་ཆེད་དུ་བཅོམ་ལྡན་འདས་ཀུན་རིག་གི་ཆོ་ག་ཉམས་སུ་བླང་བར་བགྱིའོ་སྙམ་དུ་
སེམས་བསྐྱེད་དེ། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷོཉཧཾ་གིས་ཆོས་བདག་མེད་པ་བསྒོམ། སྟོང་པའི་ངང་ལས་རང་སྐད་ཅིག་གིས་རྡོ་རྗེ་སེམས་དཔར་གསལ་བའི་ལྐོག་མར་ཧཱི་ལས 
སེམས་བསྐྱེད་དེ། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ་གིས་ཆོས་བདག་མེད་པ་བསྒོམ། སྟོང་པའི་ངང་ལས་རང་སྐད་ཅིག་གིས་རྡོ་རྗེ་སེམས་དཔར་གསལ་བའི་ལྐོག་མར་ཧཱི་ལས 
པདྨ་དམར་པོ་འདབ་མ་བརྒྱད་པ་ལྕེའི་སྟེང་དུ། ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ཉལ་ཐབས་སུ་གནས་པར་བསམས་ལ། ཨོཾ་བཛྲ་ཛི་ཧཱ། ཞེས་པས་ལྕེ་རྡོ་རྗེར་བྱིན་གྱིས་བརླབས། ལག་
པདྨ་དམར་པོ་འདབ་མ་བརྒྱད་པ་ལྕེའི་སྟེང་དུ། ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ཉལ་ཐབས་སུ་གནས་པར་བསམས་ལ། ཨོཾ་བཛྲ་ཛི་ཧཱ། ཞེས་པས་ལྕེ་རྡོ་རྗེར་བྱིན་གྱིས་བརླབས། ལག་
པ་གཉིས་ཀྱི་མཐིལ་དུ་ཨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ཧཱུྃ་ལས་རྡོ་རྗེ་རྩེ་ལྔ་པ་རེ་རེ། དེ་ཞུ་བ་ལག་པ་ལ་ཐིམ་པས་ལག་པ་གཉིས་རྡོ་རྗེའི་རང་བཞིན་དང་།
པ་གཉིས་ཀྱི་མཐིལ་དུ་ཨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ཧཱུྃ་ལས་རྡོ་རྗེ་རྩེ་ལྔ་པ་རེ་རེ། དེ་ཞུ་བ་ལག་པ་ལ་ཐིམ་པས་ལག་པ་གཉིས་རྡོ་རྗེའི་རང་བཞིན་དང་།
 
 

སོར་མོ་རྣམས་རྡོ་རྗེ་རྩེ་གཅིག་པར་གྱུར་པར་བསམ། དེ་ནས་ཧཱུྃ་ལས་བདག་ཉིད་ཁྲོ་བོ་མེ་ལྟར་འབར་བ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་གསོར་བའི་ཚུལ་
སོར་མོ་རྣམས་རྡོ་རྗེ་རྩེ་གཅིག་པར་གྱུར་པར་བསམ། དེ་ནས་ཧཱུྃ་ལས་བདག་ཉིད་ཁྲོ་བོ་མེ་ལྟར་འབར་བ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་གསོར་བའི་ཚུལ་
དང་༑ གཡོན་ཁུ་ཚུར་གྱིས་དྲིལ་བུ་བསྙེམས་པའི་ཚུལ་གྱིས་འཛིན་པ་ཅུང་ཟད་ཁྲོ་བ་སེམས་པའི་སྐྱིལ་མོ་ཀྲུང་གིས་བཞུགས་པར་བསམས་ལ། ༡ ཨོ་གྲིཉྩ་བཛྲ་ས་མ་ཡ་ཧཱུྃ་བཾ་དང་།
དང་༑ གཡོན་ཁུ་ཚུར་གྱིས་དྲིལ་བུ་བསྙེམས་པའི་ཚུལ་གྱིས་འཛིན་པ་ཅུང་ཟད་ཁྲོ་བ་སེམས་པའི་སྐྱིལ་མོ་ཀྲུང་གིས་བཞུགས་པར་བསམས་ལ། ༡ ཨོཾ་གྲིཉྩ་བཛྲ་ས་མ་ཡ་ཧཱུྃ་བཾ་དང་།
ཏེ་རིནྟིའི་ཕྱག་རྒྱ་གནས་གསུམ་དུ་བཞག་ཅིང་ང་རྒྱལ་གཟུང་། ཕྱག་རྒྱ་དེ་ཉིད། སྤྱི་བོ། དཔྲལ་བ། རྣ་བ་གཡས་པ། ལྟག་པ། རྣ་བ་གཡོན་པ་རྣམས་སུ་བཞག་ལ། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་ཨ་བྷི་ཥིཉྩ་ཧཱུཾ་གིས།
ཏེ་རིནྟིའི་ཕྱག་རྒྱ་གནས་གསུམ་དུ་བཞག་ཅིང་ང་རྒྱལ་གཟུང་། ཕྱག་རྒྱ་དེ་ཉིད། སྤྱི་བོ། དཔྲལ་བ། རྣ་བ་གཡས་པ། ལྟག་པ། རྣ་བ་གཡོན་པ་རྣམས་སུ་བཞག་ལ། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་ཨ་བྷི་ཥིཉྩ་ཧཱུྃ་གིས།
གནས་དེ་ལྔར་རྡོ་རྗེ་རྩེ་ལྔ་པ་རེ་རེ་བསམས་ལ་དབང་བླང་། ཨོ་ཊཾ་དང་། རྡོ་རྗེ་ཁུ་ཚུར་གཉིས་མདུད་པ་འཆིང་བཞིན་པའི་ཚུལ་དུ་བྱས་ལ། སྙིང་ག་མགྲིན་པ་ལྟག་པ་དང་། །སྙིང་ག་ནུ་མའི་བར་དང་ནི། །སྙིང་ག་མགྲིན་པ་རྒྱབ་དཔྲལ་བ།
གནས་དེ་ལྔར་རྡོ་རྗེ་རྩེ་ལྔ་པ་རེ་རེ་བསམས་ལ་དབང་བླང་། ཨོཾ་ཊཾ་དང་། རྡོ་རྗེ་ཁུ་ཚུར་གཉིས་མདུད་པ་འཆིང་བཞིན་པའི་ཚུལ་དུ་བྱས་ལ། སྙིང་ག་མགྲིན་པ་ལྟག་པ་དང་། །སྙིང་ག་ནུ་མའི་བར་དང་ནི། །སྙིང་ག་མགྲིན་པ་རྒྱབ་དཔྲལ་བ།
།ཅེས་པའི་གནས་རྣམས་སུ་རེག་ལ། དར་དཀར་པོ་ཞེང་དུ་ཁྲུ་གང་བ། དཀྱུས་སུ་ཁྲུ་ཉི་ཤུ་རྩ་གཅིག་པས་གནས་དགུར་མདུད་པ་བྱ་ཞིང་། དཔྲལ་བར་ཐལ་མོ་རྩེ་སྤྲད་ནས་གཤམ་བརྡབ་སྟེ། ཨོ་བཛྲ་ཏུ་ཁྱི་ཧོ༔ ཞེས་པས་རྣ་བ་གཉིས་ཀྱི་ས་
།ཅེས་པའི་གནས་རྣམས་སུ་རེག་ལ། དར་དཀར་པོ་ཞེང་དུ་ཁྲུ་གང་བ། དཀྱུས་སུ་ཁྲུ་ཉི་ཤུ་རྩ་གཅིག་པས་གནས་དགུར་མདུད་པ་བྱ་ཞིང་། དཔྲལ་བར་ཐལ་མོ་རྩེ་སྤྲད་ནས་གཤམ་བརྡབ་སྟེ། ཨོཾ་བཛྲ་ཏུ་ཁྱི་ཧོཿ ཞེས་པས་རྣ་བ་གཉིས་ཀྱི་ས་
སྟེང་དུ་དར་དཔྱངས་ཀྱི་འགུག་བྱུང་ནས་ལྷག་མ་ལུས་དང་མཉམ་པར་བསམ་སྟེ། བདག་ཉིད་རིགས་ཀྱི་ཁྲོ་བོར་བསྐྱེད་པའོ། །དེ་ནས་སྲུང་འཁོར་བསྒོམ་པའི་ཕྱིར། ༢ ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་གིས་བགེགས་ལ་བསྣུན། ༣
སྟེང་དུ་དར་དཔྱངས་ཀྱི་འགུག་བྱུང་ནས་ལྷག་མ་ལུས་དང་མཉམ་པར་བསམ་སྟེ། བདག་ཉིད་རིགས་ཀྱི་ཁྲོ་བོར་བསྐྱེད་པའོ། །དེ་ནས་སྲུང་འཁོར་བསྒོམ་པའི་ཕྱིར། ༢ ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་གིས་བགེགས་ལ་བསྣུན། ༣

༄༅། །ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐཱ་བྷཉྫ་ར་ཎ་ཧཱུཾ་ཕཊ་ཀྱིས་བསྲེག ༤ ཨོཾ་བཛྲ་ནེ་ཏྲི་བནྡྷ་སརྦ་བིགྷཱན་གྱིས་བགེགས་བཅིང་སྟེ་སྔར་ཡོད་ཀྱི་བགེགས་བསལ་བའི་ཆོ་གའོ། །དེ་
༄༅། །ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐཱ་བྷཉྫ་ར་ཎ་ཧཱུྃ་ཕཊ་ཀྱིས་བསྲེག ༤ ཨོཾ་བཛྲ་ནེ་ཏྲི་བནྡྷ་སརྦ་བིགྷཱན་གྱིས་བགེགས་བཅིང་སྟེ་སྔར་ཡོད་ཀྱི་བགེགས་བསལ་བའི་ཆོ་གའོ། །དེ་
ནས༑ ༥ ཨོཾ་བཛྲ་ཌི་ལྷོ་མེ་བྷ་ཝ་བན་དྷ་རཀྟ་སནཱན་སྭཱཧཱ། ས་འོག་བཅིང་། ༦ ཨོཾ་ཧུ་ལུ་ཧུ་ལུ་ཧཱུྃ་ཕཊ། ཀྱིས་སྟེང་བཅིང་། ༧ ཨོཾ་བཛྲ་ཡཀྵ་ཧཱུྃ་གིས་སྔར་གྱི་འོག་བཅིང་། ༨ ཨོཾ་
ནས༑ ༥ ཨོཾ་བཛྲ་ཌི་ལྷོ་མེ་བྷ་ཝ་བན་དྷ་རཀྟ་སནཱན་སྭཱཧཱ། ས་འོག་བཅིང་། ༦ ཨོཾ་ཧུ་ལུ་ཧུ་ལུ་ཧཱུྃ་ཕཊ། ཀྱིས་སྟེང་བཅིང་། ༧ ཨོཾ་བཛྲ་ཡཀྵ་ཧཱུྃ་གིས་སྔར་གྱི་འོག་བཅིང་། ༨ ཨོཾ་
དྲི་བཛྲ་བན་ཧཾ་གིས་ཤར་བཅིང་། ༩ ཨོ་ཧཱུྃ་བཛྲ་པཱ་ཤ་ཧཱུྃཞེས་བས་ཤར་གྱི་ནང་བཅིང་། ༡༠ ཨོ་པཱ་ཏདི་པཱ་ཏདི་ནི་ར་ཊས་ནུབ་བཅིང་། ༡༡ ཨོཾ་ཧཱིཝབཛྲ་ཀཱ་ལི་རུ་ཊ་མ་ཊས་བྱང་བཅིང་། ༡༢ ། །
དྲི་བཛྲ་བན་ཧཾ་གིས་ཤར་བཅིང་། ༩ ཨོཾ་ཧཱུྃ་བཛྲ་པཱ་ཤ་ཧྲཱིཿ ཞེས་བས་ཤར་གྱི་ནང་བཅིང་། ༡༠ ཨོཾ་པཱ་ཏངྐི་པཱ་ཏདི་ནི་ར་ཊས་ནུབ་བཅིང་། ༡༡ ཨོཾ་ཧཱིཝབཛྲ་ཀཱ་ལི་རུ་ཊ་མ་ཊས་བྱང་བཅིང་། ༡༢ ། 
ཨོཾ་བཛྲ་ཤི་ཥ་རི་རུ་ཊ་མ་ཊས་ལྷོ་བཅིང་། ༡༣ ཧཱུྃ་བཛྲ་ཀརྨས་དཀྱིལ་འཁོར་བཅིང་། ༡༤ །ཧཱུྃ་ཞེས་པས་ཧཱུྃ་མཛད་ཀྱི་ར་བ་བསྒོམ། ༡༥ ཨོཾ་བཛྲ་བན་ཁཾ་གིས་ཐམས་ཅད་རྡོ་རྗེའི་རང་བཞིན་དུ་བསྒོམ་མོ། དེ་
ཨོཾ་བཛྲ་ཤི་ཥ་རི་རུ་ཊ་མ་ཊས་ལྷོ་བཅིང་། ༡༣ ཧཱུྃ་བཛྲ་ཀརྨས་དཀྱིལ་འཁོར་བཅིང་། ༡༤ །ཧཱུྃ་ཞེས་པས་ཧཱུྃ་མཛད་ཀྱི་ར་བ་བསྒོམ། ༡༥ ཨོཾ་བཛྲ་བན་ཁཾ་གིས་ཐམས་ཅད་རྡོ་རྗེའི་རང་བཞིན་དུ་བསྒོམ་མོ། དེ་
དག་གི་ཕྱག་རྒྱ་ནི། ༡ ལག་པ་གཉིས་རྡོ་རྗེ་བསྡམས་པ་ནང་བཅིང་བྱས་ལ་མཐེ་བོང་གཉིས་གཤིབས་ཏེ་བསྒྲེང་བ་ཁྲོས་པའི་ཚུལ་གྱིས་སྟེང་ནས་བཀབ་པ་ནི་ཁྲོ་བོ་ཏི་རིནྟི་རིའི་ཕྱག་རྒྱའོ། ༈ །གཡོན་པའི་ཁུ་ཚུར་སྙིང་གར་བཞག །གཡས་
དག་གི་ཕྱག་རྒྱ་ནི། ༡ ལག་པ་གཉིས་རྡོ་རྗེ་བསྡམས་པ་ནང་བཅིང་བྱས་ལ་མཐེ་བོང་གཉིས་གཤིབས་ཏེ་བསྒྲེང་བ་ཁྲོས་པའི་ཚུལ་གྱིས་སྟེང་ནས་བཀབ་པ་ནི་ཁྲོ་བོ་ཏི་རིནྟི་རིའི་ཕྱག་རྒྱའོ། ༈ །གཡོན་པའི་ཁུ་ཚུར་སྙིང་གར་བཞག །གཡས་
པའི་རྡོ་རྗེ་ཁུ་ཚུར་གྱིས་རྡོ་རྗེ་གསོར་བའི་ཚུལ་དུ་བྱ་བ་ནི་བགེགས་ལ་བསྣུན་པའི་ཕྱག་རྒྱའོ། ༣ །རྡོ་རྗེ་བསྡམས་པ། ནང་དུ་བཅིང་ལ་ཁ་གྱེན་དུ་བསྟན་པ་ཕྱེ་སྟེ། སོར་མོ་རྣམས་ནང་དུ་བསྣོལ་བ་འབར་བ་ལྟར་བྱས་ལ་མཐེ་བོང་གཉིས་སྲིན་
པའི་རྡོ་རྗེ་ཁུ་ཚུར་གྱིས་རྡོ་རྗེ་གསོར་བའི་ཚུལ་དུ་བྱ་བ་ནི་བགེགས་ལ་བསྣུན་པའི་ཕྱག་རྒྱའོ། ༣ །རྡོ་རྗེ་བསྡམས་པ། ནང་དུ་བཅིང་ལ་ཁ་གྱེན་དུ་བསྟན་པ་ཕྱེ་སྟེ། སོར་མོ་རྣམས་ནང་དུ་བསྣོལ་བ་འབར་བ་ལྟར་བྱས་ལ་མཐེ་བོང་གཉིས་སྲིན་

ལག་དང་གུང་མོའི་བར་ནས་བསྒྲེང་ནས་རྩེ་མོ་སྦྱར་བ་ནི་རྡོ་རྗེ་མེའི་ཕྱག་རྒྱ་སྟེ་བགེགས་སྲེག་བའིའོ། ༤ །རྡོ་རྗེ་བསྡམས་པ་ལས། མཐེ་བོང་གཉིས་བརྐྱང་སྟེ་གཤིབས་པ་ནི་རྡོ་རྗེ་སྤྱན་གྱི་ཕྱག་རྒྱ་སྟེ་བགེགས་བཅིང་བའོ། ༥ །རྡོ་རྗེ་བསྡམས་པ་
ལག་དང་གུང་མོའི་བར་ནས་བསྒྲེང་ནས་རྩེ་མོ་སྦྱར་བ་ནི་རྡོ་རྗེ་མེའི་ཕྱག་རྒྱ་སྟེ་བགེགས་སྲེག་བའིའོ། ༤ །རྡོ་རྗེ་བསྡམས་པ་ལས། མཐེ་བོང་གཉིས་བརྐྱང་སྟེ་གཤིབས་པ་ནི་རྡོ་རྗེ་སྤྱན་གྱི་ཕྱག་རྒྱ་སྟེ་བགེགས་བཅིང་བའོ། ༥ །རྡོ་རྗེ་བསྡམས་པ་
བརྐྱང་པ་ས་ལ་བཞག་པ་ནི་འོག་བཅིང་བའིའོ། ༦ །རྡོ་རྗེ་ཁུ་ཚུར་གཉིས་བཅིང་ནས་འགལ་མེའི་འཁོར་ལོ་བཞིན་བསྐོར་ཏེ་མགོ་བོའི་སྟེང་དུ་མཛུབ་མོ་གཉིས་ལྕགས་ཀྱུའི་ཚུལ་དུ་བཞག་པ་ནི་རྡོ་རྗེ་འཇིགས་བྱེད་སྤྱན་གྱི་ཕྱག་རྒྱ་སྟེ་སྟེང་བཅིང་བའིའོ།
བརྐྱང་པ་ས་ལ་བཞག་པ་ནི་འོག་བཅིང་བའིའོ། ༦ །རྡོ་རྗེ་ཁུ་ཚུར་གཉིས་བཅིང་ནས་འགལ་མེའི་འཁོར་ལོ་བཞིན་བསྐོར་ཏེ་མགོ་བོའི་སྟེང་དུ་མཛུབ་མོ་གཉིས་ལྕགས་ཀྱུའི་ཚུལ་དུ་བཞག་པ་ནི་རྡོ་རྗེ་འཇིགས་བྱེད་སྤྱན་གྱི་ཕྱག་རྒྱ་སྟེ་སྟེང་བཅིང་བའིའོ།
༧ རྡོ་རྗེ་ཐལ་མོ་ལས་མཐེ་བོང་གཉིས་བརྐྱང་ལ་མཛུབ་མོ་གཉིས་མཆེ་བ་ལྟར་བྱས་པ་ནི་རྡོ་རྗེ་གནོད་སྦྱིན་གྱི་ཕྱག་རྒྱ་སྟེ་སྟེང་གི་འོག་བཅིང་བའི་འོ། ༨ །རྡོ་རྗེ་ཁུ་ཚུར་གཉིས་ཀྱི་མཐེ་ཆུང་ལུ་གུ་རྒྱུད་དུ་སྤྲེལ་ལ་མཛུབ་མོ་གཉིས་ཀྱི་རྩེ་མོ་སྦྱར་ཏེ་ཟློག་
༧ རྡོ་རྗེ་ཐལ་མོ་ལས་མཐེ་བོང་གཉིས་བརྐྱང་ལ་མཛུབ་མོ་གཉིས་མཆེ་བ་ལྟར་བྱས་པ་ནི་རྡོ་རྗེ་གནོད་སྦྱིན་གྱི་ཕྱག་རྒྱ་སྟེ་སྟེང་གི་འོག་བཅིང་བའི་འོ། ༨ །རྡོ་རྗེ་ཁུ་ཚུར་གཉིས་ཀྱི་མཐེ་ཆུང་ལུ་གུ་རྒྱུད་དུ་སྤྲེལ་ལ་མཛུབ་མོ་གཉིས་ཀྱི་རྩེ་མོ་སྦྱར་ཏེ་ཟློག་
ནས་སྤྱི་བོར་བཞག་པ་ནི་རྡོ་རྗེ་གཙུག་ཏོར་གྱི་ཕྱག་རྒྱ་སྟེ་ཤར་བཅིང་པའིའོ། ༩ །རྡོ་རྗེ་ཁུ་ཚུར་གཉིས་གཅིག་ལ་གཅིག་གིས་མཁྲིག་མའི་གནས་ཀྱི་ཆ་མདུད་པར་བྱས་ཏེ་ཞགས་མིག་གི་ཚུལ་དུ་བྱས་པ་ནི་རྡོ་རྗེ་ཞགས་པའི་ཕྱག་རྒྱ་སྟེ་ཤར་གྱི་ནང་བཅིང་པའིའོ། ༡་།
ནས་སྤྱི་བོར་བཞག་པ་ནི་རྡོ་རྗེ་གཙུག་ཏོར་གྱི་ཕྱག་རྒྱ་སྟེ་ཤར་བཅིང་པའིའོ། ༩ །རྡོ་རྗེ་ཁུ་ཚུར་གཉིས་གཅིག་ལ་གཅིག་གིས་མཁྲིག་མའི་གནས་ཀྱི་ཆ་མདུད་པར་བྱས་ཏེ་ཞགས་མིག་གི་ཚུལ་དུ་བྱས་པ་ནི་རྡོ་རྗེ་ཞགས་པའི་ཕྱག་རྒྱ་སྟེ་ཤར་གྱི་ནང་བཅིང་པའིའོ། ༡་།
རྡོ་རྗེ་བསྡམས་པ་ལས། མཐེ་བོང་གཡོན་པའི་སྟེང་དུ་གཡས་པ་བཞག་ལ་མཛུབ་མོ་གཉིས་མཉམ་པར་གཤིབས་ཏེ་ཅུང་ཟད་ཕྱེ་ལ་མཐེའུ་ཆུང་གཉིས་འགྲེང་བ་ནི་རྡོ་རྗེ་བ་དན་གྱི་ཕྱག་རྒྱ་སྟེ་ནུབ་བཅིང་བའིའོ། ༡༡ །སྔར་གྱི་རྡོ་རྗེ་གནོད་སྦྱིན་
རྡོ་རྗེ་བསྡམས་པ་ལས། མཐེ་བོང་གཡོན་པའི་སྟེང་དུ་གཡས་པ་བཞག་ལ་མཛུབ་མོ་གཉིས་མཉམ་པར་གཤིབས་ཏེ་ཅུང་ཟད་ཕྱེ་ལ་མཐེའུ་ཆུང་གཉིས་འགྲེང་བ་ནི་རྡོ་རྗེ་བ་དན་གྱི་ཕྱག་རྒྱ་སྟེ་ནུབ་བཅིང་བའིའོ། ༡༡ །སྔར་གྱི་རྡོ་རྗེ་གནོད་སྦྱིན་
གྱི་ཕྱག་རྒྱ་ཁར་བཞག་པ་ནི་རྡོ་རྗེ་དུས་ཀྱི་ཕྱག་རྒྱ་སྟེ་བྱང་བཅིང་བའིའོ། །སྔགས་འདི་ཉིད་ཀྱིས་ཕྱོགས་མཚམས་དང་སྟེང་འོག་གི་བགེགས་རྣམས་ཚར་བཅད་པར་བསམ་མོ། ༡༢ །རྡོ་རྗེ་ཁུ་ཚུར་གཉིས་ཀྱིས་རི་བོ་འདེགས་པའི་ཚུལ་ལྟར་བྱ་བ་ནི་རྡོ་རྗེ་རྩེ་
གྱི་ཕྱག་རྒྱ་ཁར་བཞག་པ་ནི་རྡོ་རྗེ་དུས་ཀྱི་ཕྱག་རྒྱ་སྟེ་བྱང་བཅིང་བའིའོ། །སྔགས་འདི་ཉིད་ཀྱིས་ཕྱོགས་མཚམས་དང་སྟེང་འོག་གི་བགེགས་རྣམས་ཚར་བཅད་པར་བསམ་མོ། ༡༢ །རྡོ་རྗེ་ཁུ་ཚུར་གཉིས་ཀྱིས་རི་བོ་འདེགས་པའི་ཚུལ་ལྟར་བྱ་བ་ནི་རྡོ་རྗེ་རྩེ་

༄༅། །མོའི་ཕྱག་རྒྱ་སྟེ་ལྷོ་བཅིང་བའིའོ། ༡༣ །ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་དང་གུང་མོ་གཉིས་གཤིབས་ཏེ་བསྒྲེང་པ་ནི་རྡོ་རྗེ་ལས་ཀྱི་ཕྱག་རྒྱ་སྟེ་དཀྱིལ་འཁོར་བཅིང་བའིའོ། ༡༤ རྡོ་རྗེ་ཁུ་ཚུར་གཉིས་བཅིངས་ནས་གཡོན་པའི་མཁྲིག་
༄༅། །མོའི་ཕྱག་རྒྱ་སྟེ་ལྷོ་བཅིང་བའིའོ། ༡༣ །ཧཱུྃ་མཛད་ཀྱི་ཕྱག་རྒྱ་ལས་མཛུབ་མོ་དང་གུང་མོ་གཉིས་གཤིབས་ཏེ་བསྒྲེང་པ་ནི་རྡོ་རྗེ་ལས་ཀྱི་ཕྱག་རྒྱ་སྟེ་དཀྱིལ་འཁོར་བཅིང་བའིའོ། ༡༤ རྡོ་རྗེ་ཁུ་ཚུར་གཉིས་བཅིངས་ནས་གཡོན་པའི་མཁྲིག་
མའི་རྒྱབ་ཀྱི་སྟེང་དུ་གཡས་པའི་མཁྲིག་མའི་རྒྱབ་བཞག་ནས་བསྣོལ་བའི་མཐེའུ་ཆུང་གཉིས་སྦྲེལ་ལ་མཛུབ་མོ་གཉིས་བསྒྲེང་བ་ནི་ཧཱུྃ་མཛད་ཀྱི་ཕྱག་རྒྱ་སྟེ་དེ་ཉིད་ཀྱི་ར་བའིའོ། ༡༥ །རྡོ་རྗེ་བསྡམས་པ་ནི་ཐམས་ཅད་རྡོ་རྗེའི་རང་བཞིན་དུ་སྒོམ་པའི་ཕྱག་
མའི་རྒྱབ་ཀྱི་སྟེང་དུ་གཡས་པའི་མཁྲིག་མའི་རྒྱབ་བཞག་ནས་བསྣོལ་བའི་མཐེའུ་ཆུང་གཉིས་སྦྲེལ་ལ་མཛུབ་མོ་གཉིས་བསྒྲེང་བ་ནི་ཧཱུྃ་མཛད་ཀྱི་ཕྱག་རྒྱ་སྟེ་དེ་ཉིད་ཀྱི་ར་བའིའོ། ༡༥ །རྡོ་རྗེ་བསྡམས་པ་ནི་ཐམས་ཅད་རྡོ་རྗེའི་རང་བཞིན་དུ་སྒོམ་པའི་ཕྱག་
རྒྱ་སྟེ་སྔར་གྱི་སྔགས་དང་བཅས་པ་ལན་གསུམ་གསུམ་བྱ་བ་ནི་སྲུང་བའི་འཁོར་ལོའོ། །དེ་ནས་སྤྲོ་ན། རང་མེ་ལྟར་འབར་བའི་ང་རྒྱལ་དང་ལྡན་པས་ཁྲོ་བོའི་ཚོགས་སྤྱན་དྲངས་པ་ནི། རང་གི་སྙིང་ག་ནས་འོད་ཟེར་འཕྲོས་པས་ཁྲོ་
རྒྱ་སྟེ་སྔར་གྱི་སྔགས་དང་བཅས་པ་ལན་གསུམ་གསུམ་བྱ་བ་ནི་སྲུང་བའི་འཁོར་ལོའོ། །དེ་ནས་སྤྲོ་ན། རང་མེ་ལྟར་འབར་བའི་ང་རྒྱལ་དང་ལྡན་པས་ཁྲོ་བོའི་ཚོགས་སྤྱན་དྲངས་པ་ནི། རང་གི་སྙིང་ག་ནས་འོད་ཟེར་འཕྲོས་པས་ཁྲོ་
བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་བསྐོར་བ་ཨཱི་བཛྲ་མ་ཧཱ་ཀྲོ་དྷ་རཱ་ཛ་ས་པཱ་རི་ཝ་ར་ཨོཾ་བཛྲ་ས་མཱ་ཛ༔ རྡོ་རྗེ་དྲིལ་བུ་འཛིན་པས། ཧཱུྃ་ཡེ་ཤེས་བསྐལ་
བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་བསྐོར་བ་ཨཱི་བཛྲ་མ་ཧཱ་ཀྲོ་དྷ་རཱ་ཛ་ས་པཱ་རི་ཝ་ར་ཨོཾ་བཛྲ་ས་མཱ་ཛཿ རྡོ་རྗེ་དྲིལ་བུ་འཛིན་པས། ཧཱུྃ་ཡེ་ཤེས་བསྐལ་
པའི་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་
པའི་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་
མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་
མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་

འདྲེན་ན། །འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨོཾ་བཛྲ་ཀྲོ་དྷ་རཱ་ཛ་ས་པཱ་རི་ཝ་ར་ཨེ་ཧེ་ཧིས་སྤྱན་དྲངས། ཨོཾ་པདྨ་ཀ་མ་ལཱ་ཡ་ཧཱུཾ་གྱིས་གདན་འབུལ། ཨོཾ་ཨནྣཾ།
འདྲེན་ན། །འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨོཾ་བཛྲ་ཀྲོ་དྷ་རཱ་ཛ་ས་པཱ་རི་ཝ་ར་ཨེ་ཧེ་ཧིས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ་གྱིས་གདན་འབུལ། ཨོཾ་ཨརྒྷཾ
པུཤྩ། དྷུ་པེ། ཨཱ་ལོ་ཀེ །གནྡྷེ། ནེ་ཝིཏེ། ཤབྡ་ཧཱུྃ་གིས་མཆོད། ཧཱུཾ། ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་
པུཥྤེ། དྷུ་པྤེ། ཨཱ་ལོ་ཀེ །གནྡྷེ། ནཻ་ཝིཏྱེ། ཤབྡ་ཧཱུྃ་གིས་མཆོད། ཧཱུྃ། ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་
ཞིང་༑ །ཐབས་ལ་མཁས་པས་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་བསྟོད། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་
ཞིང་༑ །ཐབས་ལ་མཁས་པས་འཇིགས་བྱེད་སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་བསྟོད། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་
ལུགས་ཟ་བྱེད་རྔམ་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་བསྟོད། །ལྷག་པའི་ཡེ་ཤེས་རོལ་པ་སྟོན་མཛད་
ལུགས་ཟ་བྱེད་རྔམ་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་བསྟོད། །ལྷག་པའི་ཡེ་ཤེས་རོལ་པ་སྟོན་མཛད་
 ཅིང་༑ །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱུན་གྱིས་བརྒྱན་ལ་ཕྱག་འཚལ་བསྟོད། །
 ཅིང་༑ །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱུན་གྱིས་བརྒྱན་ལ་ཕྱག་འཚལ་བསྟོད། །
བསྐལ་པ་མེ་ལྟར་འབར་བའི་ཀློང་དཀྱིལ་ན། །དཔའ་བོ་སྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་།
བསྐལ་པ་མེ་ལྟར་འབར་བའི་ཀློང་དཀྱིལ་ན། །དཔའ་བོ་སྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག །

༄༅། །པར་མཛད་ལ་ཕྱག་འཚལ་བསྟོད། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་།
༄༅། །པར་མཛད་ལ་ཕྱག་འཚལ་བསྟོད། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་
རོ་འབྲུག་སྒྲ་སྟོང་བཞིན་སྒྲོགས། །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུཾ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་
རོ་འབྲུག་སྒྲ་སྟོང་བཞིན་སྒྲོགས། །ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་
མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་བསྟོད་དོ། །དཀྱིལ་འཁོར་ཆེན་པོའི་ས་གཞི་ལ་གནས་པའི། །ལྷ་ལ་
མཛད་པ། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་བསྟོད་དོ། །དཀྱིལ་འཁོར་ཆེན་པོའི་ས་གཞི་ལ་གནས་པའི། །ལྷ་ལ་
སོགས་པའི་བགེགས་ཚོགས་ཀུན་ཉོན་ཅིག །ང་ནི་གནས་འདིར་དཀྱིལ་འཁོར་ཆེན་པོ་འབྲི། །ཁྱེད་རྣམས་འདི་ནས་གཞན་དུ་འགྲོ་བར་གྱིས། །གལ་ཏེ་ང་ཡི་ཚིག་ལས་
སོགས་པའི་བགེགས་ཚོགས་ཀུན་ཉོན་ཅིག །ང་ནི་གནས་འདིར་དཀྱིལ་འཁོར་ཆེན་པོ་འབྲི། །ཁྱེད་རྣམས་འདི་ནས་གཞན་དུ་འགྲོ་བར་གྱིས། །གལ་ཏེ་ང་ཡི་ཚིག་ལས་
འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་བ་ཡིས། །མགོ་བོ་ཚལ་པ་བརྒྱར་ནི་འགས་འགྱུར་ཞིང་། །བགེགས་རྣམས་བརླག་པར་འགྱུར་བ་གདོན་མི་ཟ། །ཞེས་པས་
འདའ་བྱེད་ན། །ཡེ་ཤེས་ཅན་གྱི་རྡོ་རྗེ་འབར་བ་ཡིས། །མགོ་བོ་ཚལ་པ་བརྒྱར་ནི་འགས་འགྱུར་ཞིང་། །བགེགས་རྣམས་བརླག་པར་འགྱུར་བ་གདོན་མི་ཟ། །ཞེས་པས་
བགེགས་ལ་བཀའ་བསྒོ། རྡོ་རྗེ་ཧཱུྃ་མཛད་ཀྱི་ཕྱག་རྒྱ་སྙིང་ཁར་རེག་ཅིང་། ཨོཾ་སུམ་བྷ་ནི་སུམ་བྷ་ཧཱུཾ། །དཔྲལ་བར། གྲིཉྩ་གྲིཉྩ་ཧཱུྃ། ལྐོག་མར། གྲཧྨཱ་པ་ཡ་གྲིདྡྷཱ་པ་ཡ་ཧཱུཾ། སྤྱི་བོར། ཨཱ་ན་ཡ་ཧོ་བྷ་
བགེགས་ལ་བཀའ་བསྒོ། རྡོ་རྗེ་ཧཱུྃ་མཛད་ཀྱི་ཕྱག་རྒྱ་སྙིང་ཁར་རེག་ཅིང་། ཨོཾ་སུམ་བྷ་ནི་སུམ་བྷ་ཧཱུྃ། །དཔྲལ་བར།གྲྀཧྞ་གྲྀཧྞ་ཧཱུྃ། ལྐོག་མར། གྲཧྨཱ་པ་ཡ་གྲིདྡྷཱ་པ་ཡ་ཧཱུྃ། སྤྱི་བོར། ཨཱ་ན་ཡ་ཧོ་བྷ་

ག་ཝཱན་བིདུ་རཱ་ཛ་ཧཱུྃ་ཕཊ། ཅེས་བརྗོད་ལ་བདག་བཟུང་། སྔགས་དང་ཕྱག་རྒྱུ་དེ་ཉིད་ཀྱིས་ཤར་ནས་བཟུང་ནས་ཕྱོགས་བཞི་དང་། མེ་ནས་བཟུང་སྟེ་མཚམས་བཞིར་གཡས་བསྐོར་དུ་བྱས་པས་གནས་དང་རྣལ་འབྱོར་བསྲུང་སྟེ་
ག་ཝཱན་བིདུ་རཱ་ཛ་ཧཱུྃ་ཕཊ། ཅེས་བརྗོད་ལ་བདག་བཟུང་། སྔགས་དང་ཕྱག་རྒྱུ་དེ་ཉིད་ཀྱིས་ཤར་ནས་བཟུང་ནས་ཕྱོགས་བཞི་དང་། མེ་ནས་བཟུང་སྟེ་མཚམས་བཞིར་གཡས་བསྐོར་དུ་བྱས་པས་གནས་དང་རྣལ་འབྱོར་བསྲུང་སྟེ་
བགེགས་མེད་པར་བྱས། རྡོ་རྗེ་ལས་ཀྱི་ཕྱག་རྒྱ་དང་། ཨོ་བཛྲ་ཀརྨ་ཀཾ། རྡོ་རྗེ་སྲུང་བའི་ཕྱག་རྒྱ་དང་། ཨོཾ་བཛྲ་རཀྵ་ཧཾ། རྡོ་རྗེ་གནོད་སྦྱིན་གྱི་ཕྱག་རྒྱ་དང་། ཨོཾ་བཛྲ་ཡཀྵ་ཧཱུཾ། རྡོ་རྗེ་ཁུ་ཚུར་གྱི་ཕྱག་རྒྱ་དང་། ཨོ་
བགེགས་མེད་པར་བྱས། རྡོ་རྗེ་ལས་ཀྱི་ཕྱག་རྒྱ་དང་། ཨོཾ་བཛྲ་ཀརྨ་ཀཾ། རྡོ་རྗེ་སྲུང་བའི་ཕྱག་རྒྱ་དང་། ཨོཾ་བཛྲ་རཀྵ་ཧཾ། རྡོ་རྗེ་གནོད་སྦྱིན་གྱི་ཕྱག་རྒྱ་དང་། ཨོཾ་བཛྲ་ཡཀྵ་ཧཱུྃ། རྡོ་རྗེ་ཁུ་ཚུར་གྱི་ཕྱག་རྒྱ་དང་། ཨོཾ་
བཛྲ་སནི་བོ་རྣམས་ཀྱི་བདག་བརྟན་པར་བསྲུང་། དེ་དག་གི་ཕྱག་རྒྱ་ནི། རྡོ་རྗེ་བསྡམས་པ་ལས། མཐེ་བོང་དང་། མཐེའུ་ཆུང་རྩེ་སྤྲད་དེ་བསྐྱེད་པ་ནི་ལས་ཀྱིའོ། དེ་ཉིད་ལས་མཛུབ་མོ་གཉིས་བརྐྱང་སྟེ་རྩེ་སྤྲད་པ་ནི་བསྲུང་བའིའོ། །དེ་
བཛྲ་སནི་བོ་རྣམས་ཀྱི་བདག་བརྟན་པར་བསྲུང་། དེ་དག་གི་ཕྱག་རྒྱ་ནི། རྡོ་རྗེ་བསྡམས་པ་ལས། མཐེ་བོང་དང་། མཐེའུ་ཆུང་རྩེ་སྤྲད་དེ་བསྐྱེད་པ་ནི་ལས་ཀྱིའོ། དེ་ཉིད་ལས་མཛུབ་མོ་གཉིས་བརྐྱང་སྟེ་རྩེ་སྤྲད་པ་ནི་བསྲུང་བའིའོ། །དེ་
ཉིད་ལས་མཐེ་བོང་གཉིས་བསྣོལ་ཏེ་བཞག་པ་ནི་གནོད་སྦྱིན་གྱིའོ། །རྡོ་རྗེ་བསྡམས་པ་ལས་མཐེ་བོང་གཉིས་ནང་དུ་བཅུག་པའི་རྒྱབ་མཛུབ་མོ་གཉིས་ཀྱིས་མནན་པ་ནི་ཁུ་ཚུར་གྱིའོ། །དེ་ནས་རྡོ་རྗེ་གསོར་ཞིང་དྲིལ་བུ་གསིལ་ལ། ཨོཾ་བཛྲ་སཏ་
ཉིད་ལས་མཐེ་བོང་གཉིས་བསྣོལ་ཏེ་བཞག་པ་ནི་གནོད་སྦྱིན་གྱིའོ། །རྡོ་རྗེ་བསྡམས་པ་ལས་མཐེ་བོང་གཉིས་ནང་དུ་བཅུག་པའི་རྒྱབ་མཛུབ་མོ་གཉིས་ཀྱིས་མནན་པ་ནི་ཁུ་ཚུར་གྱིའོ། །དེ་ནས་རྡོ་རྗེ་གསོར་ཞིང་དྲིལ་བུ་གསིལ་ལ། ཨོཾ་བཛྲ་སཏ་
ས་མ་ཡ། མ་ནུ་པཱ་ལ་ཡ། བཛྲ་ས་ཏཱ་ཏེ་ནོ་པ་ཏིཥྛ། དྲི་ཌྷ་མེ་བྷ་ཝ། སུ་ཏོཏྟོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོབྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་
ས་མ་ཡ། མ་ནུ་པཱ་ལ་ཡ། བཛྲ་ས་ཏཱ་ཏེ་ནོ་པ་ཏིཥྛ། དྲི་ཌྷོ་མེ་བྷ་ཝ། སུ་ཏོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོབྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་
ཀརྨ་སུ་ཙ་མེ། ཙིཏྟཾ་ཤྲི་ཡཿཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན་སརྦ་ཏ་ཐཱ་ག་ཏ། བཛྲ་མཱ་མེ་མུཉྩ། བཛྲ་བྷ་ཝ། མ་ཧཱ་ས་མ་ཡ་ས་ཏཱ་ཨཱ༔ །ཞེས་པ་ལན་གསུམ་གྱིས་
ཀརྨ་སུ་ཙ་མེ། ཙིཏྟཾ་ཤྲི་ཡཿཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་སརྦ་ཏ་ཐཱ་ག་ཏ། བཛྲ་མཱ་མེ་མུཉྩ། བཛྲ་བྷ་ཝ། མ་ཧཱ་ས་མ་ཡ་ས་ཏཱ་ཨཱཿ །ཞེས་པ་ལན་གསུམ་གྱིས་

༄༅། །བརྟན་པར་བྱའོ། །འདི་རྣམས་མ་བྱས་ཀྱང་ཆོ་ག་ཆད་པའི་སྐྱོན་ཅུང་ཟད་ཀྱང་མེད་དོ།། །། ༈ གཉིས་པ་བདག་བསྐྱེད་དངོས་ལ་གསུམ། ལྷ་འགྲུབ་པའི་རྒྱུ་བསྒོམ་པ། འབྲས་བུ་ལྷ་བསྐྱེད་པ་དངོས། ཆེད་དུ་གཏད་པའི་
༄༅། །བརྟན་པར་བྱའོ། །འདི་རྣམས་མ་བྱས་ཀྱང་ཆོ་ག་ཆད་པའི་སྐྱོན་ཅུང་ཟད་ཀྱང་མེད་དོ།། །། ༈ གཉིས་པ་བདག་བསྐྱེད་དངོས་ལ་གསུམ། ལྷ་འགྲུབ་པའི་རྒྱུ་བསྒོམ་པ། འབྲས་བུ་ལྷ་བསྐྱེད་པ་དངོས། ཆེད་དུ་གཏད་པའི་
བཟླས་པ་བྱ་བའོ། །དང་པོ་ནི། རང་གི་ལག་མཐིལ་གཉིས་སུ་ཨ་ཨ་ལས་ཟླ་བའི་དཀྱིལ་འཁོར་རེ་རེ། དེ་དག་གི་དབུས་སུ་ཧཱུྃ་དང་ཨཱ༔བསམ། ཐལ་མོ་གཉིས་ལ། ཨ་ཨཱ།
བཟླས་པ་བྱ་བའོ། །དང་པོ་ནི། རང་གི་ལག་མཐིལ་གཉིས་སུ་ཨ་ཨ་ལས་ཟླ་བའི་དཀྱིལ་འཁོར་རེ་རེ། དེ་དག་གི་དབུས་སུ་ཧཱུྃ་དང་ཨཱཿབསམ། ཐལ་མོ་གཉིས་ལ། ཨ་ཨཱ།
ཨི་ཨཱི། ཨུ་ཨཱུ། རྀ་རཱི། ལི་ལཱི། ཨེ་ཨེ། ཨོ་ཨཽ། ཨཾ་ཨ༔ ཞེས་ལན་གཉིས་བརྗོད། རྣམས་ཀྱིས་གང་བ་ལས་འོད་ཟེར་འཕྲོ་བ་གཡས་གཡོན་གྱི་མཐེ་བོང་ལ་ཨོཾ།
ཨི་ཨཱི། ཨུ་ཨཱུ། རྀ་རཱི། ལི་ལཱི། ཨེ་ཨེ། ཨོཾ་ཨཽ། ཨཾ་ཨཿ ཞེས་ལན་གཉིས་བརྗོད། རྣམས་ཀྱིས་གང་བ་ལས་འོད་ཟེར་འཕྲོ་བ་གཡས་གཡོན་གྱི་མཐེ་བོང་ལ་ཨོཾ།
མཛུབ་མོ་ལ་ཧཱུྃ། གུང་མོ་ལ་ཏྭཾ། སྲིན་ལག་ཧྲྰི༔ མཐེའུ་ཆུང་ལ་ཨཱ༔བཀོད་དེ། གཡས་པའི་མཐེ་བོང་ལ་རྣམ་པར་སྣང་མཛད། མཛུབ་མོ་ལ་མི་བསྐྱོད་པ། གུང་མོ་
མཛུབ་མོ་ལ་ཧཱུྃ། གུང་མོ་ལ་ཏྭཾ། སྲིན་ལག་ཧྲཱིཿ མཐེའུ་ཆུང་ལ་ཨཱཿབཀོད་དེ། གཡས་པའི་མཐེ་བོང་ལ་རྣམ་པར་སྣང་མཛད། མཛུབ་མོ་ལ་མི་བསྐྱོད་པ། གུང་མོ་
 ལ་རིན་འབྱུང་། སྲིན་ལག་ལ་འོད་དཔག་མེད། མཐེའུ་ཆུང་ལ་དོན་ཡོད་གྲུབ་པ། གཡོན་གྱི་མཐེ་བོང་ལ་རྡོ་རྗེ་དབྱིངས་ཀྱི་དབང་ཕྱུག་མ། མཛུབ་མོ་ལ་རྡོ་རྗེ་ཐུགས་
 ལ་རིན་འབྱུང་། སྲིན་ལག་ལ་འོད་དཔག་མེད། མཐེའུ་ཆུང་ལ་དོན་ཡོད་གྲུབ་པ། གཡོན་གྱི་མཐེ་བོང་ལ་རྡོ་རྗེ་དབྱིངས་ཀྱི་དབང་ཕྱུག་མ། མཛུབ་མོ་ལ་རྡོ་རྗེ་ཐུགས་
མ༑ གུང་མོ་ལ་རྡོ་རྗེ་དབང་བསྐུར་མ། སྲིན་ལག་ལ་རྡོ་རྗེ་མཚོན་ཆ་མ། མཐེའུ་ཆུང་ལ་རྡོ་རྗེ་ཀུན་མ་རྣམས་ཕོ་མོའི་ཁྱད་མ་གཏོགས་ཞལ་ཕྱག་རིགས་ལྔ་དང་འདྲ་བར་
མ༑ གུང་མོ་ལ་རྡོ་རྗེ་དབང་བསྐུར་མ། སྲིན་ལག་ལ་རྡོ་རྗེ་མཚོན་ཆ་མ། མཐེའུ་ཆུང་ལ་རྡོ་རྗེ་ཀུན་མ་རྣམས་ཕོ་མོའི་ཁྱད་མ་གཏོགས་ཞལ་ཕྱག་རིགས་ལྔ་དང་འདྲ་བར་

བསམས་ལ། མཉམ་པའི་ཐལ་མོ་དང་། ༀ་ཨ་སྐྱོ་ནྱ་ཨ་ནུ་ག་ཏསརྦ་དྷས་ལྷ་དང་ལྷ་མོ་རྣམས་རེག །རྡོ་རྗེ་ཐལ་མོ་དང་། སྤུ་ར་སྤ་ར་ཨ་ནུ་པྲ་བིཥྛསརྦ་དྷརྨཱཋབཛྲ་ཨཉྫ་ལི་ཡིས་རྗེས་སུ་ཞུགས། རྡོ་རྗེ་
བསམས་ལ། མཉམ་པའི་ཐལ་མོ་དང་། ༀ་ཨ་སྐྱོ་ནྱ་ཨ་ནུ་ག་ཏསརྦ་དྷས་ལྷ་དང་ལྷ་མོ་རྣམས་རེག །རྡོ་རྗེ་ཐལ་མོ་དང་། སྤུ་ར་སྤ་ར་ཨ་ནུ་པྲ་བིཥྛསརྦ་དྷརྨཱཋབཛྲ་ཨཉྫ་ལི་ཡིས་རྗེས་སུ་ཞུགས། རྡོ་རྗེ་
བསྡམས་པ་དང་། ཨཏན་ཨ་ནུ་པྲ་བིཝསརྦ་དྷརྨཱབཛྲ་བན་དྷ་ཡིས་གཅིག་ཏུ་འདྲེས་པར་བསམ་ཞིང་སེམས་འོད་གསལ་བར་བསམས་ལ། རྡོ་རྗེ་བསྡམས་པའི་ཕྱག་རྒྱ་ལན་གསུམ་དཀྲོལ་ཞིང་། བཛྲ་བན་ཏུཊ་ཀྱིས་སྡིག་པ་
བསྡམས་པ་དང་། ཨཏན་ཨ་ནུ་པྲ་བིཥྚཿསརྦ་དྷརྨཱབཛྲ་བན་དྷ་ཡིས་གཅིག་ཏུ་འདྲེས་པར་བསམ་ཞིང་སེམས་འོད་གསལ་བར་བསམས་ལ། རྡོ་རྗེ་བསྡམས་པའི་ཕྱག་རྒྱ་ལན་གསུམ་དཀྲོལ་ཞིང་། བཛྲ་བན་ཏུཊ་ཀྱིས་སྡིག་པ་
ཐམས་ཅད་དྲལ། རྡོ་རྗེ་བསྡམས་པའི་མཐེ་བོང་ནང་དུ་བཅུག་ལ། ཨོ་བཛྲ་ཨ་བེ་ཤ་ཅེས་དང་། ཨཱ་བཅུ་ནས་བརྒྱའི་བར་བཟླས་ནས། སྙིང་གར་དང་པོའི་རྡོ་རྗེ་ཆར་བཞིན་དུ་དབབ་ཅིང་། ཏིཥྛ་བཛྲ་དྲི་རྣོ་མེ་བྷ་ཝ།
ཐམས་ཅད་དྲལ། རྡོ་རྗེ་བསྡམས་པའི་མཐེ་བོང་ནང་དུ་བཅུག་ལ། ཨོཾ་བཛྲ་ཨ་བེ་ཤ་ཅེས་དང་། ཨཱ་བཅུ་ནས་བརྒྱའི་བར་བཟླས་ནས། སྙིང་གར་དང་པོའི་རྡོ་རྗེ་ཆར་བཞིན་དུ་དབབ་ཅིང་། ཏིཥྛ་བཛྲ་དྲི་རྣོ་མེ་བྷ་ཝ།
ཤ་ཤཱ་ཏོ་མེ་བྷ་ཝ་ཧྲི་ད་ཡཾ་མེ། ཨ་དྷི་ཏི་སརྦ་སིདྡྷི་མྨེ་པྲ་ཡཙྪ་ཧཱུཾ། ཧ་ཧ་ཧ་ཧ་ཧོ༔ ཞེས་བརྗོད་ཅིང་ཕྱག་རྒྱ་དཀྲོལ། ཡང་ཕྱག་རྒྱ་དེ་ཉིད་བཅའ་ཞིང་། བཛྲ་མུཉྩི་བརྗོད། ཨོཾ་བཛྲ་མུཉྩི་ཐཾ་གིས་ཕྱག་
ཤ་ཤཱ་ཏོ་མེ་བྷ་ཝ་ཧྲི་ད་ཡཾ་མེ། ཨ་དྷི་ཏི་སརྦ་སིདྡྷི་མྨེ་པྲ་ཡཙྪ་ཧཱུྃ། ཧ་ཧ་ཧ་ཧ་ཧོཿ ཞེས་བརྗོད་ཅིང་ཕྱག་རྒྱ་དཀྲོལ། ཡང་ཕྱག་རྒྱ་དེ་ཉིད་བཅའ་ཞིང་། བཛྲ་མུཉྩི་བརྗོད། ཨོཾ་བཛྲ་མུཉྩི་ཐཾ་གིས་ཕྱག་
རྒྱ་དཀྲོལ་ཞིང་སེ་གོལ་གཏོགས་ཏེ། ཡེ་ཤེས་པ་རྣམས་བརྟན་པར་བསམ་མོ། །གཉིས་པ་ནི། ཨོཾ་སྭ་བྷ་ཝ་ཤུདྡྷསརྦ་དྷརཿསྭ་བྷ་ཝ་ཤུདྡྷོཉཧཾ། ཅེས་པས་སྟོང་པར་བསམ། སྟོང་པའི་ངང་ལས་པཾ་ལས་པདྨ་དང་
རྒྱ་དཀྲོལ་ཞིང་སེ་གོལ་གཏོགས་ཏེ། ཡེ་ཤེས་པ་རྣམས་བརྟན་པར་བསམ་མོ། །གཉིས་པ་ནི། ཨོཾ་སྭ་བྷ་ཝ་ཤུདྡྷསརྦ་དྷརཿསྭ་བྷ་ཝ་ཤུདྡྷོ྅ཧཾ། ཅེས་པས་སྟོང་པར་བསམ། སྟོང་པའི་ངང་ལས་པཾ་ལས་པདྨ་དང་
ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ཧཱུཾ་གིས་མཚན་པ། དེ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་རང་ཉིད་རྡོ་རྗེ་སེམས་དཔའ་
ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་རང་ཉིད་རྡོ་རྗེ་སེམས་དཔའ་

༄༅། །སྐུ་མདོག་དཀར་པོ་རབ་ཏུ་དགེས་པའི་སྤྱན་གདངས་པ། དར་གྱི་ན་བཟའ་དང་། རིན་པོ་ཆེའི་རྒྱན་གྱིས་བརྒྱན་པ། ཕྱག་གཡས་པ་རྡོ་རྗེ་རྩེ་ལྔ་པ་ཐུགས་
༄༅། །སྐུ་མདོག་དཀར་པོ་རབ་ཏུ་དགེས་པའི་སྤྱན་གདངས་པ། དར་གྱི་ན་བཟའ་དང་། རིན་པོ་ཆེའི་རྒྱན་གྱིས་བརྒྱན་པ། ཕྱག་གཡས་པ་རྡོ་རྗེ་རྩེ་ལྔ་པ་ཐུགས་
ཀར་སྟོད་དེ་འཛིན་པ། གཡོན་པ་དྲིལ་བུ་ཁ་དཀུར་བསྟེན་པ། སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར་པར་བསམས་ཏེ། ཕྱག་འཚལ་བའི་ཐལ་མོ་དཔྲལ་བར་བཞག་ལ། ཨོ་བྷི་
ཀར་སྟོད་དེ་འཛིན་པ། གཡོན་པ་དྲིལ་བུ་ཁ་དཀུར་བསྟེན་པ། སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར་པར་བསམས་ཏེ། ཕྱག་འཚལ་བའི་ཐལ་མོ་དཔྲལ་བར་བཞག་ལ། ཨོཾ་བྷྲི་
ཏ་བྷི་ཏ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ་ཀྱིས་སྐུ་དང་། ཐལ་མོ་སྙིམ་བར་སྦྱར་བ་མགྲིན་པར་བཞག་ལ། ཨོཾ་ཏྲ་ཊ་ཏྲ་ཊ་སརྦ་ཨཱ་ཝ་ར་ཎ་ནི་ཧཱུཾ་ཕཊ་ཀྱིས་གསུང་དང་། རྡོ་རྗེ་ཐལ་མོ་ལས། གུང་མོ་གཉིས་དང་མཐའ་བཞི་
ཏ་བྷི་ཏ་སརྦ་ཨཱ་ཝ་ར་ཎཱ་ནི་ཧཱུྃ་ཕཊ་ཀྱིས་སྐུ་དང་། ཐལ་མོ་སྙིམ་བར་སྦྱར་བ་མགྲིན་པར་བཞག་ལ། ཨོཾ་ཏྲ་ཊ་ཏྲ་ཊ་སརྦ་ཨཱ་ཝ་ར་ཎ་ནི་ཧཱུྃ་ཕཊ་ཀྱིས་གསུང་དང་། རྡོ་རྗེ་ཐལ་མོ་ལས། གུང་མོ་གཉིས་དང་མཐའ་བཞི་
མས་པ་ལས་གུང་མོ་དང་མཐའ་བཞི་སྦྱར་བར་བཞེད་དེ་ཕྱག་རྒྱ་དེ་སྙིང་གར་བཞག་ལ། ཨོ་ཅིན་ཅིན་སརྦ་ཨཱ་ཝ་ར་ཎ་ནི་ཧཱུཾ་ཕཊ་ཀྱིས་ཐུགས་བྱིན་གྱིས་བརླབ་བོ། །དེ་ནས་རྡོ་རྗེ་
མས་པ་ལས་གུང་མོ་དང་མཐའ་བཞི་སྦྱར་བར་བཞེད་དེ་ཕྱག་རྒྱ་དེ་སྙིང་གར་བཞག་ལ། ཨོཾ་ཅིན་ཅིན་སརྦ་ཨཱ་ཝ་ར་ཎ་ནི་ཧཱུྃ་ཕཊ་ཀྱིས་ཐུགས་བྱིན་གྱིས་བརླབ་བོ། །དེ་ནས་རྡོ་རྗེ་
བསྡམས་པ་ལས། གུང་མོ་རྡོ་རྗེ་འདྲ་བར་གཤིབས། མཐེ་བོང་དང་མཐེའུ་ཆུང་གཉིས་བརྐྱང་པ་ཕྱག་ན་རྡོ་རྗེའི་ཕྱག་རྒྱ་སྤྱི་བོར་བཞག་ལ།དེ་ཉིད་ལས། མཛུབ་མོ་དང་སྲིན་ལག་པདྨ་འདྲ་བར་བྱས་པ་སྦྱོང་
བསྡམས་པ་ལས། གུང་མོ་རྡོ་རྗེ་འདྲ་བར་གཤིབས། མཐེ་བོང་དང་མཐེའུ་ཆུང་གཉིས་བརྐྱང་པ་ཕྱག་ན་རྡོ་རྗེའི་ཕྱག་རྒྱ་སྤྱི་བོར་བཞག་ལ།དེ་ཉིད་ལས། མཛུབ་མོ་དང་སྲིན་ལག་པདྨ་འདྲ་བར་བྱས་པ་སྦྱོང་
རྒྱལ་གྱི་ཕྱག་རྒྱ་དཔྲལ་བར་བཞག་ལ། ཨོཾ་བུདྡྷ་ཨ་བྷི་ཥིཉྩ་ཨོ། དེ་ཉིད་ལས། མཛུབ་མོ་དང་སྲིན་ལག་རིན་པོ་ཆེ་འདྲ་བར་བྱས་པ་དབང་བསྐུར་བའི་ཕྱག་རྒྱ་རྣ་བ་གཡས་པའི་སྟེང་དུ་བཞག་ལ། ཨོཾ་རཏྟ་ཨ་བྷི་ཥིཉྩ་ཧཱུཾ།
རྒྱལ་གྱི་ཕྱག་རྒྱ་དཔྲལ་བར་བཞག་ལ། ཨོཾ་བུདྡྷ་ཨ་བྷི་ཥིཉྩ་ཨོཾ། དེ་ཉིད་ལས། མཛུབ་མོ་དང་སྲིན་ལག་རིན་པོ་ཆེ་འདྲ་བར་བྱས་པ་དབང་བསྐུར་བའི་ཕྱག་རྒྱ་རྣ་བ་གཡས་པའི་སྟེང་དུ་བཞག་ལ། ཨོཾ་རཏྟ་ཨ་བྷི་ཥིཉྩ་ཧཱུྃ།

མཐེ་བོང་དང་མཐེའུ་ཆུང་སོ་སོར་མཉམ་ལ། ལྷག་མ་ཐམས་ཅད་བརྐྱང་པ་སྡིག་པ་སྲེག་པའི་ཕྱག་རྒྱ་ལྟག་པར་བཞག་ལ། ཨོཾ་པདྨ་ཨ་བྷི་ཥིཉྩནྟིདེ་ཉིད་གཡོན་དུ་བསྒྱུར་བ་ལས་ཐམས་ཅད་བའི་ཕྱག་རྒྱ་རྣ་ལྟག་གཡོན་དུ་བཞག་ལ། ཨོ་
མཐེ་བོང་དང་མཐེའུ་ཆུང་སོ་སོར་མཉམ་ལ། ལྷག་མ་ཐམས་ཅད་བརྐྱང་པ་སྡིག་པ་སྲེག་པའི་ཕྱག་རྒྱ་ལྟག་པར་བཞག་ལ། ཨོཾ་པདྨ་ཨ་བྷི་ཥིཉྩནྟིདེ་ཉིད་གཡོན་དུ་བསྒྱུར་བ་ལས་ཐམས་ཅད་བའི་ཕྱག་རྒྱ་རྣ་ལྟག་གཡོན་དུ་བཞག་ལ། ཨོཾ་
པ་བྷི་ཥིཉྩ་ཨཱཿཞེས་བརྗོད་ཅིང་། གནས་དེ་རྣམས་སུ་མི་བསྐྱོད་པ། རྣམ་པར་སྣང་མཛད། རིན་ཆེན་འབྱུང་ལྡན། འོད་དཔག་མེད། དོན་ཡོད་གྲུབ་པ་རྣམས་བཞུགས་པར་བསམ་མོ། །དེ་ལྟར་བདག་རྡོ་རྗེ་སེམས་དཔར་གྱུར་
པ་བྷི་ཥིཉྩ་ཨཱཿཞེས་བརྗོད་ཅིང་། གནས་དེ་རྣམས་སུ་མི་བསྐྱོད་པ། རྣམ་པར་སྣང་མཛད། རིན་ཆེན་འབྱུང་ལྡན། འོད་དཔག་མེད། དོན་ཡོད་གྲུབ་པ་རྣམས་བཞུགས་པར་བསམ་མོ། །དེ་ལྟར་བདག་རྡོ་རྗེ་སེམས་དཔར་གྱུར་
པའི་སྨིན་མཚམས་ནས་འོད་ཟེར་དཔག་ཏུ་མེད་པ་སྤྲོས་པས། སྤྱིར་སེམས་ཅན་ཐམས་ཅད་དང་། བྱེ་བྲག་ཏུ་ངན་སོང་གསུམ་དང་། ཁྱད་པར་དུ་ཚེ་འདས་སོགས་དམིགས་ཡུལ་གང་ཡིན་ལ་ཕོག་པས། འགྲོ་བ་དེ་དག་གི་སྡིག་པ་དང་། སྡུག་
པའི་སྨིན་མཚམས་ནས་འོད་ཟེར་དཔག་ཏུ་མེད་པ་སྤྲོས་པས། སྤྱིར་སེམས་ཅན་ཐམས་ཅད་དང་། བྱེ་བྲག་ཏུ་ངན་སོང་གསུམ་དང་། ཁྱད་པར་དུ་ཚེ་འདས་སོགས་དམིགས་ཡུལ་གང་ཡིན་ལ་ཕོག་པས། འགྲོ་བ་དེ་དག་གི་སྡིག་པ་དང་། སྡུག་
བསྔལ་ཐམས་ཅད་ཞི་བར་བསམས་ལ། ཚངས་པ་ཆེན་པོ་པདྨའི་གདན་ལ་བཞུགས་ཏེ། ངན་སོང་གི་རྒྱུད་ཐམས་ཅད་ཡོངས་སུ་སྦྱོང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
བསྔལ་ཐམས་ཅད་ཞི་བར་བསམས་ལ། ཚངས་པ་ཆེན་པོ་པདྨའི་གདན་ལ་བཞུགས་ཏེ། ངན་སོང་གི་རྒྱུད་ཐམས་ཅད་ཡོངས་སུ་སྦྱོང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས༑ ངན་སོང་གི་རྒྱུད་ཐམས་ཅད་ལས་གྲོལ་བ་ཞེས་བྱ་བའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཏིང་ངེ་འཛིན་གྱི་འོད་ཟེར་འཕྲོ་བ་དང་སྡུད་པ་མང་པོའི་ཕྲེང་བ།
ནས༑ ངན་སོང་གི་རྒྱུད་ཐམས་ཅད་ལས་གྲོལ་བ་ཞེས་བྱ་བའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཏིང་ངེ་འཛིན་གྱི་འོད་ཟེར་འཕྲོ་བ་དང་སྡུད་པ་མང་པོའི་ཕྲེང་བ།
ཉིད་ཀྱི་དཔྲལ་བའི་མཛོད་སྤུ་ནས་ཕྱུང་ནས། དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དག་ཐམས་ཅད་ཀུན་ཏུ་སྣང་བར་བྱས་སོ། །ཀུན་ཏུ་སྣང་བར་།
ཉིད་ཀྱི་དཔྲལ་བའི་མཛོད་སྤུ་ནས་ཕྱུང་ནས། དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དག་ཐམས་ཅད་ཀུན་ཏུ་སྣང་བར་བྱས་སོ། །ཀུན་ཏུ་སྣང་བར་

༄༅། །བྱས་པས་སེམས་ཅན་ཐམས་ཅད་ཀྱི་སེམས་ཉོན་མོངས་པའི་འཆིང་བ་ལས་གྲོལ་ཏེ། བདེ་བ་སོ་སོར་ཐོབ་ནས་དགའ་བའི་ཚལ་ཐམས་ཅད་ཀུན་ཏུ་སྣང་བར་
༄༅། །བྱས་པས་སེམས་ཅན་ཐམས་ཅད་ཀྱི་སེམས་ཉོན་མོངས་པའི་འཆིང་བ་ལས་གྲོལ་ཏེ། བདེ་བ་སོ་སོར་ཐོབ་ནས་དགའ་བའི་ཚལ་ཐམས་ཅད་ཀུན་ཏུ་སྣང་བར་
བྱས་ཏེ། མཆོད་པའི་སྤྲིན་སྣ་ཚོགས་ཀྱིས་མངོན་པར་མཆོད་དེ། ལན་བརྒྱ་ཕྲག་སྟོང་དུ་བསྐོར་བ་བྱས་ནས་མགོ་བོས་ལན་བརྒྱ་སྟོང་ཕྲག་དུ་མར་ཕྱག་འཚལ་ཏེ། བཅོམ་
བྱས་ཏེ། མཆོད་པའི་སྤྲིན་སྣ་ཚོགས་ཀྱིས་མངོན་པར་མཆོད་དེ། ལན་བརྒྱ་ཕྲག་སྟོང་དུ་བསྐོར་བ་བྱས་ནས་མགོ་བོས་ལན་བརྒྱ་སྟོང་ཕྲག་དུ་མར་ཕྱག་འཚལ་ཏེ། བཅོམ་
ལྡན་འདས་ཀྱིས་སྤྱན་སྔར་ནོར་བུ་དྲི་མ་མེད་པའི་སྟེང་དུ་འཁོད་དེ་འདི་སྐད་ཅེས་གསོལ་ཏོ། ཨེ་མ་ཧོ་སངས་རྒྱས་ཨེ་སངས་རྒྱས། །ཨེ་མ་སངས་རྒྱས་མཛད་པ་ལེགས། །
ལྡན་འདས་ཀྱིས་སྤྱན་སྔར་ནོར་བུ་དྲི་མ་མེད་པའི་སྟེང་དུ་འཁོད་དེ་འདི་སྐད་ཅེས་གསོལ་ཏོ། ཨེ་མ་ཧོ་སངས་རྒྱས་ཨེ་སངས་རྒྱས། །ཨེ་མ་སངས་རྒྱས་མཛད་པ་ལེགས། །
གང་ཕྱིར་ངན་སོང་བདག་ཅག་སྦྱངས། །བྱང་ཆུབ་སྤྱོད་པ་ཉིད་ལ་བཀོད། །ཅེས་ཆེད་དུ་བརྗོད་ནས། བདག་བསྐྱེད་རྒྱས་པ་དཀྱིལ་འཁོར་ཡོངས་རྫོགས་བསྒོམ་པར་སྤྲོ་ན་སྐབས་འདིར་བྱའོ། །སྡུག་བསྔལ་དང་
གང་ཕྱིར་ངན་སོང་བདག་ཅག་སྦྱངས། །བྱང་ཆུབ་སྤྱོད་པ་ཉིད་ལ་བཀོད། །ཅེས་ཆེད་དུ་བརྗོད་ནས། བདག་བསྐྱེད་རྒྱས་པ་དཀྱིལ་འཁོར་ཡོངས་རྫོགས་བསྒོམ་པར་སྤྲོ་ན་སྐབས་འདིར་བྱའོ། །སྡུག་བསྔལ་དང་
བྲལ་བའི་འགྲོ་བ་དེ་རྣམས་ཀྱིས་བདག་ལ་མཆོད་པར་བསམས་ལ། སྔར་བྱིན་གྱིས་བརླབས་པའི་མཆོད་པ་རྣམས། ཨོཾ་སརྦ་ཏ་ཐཱ་ག་ཏ། ཨཧཱུྃ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཞེས་སོགས་ཀྱིས་
བྲལ་བའི་འགྲོ་བ་དེ་རྣམས་ཀྱིས་བདག་ལ་མཆོད་པར་བསམས་ལ། སྔར་བྱིན་གྱིས་བརླབས་པའི་མཆོད་པ་རྣམས། ཨོཾ་སརྦ་ཏ་ཐཱ་ག་ཏ། ཨཧཱུྃ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཞེས་སོགས་ཀྱིས་
མཆོད་ཡོན་སྔོན་དུ་འགྲོ་བའི་ཉེར་སྤྱོད། ཤརྡ་དང་བཅས་པས་མཆོད། རྡོ་རྗེ་ཐལ་མོ་སྙིང་ཁར་བཞག་པ་གཡས་སུ་བསྐོར་ཞིང་། སངས་རྒྱས་ཀུན་པས་སྔར་སངས་རྒྱས། །ཞེས་སོགས། བརྗོད་པས་བསྟོད་པར་བསམ་མོ། །
མཆོད་ཡོན་སྔོན་དུ་འགྲོ་བའི་ཉེར་སྤྱོད། ཤརྡ་དང་བཅས་པས་མཆོད། རྡོ་རྗེ་ཐལ་མོ་སྙིང་ཁར་བཞག་པ་གཡས་སུ་བསྐོར་ཞིང་། སངས་རྒྱས་ཀུན་པས་སྔར་སངས་རྒྱས། །ཞེས་སོགས། བརྗོད་པས་བསྟོད་པར་བསམ་མོ། །

དེ་ནས་གསུམ་པ་ནི། རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐར་སྐོར་དུ། ཨོཾ་ན་མོ་བྷ་ག་ཝ་ཏེ་སོགས། སྔགས་ཕྲེང་བཀོད་པ་དེ་ལས་འོད་ཟེར་དཔག་ཏུ་མེད་པ་འཕྲོས།
དེ་ནས་གསུམ་པ་ནི། རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐར་སྐོར་དུ། ཨོཾ་ན་མོ་བྷ་ག་ཝ་ཏེ་སོགས། སྔགས་ཕྲེང་བཀོད་པ་དེ་ལས་འོད་ཟེར་དཔག་ཏུ་མེད་པ་འཕྲོས།
སེམས་ཅན་ཐམས་ཅད་ཀྱི་འཁོར་བ་དང་ངན་སོང་གི་སྡུག་བསྔལ་རྒྱུ་དང་བཅས་པ་ཞི་བར་བྱས། རྡོ་རྗེ་སེམས་དཔའི་གོ་འཕང་ལ་བཀོད། འོད་ཟེར་རྣམས་སླར་འདུས་
སེམས་ཅན་ཐམས་ཅད་ཀྱི་འཁོར་བ་དང་ངན་སོང་གི་སྡུག་བསྔལ་རྒྱུ་དང་བཅས་པ་ཞི་བར་བྱས། རྡོ་རྗེ་སེམས་དཔའི་གོ་འཕང་ལ་བཀོད། འོད་ཟེར་རྣམས་སླར་འདུས་
སྙིང་གའི་ཆོས་ཀྱི་ཡི་གེ་ལ་ཐིམ། ཞེས་བརྗོད་ལ། ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏི་པ་རི་ཤོ་དྷ་ནི་རཱ་ཛཱ་ཡ། ཏ་ཐཱ་ག་ཏ་ཡ། ཨདྷ་ཏེ་སམྱཀཾ་བུདྡྷ་ཡ། ཏདྱ་ཐཱ། ཨོཾ་ཤོ་དྷ་
སྙིང་གའི་ཆོས་ཀྱི་ཡི་གེ་ལ་ཐིམ། ཞེས་བརྗོད་ལ། ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏི་པ་རི་ཤོ་དྷ་ནི་རཱ་ཛཱ་ཡ། ཏ་ཐཱ་ག་ཏ་ཡ། ཨདྷ་ཏེ་སམྱཀཾ་བུདྡྷ་ཡ། ཏདྱ་ཐཱ། ཨོཾ་ཤོ་དྷ་
ནེ་ཤོ་དྷ་ནེ། སརྦ་པཱ་པཾ་བི་ཤོ་དྷ་ནེ། ཤུདྡྷེ་བི་ཤུདྡྷེ། སརྦ་ཀརྨ་ཨཱ་བ་ར་ཎ་བི་ཤུདྡྷ་ནེ་སྭཱ་ཧཱ། ཞེས་ཅི་ནུས་པ་བཟླས་ལ། མགོན་པོ་ཐུགས་རྗེ་ཆེན་པོ་དང་ལྡན་པས་བདག་དང་།
ནེ་ཤོ་དྷ་ནེ། སརྦ་པཱ་པཾ་བི་ཤོ་དྷ་ནེ། ཤུདྡྷེ་བི་ཤུདྡྷེ། སརྦ་ཀརྨ་ཨཱ་བ་ར་ཎ་བི་ཤུདྡྷ་ནེ་སྭཱ་ཧཱ། ཞེས་ཅི་ནུས་པ་བཟླས་ལ། མགོན་པོ་ཐུགས་རྗེ་ཆེན་པོ་དང་ལྡན་པས་བདག་དང་
སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ། ཡི་གེ་བརྒྱ་པ་ལན་གསུམ་བརྗོད་པས་བསྒོམ་བཟླས་ཀྱི་བྱིན་རླབས་
སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ། ཡི་གེ་བརྒྱ་པ་ལན་གསུམ་བརྗོད་པས་བསྒོམ་བཟླས་ཀྱི་བྱིན་རླབས་
བརྟན་པར་བསམས་ལ། སླར་ཡང་བདག་ཉིད་ལ་མཆོད་བསྟོད་བྱ་བའི་ཕྱིར། མཆོད་པ་རྣམས་ཁ་གསོས་ལ། བསངས་སྦྱངས་བྱིན་གྱིས་བརླབས་ནས། ཐལ་མོ་སྦྱར་ལ། འཇིག་རྟེན་ཁམས་ནི་དཔག་མེད་ན། །མཆོད་
བརྟན་པར་བསམས་ལ། སླར་ཡང་བདག་ཉིད་ལ་མཆོད་བསྟོད་བྱ་བའི་ཕྱིར། མཆོད་པ་རྣམས་ཁ་གསོས་ལ། བསངས་སྦྱངས་བྱིན་གྱིས་བརླབས་ནས། ཐལ་མོ་སྦྱར་ལ། འཇིག་རྟེན་ཁམས་ནི་དཔག་མེད་ན། །མཆོད་

༄༅། །ཡོན་ཇི་སྙེད་ཡོད་པ་རྣམས། །སངས་རྒྱས་སྲས་དང་བཅས་ལ་འབུལ། །བཞེས་ནས་འགྲོ་བའི་དོན་ཀུན་མཛོད། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏིཙྪ་པཱུ་ཛ་མེ་
༄༅། །ཡོན་ཇི་སྙེད་ཡོད་པ་རྣམས། །སངས་རྒྱས་སྲས་དང་བཅས་ལ་འབུལ། །བཞེས་ནས་འགྲོ་བའི་དོན་ཀུན་མཛོད། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏིཙྪ་པཱུ་ཛ་མེ་
གྷ་ས་མུ་དྲ་སྨྲ་ར་ཎ་ས་མ་ཡེ་ཧཱུྃ། དེ་བཞིན་དུ་ཚིགས་བཅད་དང་། སྔགས་རྣམས་གོ་རྗེས་ལ། མེ་ཏོག་དང་པུཊྚེ། བདུག་སྤོས་དང་དྷ་པེ། སྣང་གསལ་དང་ཨཱ་ལོ་ཀེ །དྲི་མཆོག་དང་གནེ།
གྷ་ས་མུ་དྲ་སྨྲ་ར་ཎ་ས་མ་ཡེ་ཧཱུྃ། དེ་བཞིན་དུ་ཚིགས་བཅད་དང་། སྔགས་རྣམས་གོ་རྗེས་ལ། མེ་ཏོག་དང་པུཊྚེ། བདུག་སྤོས་དང་དྷ་པེ། སྣང་གསལ་དང་ཨཱ་ལོ་ཀེ །དྲི་མཆོག་དང་གནྡྷེ།
ཞལ་ཟས་དང་ནེ་ཝིདྱེ། རོལ་མོ་དང་ཤརྡ་རྣམས་ཀྱིས་མཆོད། རྡོ་རྗེ་དྲིལ་བུ་དཀྲོལ་ཞིང་། ཨོཾ་བཛྲ་དྷ་ར་ཎི་སོགས་རོལ་མོ་ཅི་འབྱོར་འབུལ་ལོ། །དེ་ནས་རྡོ་རྗེ་དྲིལ་བུ་འཛིན་པས། སངས་རྒྱས་ཀུན་པས་
ཞལ་ཟས་དང་ནེ་ཝིདྱེ། རོལ་མོ་དང་ཤརྡ་རྣམས་ཀྱིས་མཆོད། རྡོ་རྗེ་དྲིལ་བུ་དཀྲོལ་ཞིང་། ཨོཾ་བཛྲ་དྷ་ར་ཎི་སོགས་རོལ་མོ་ཅི་འབྱོར་འབུལ་ལོ། །དེ་ནས་རྡོ་རྗེ་དྲིལ་བུ་འཛིན་པས། སངས་རྒྱས་ཀུན་པས་
སྔར་སངས་རྒྱས། །མི་ཤེས་དྲི་མ་ཀུན་བཅོམ་པ། །རྡོ་རྗེ་རྡོ་རྗེ་འཛིན་རྒྱལ་པོ། །རྡོ་རྗེ་རྡོ་རྗེ་རྡོ་རྗེ་འཛིན། །རྡོ་རྗེ་སྐུ་སྟེ་སྐུ་ཆེ་བ། །ཕྱག་ན་རྡོ་རྗེ་ཕྱག་འཚལ་བསྟོད། །
སྔར་སངས་རྒྱས། །མི་ཤེས་དྲི་མ་ཀུན་བཅོམ་པ། །རྡོ་རྗེ་རྡོ་རྗེ་འཛིན་རྒྱལ་པོ། །རྡོ་རྗེ་རྡོ་རྗེ་རྡོ་རྗེ་འཛིན། །རྡོ་རྗེ་སྐུ་སྟེ་སྐུ་ཆེ་བ། །ཕྱག་ན་རྡོ་རྗེ་ཕྱག་འཚལ་བསྟོད། །
རྡོ་རྗེ་ཡན་ལག་རྡོ་རྗེ་མཆོག །རྡོ་རྗེ་འབར་བ་ཆེར་འབར་བ། །རྡོ་རྗེ་ཤུགས་ཏེ་ཤུགས་ཆེ་བ། །རྡོ་རྗེ་མཚོན་ཆ་རྡོ་རྗེ་ཆེ། །ཕྱག་ན་རྡོ་རྗེ་ཕྱག་ཆེན་པོ། །རྡོ་རྗེ་མདའ་
རྡོ་རྗེ་ཡན་ལག་རྡོ་རྗེ་མཆོག །རྡོ་རྗེ་འབར་བ་ཆེར་འབར་བ། །རྡོ་རྗེ་ཤུགས་ཏེ་ཤུགས་ཆེ་བ། །རྡོ་རྗེ་མཚོན་ཆ་རྡོ་རྗེ་ཆེ། །ཕྱག་ན་རྡོ་རྗེ་ཕྱག་ཆེན་པོ། །རྡོ་རྗེ་མདའ་
སྟེ་རབ་འབིགས་པ། །རྡོ་རྗེ་རྣོན་པོ་རྣོ་བ་ཆེ། །ཆེ་བའི་ཆེ་བ་རྒྱ་མཚོ་ཆེ། །རྡོ་རྗེ་པདྨ་བྱང་ཆུབ་ཆེ། །བྱང་ཆུབ་སངས་རྒྱས་རང་བྱུང་བ། །རྡོ་རྗེ་རྒྱ་ཆེན་རྒྱ་ཆེན་ཏེ། །རྡོ་
སྟེ་རབ་འབིགས་པ། །རྡོ་རྗེ་རྣོན་པོ་རྣོ་བ་ཆེ། །ཆེ་བའི་ཆེ་བ་རྒྱ་མཚོ་ཆེ། །རྡོ་རྗེ་པདྨ་བྱང་ཆུབ་ཆེ། །བྱང་ཆུབ་སངས་རྒྱས་རང་བྱུང་བ། །རྡོ་རྗེ་རྒྱ་ཆེན་རྒྱ་ཆེན་ཏེ། །རྡོ་

རྗེ་སྒྱུ་མ་རྣམ་སྦྱོང་བ། །རྡོ་རྗེ་རྒྱུ་སྟེ་གནོད་སྦྱིན་ཆེ། །རྡོ་རྗེ་པདྨོ་རྣམ་སྦྱོང་བ། །རྡོ་རྗེ་ཁྲོ་བོ་མ་རུངས་ཆེ། །རྡོ་རྗེ་དགྲ་སྡང་འཇོམས་པའི་གཙོ། །རྡོ་རྗེ་འཇིགས་པ་སྲུང་
རྗེ་སྒྱུ་མ་རྣམ་སྦྱོང་བ། །རྡོ་རྗེ་རྒྱུ་སྟེ་གནོད་སྦྱིན་ཆེ། །རྡོ་རྗེ་པདྨོ་རྣམ་སྦྱོང་བ། །རྡོ་རྗེ་ཁྲོ་བོ་མ་རུངས་ཆེ། །རྡོ་རྗེ་དགྲ་སྡང་འཇོམས་པའི་གཙོ། །རྡོ་རྗེ་འཇིགས་པ་སྲུང་
བ་ཆེ། །རྡོ་རྗེ་ལྕགས་ཀྱུ་དོན་ཡོད་བྱེད། །རྡོ་རྗེ་རོ་ལངས་རོ་ལངས་བྱེད། །རྡོ་རྗེ་སྲིན་པོ་ཟ་བ་པོ། །རྡོ་རྗེ་གནོད་སྦྱིན་གནོད་སྦྱིན་ཆེ། །རྡོ་རྗེ་གདོན་ཏེ་གདོན་གྱི་།
བ་ཆེ། །རྡོ་རྗེ་ལྕགས་ཀྱུ་དོན་ཡོད་བྱེད། །རྡོ་རྗེ་རོ་ལངས་རོ་ལངས་བྱེད། །རྡོ་རྗེ་སྲིན་པོ་ཟ་བ་པོ། །རྡོ་རྗེ་གནོད་སྦྱིན་གནོད་སྦྱིན་ཆེ། །རྡོ་རྗེ་གདོན་ཏེ་གདོན་གྱི་།
མཆོག །འཇིགས་བྱེད་དགའ་བྱེད་དྲག་པོ་ཆེ། །རྡོ་རྗེ་འཇིགས་བྱེད་རྔམ་བྱེད་པ། །བསྒྲུབ་དཀའ་བསྒྲུབ་པ་ལེགས་པ་སྟེ། །རྡོ་རྗེ་ལེགས་པ་དགེས་མཛད་པ། །རྡོ་རྗེ་།
མཆོག །འཇིགས་བྱེད་དགའ་བྱེད་དྲག་པོ་ཆེ། །རྡོ་རྗེ་འཇིགས་བྱེད་རྔམ་བྱེད་པ། །བསྒྲུབ་དཀའ་བསྒྲུབ་པ་ལེགས་པ་སྟེ། །རྡོ་རྗེ་ལེགས་པ་དགེས་མཛད་པ། །རྡོ་རྗེ་
དགའ་བ་དགའ་བ་ཆེ། །དགའ་བའི་རྡོ་རྗེ་དབང་བྱེད་པ། །འོད་སྟུག་པས་ནི་སྡུག་པ་ཆེ། །ནམ་མཁའ་དང་ནི་མཉམ་པ་པོ། །རེ་བ་ཐམས་ཅད་རྫོགས་མཛད་པ།།
དགའ་བ་དགའ་བ་ཆེ། །དགའ་བའི་རྡོ་རྗེ་དབང་བྱེད་པ། །འོད་སྟུག་པས་ནི་སྡུག་པ་ཆེ། །ནམ་མཁའ་དང་ནི་མཉམ་པ་པོ། །རེ་བ་ཐམས་ཅད་རྫོགས་མཛད་པ།།
རྡོ་རྗེ་དབང་བསྐུར་རིན་ཆེན་མཆོག །རྡོ་རྗེ་རྒྱལ་མཚན་ཡོན་ཏན་མཚོ། །རྡོ་རྗེ་ཡེ་ཤེས་ཡེ་ཤེས་ཆེ། །རིག་སྔགས་བྱེ་བའི་ཚོགས་ཀྱིས་བསྐོར། །ཧ་ལ་ཧ་ལ་ནག་པོ་ཆེ།།
རྡོ་རྗེ་དབང་བསྐུར་རིན་ཆེན་མཆོག །རྡོ་རྗེ་རྒྱལ་མཚན་ཡོན་ཏན་མཚོ། །རྡོ་རྗེ་ཡེ་ཤེས་ཡེ་ཤེས་ཆེ། །རིག་སྔགས་བྱེ་བའི་ཚོགས་ཀྱིས་བསྐོར། །ཧ་ལ་ཧ་ལ་ནག་པོ་ཆེ།།
སྒྲ་ཆེན་ཞིང་ནི་འཇོམས་པ་ཅན། །རྡོ་རྗེ་འདོད་པ་འདོད་པ་ཆེ། །སྙིགས་མའི་ལུས་ངན་རྣམ་སྦྱོང་བ། །སྐད་ཅིག་གཡོ་བའི་ཐེ་ཚོམ་གཅོད། །གློག་བཞིན་ཞལ་གྱི་
སྒྲ་ཆེན་ཞིང་ནི་འཇོམས་པ་ཅན། །རྡོ་རྗེ་འདོད་པ་འདོད་པ་ཆེ། །སྙིགས་མའི་ལུས་ངན་རྣམ་སྦྱོང་བ། །སྐད་ཅིག་གཡོ་བའི་ཐེ་ཚོམ་གཅོད། །གློག་བཞིན་ཞལ་གྱི་

༄༅། །ལྗགས་ལས་འཕྲོ། །རྡོ་རྗེ་མེ་སྟེ་མ་རུངས་འདུལ། །དྲག་པོ་རབ་སྣང་སྣང་མཛད་པ། །ཉི་མ་སྟོང་གིས་གདུངས་བའི་ཞལ། །སྤྱན་དམར་འཇིགས་པར་
༄༅། །ལྗགས་ལས་འཕྲོ། །རྡོ་རྗེ་མེ་སྟེ་མ་རུངས་འདུལ། །དྲག་པོ་རབ་སྣང་སྣང་མཛད་པ། །ཉི་མ་སྟོང་གིས་གདུངས་བའི་ཞལ། །སྤྱན་དམར་འཇིགས་པར་
མཛད་པ་པོ། །ཁྲོ་བོ་དུ་མ་འོད་བཞིན་འཕྲོ། །ཕྱག་རྣམས་དུ་མར་མཚོན་ཆ་རྒྱུ། །དུ་མའི་ཞལ་ཏེ་སྐུ་ཡང་སྟོན། །འཁྱིལ་ཞིང་རྒྱན་ཡང་འཁྱིལ་པ་སྟེ། །སེམས་ཀྱི་
མཛད་པ་པོ། །ཁྲོ་བོ་དུ་མ་འོད་བཞིན་འཕྲོ། །ཕྱག་རྣམས་དུ་མར་མཚོན་ཆ་རྒྱུ། །དུ་མའི་ཞལ་ཏེ་སྐུ་ཡང་སྟོན། །འཁྱིལ་ཞིང་རྒྱན་ཡང་འཁྱིལ་པ་སྟེ། །སེམས་ཀྱི་
ཆོས་ལས་སྐུ་མི་མངའ། །རྣམ་པར་རྟོག་པ་མ་ལུས་འདུལ། །མ་རིག་འཇོམས་པའི་ཚངས་པ་སྟེ། །འདོད་ཆགས་ཞེ་སྡང་སྲིད་མཐར་བྱེད། །སྒྱུ་མ་ཁྱབ་འཇུག་རྡོ་རྗེ་
ཆོས་ལས་སྐུ་མི་མངའ། །རྣམ་པར་རྟོག་པ་མ་ལུས་འདུལ། །མ་རིག་འཇོམས་པའི་ཚངས་པ་སྟེ། །འདོད་ཆགས་ཞེ་སྡང་སྲིད་མཐར་བྱེད། །སྒྱུ་མ་ཁྱབ་འཇུག་རྡོ་རྗེ་
ཅན༑ །རྩེ་གསུམ་རྩེ་གསུམ་འཆང་འཕྲོག་པ། །འདོད་ཆགས་ཞེ་སྡང་གཏི་མུག་ཆེ། །སྲིད་དང་སྲིད་མིན་རྣམ་སྦྱོང་བ། །ཞི་ཞིང་དུལ་ལ་དགའ་བ་སྟེ། །སངས་རྒྱས་
ཅན༑ །རྩེ་གསུམ་རྩེ་གསུམ་འཆང་འཕྲོག་པ། །འདོད་ཆགས་ཞེ་སྡང་གཏི་མུག་ཆེ། །སྲིད་དང་སྲིད་མིན་རྣམ་སྦྱོང་བ། །ཞི་ཞིང་དུལ་ལ་དགའ་བ་སྟེ། །སངས་རྒྱས་
སངས་རྒྱས་རབ་རྟོགས་པ། །སངས་རྒྱས་བདག་ཉིད་སངས་རྒྱས་སྐུ། །རྡོ་རྗེ་རབ་སྐྱེས་རྡོ་རྗེ་སེམས། །ཀུན་ཏུ་བཟང་པོ་ཆེར་བཟང་པོ། །མཚན་རྣམས་དམ་པས་
སངས་རྒྱས་རབ་རྟོགས་པ། །སངས་རྒྱས་བདག་ཉིད་སངས་རྒྱས་སྐུ། །རྡོ་རྗེ་རབ་སྐྱེས་རྡོ་རྗེ་སེམས། །ཀུན་ཏུ་བཟང་པོ་ཆེར་བཟང་པོ། །མཚན་རྣམས་དམ་པས་
རྣམ་བརྒྱན་པ། །ཁམས་གསུམ་བདག་ཉིད་ཁྱབ་པ་པོ། །ཐམས་ཅད་རྡོ་རྗེའི་བདག་ཉིད་གཙང་། །ཅེས་པས་བསྟོད་དེ་བདག་བསྐྱེད་དོ། །སྤྲོས་པ་ལ་དགའ་བ་ཡོ་ག་སྟོད་ལུགས་པ་རྣམས། ཕྱག་
རྣམ་བརྒྱན་པ། །ཁམས་གསུམ་བདག་ཉིད་ཁྱབ་པ་པོ། །ཐམས་ཅད་རྡོ་རྗེའི་བདག་ཉིད་གཙང་། །ཅེས་པས་བསྟོད་དེ་བདག་བསྐྱེད་དོ། །སྤྲོས་པ་ལ་དགའ་བ་ཡོ་ག་སྟོད་ལུགས་པ་རྣམས། ཕྱག་

ཆེན་ལྔ་དང་དྲིལ་གསིལ་གསུམ། ཞེས་པའམ། ཕྱག་རྒྱ་ལྔ་ལྡན་དྲིལ་གསུམ་བརྡུངས། ཟེར་ཏེ། སྙིང་ཁར་རྡོ་རྗེ་དྲིལ་བུ་དཀྲོལ་བའི་སྟེང་དུ་རྡོ་རྗེ་བཟུང་བ་རྣམ་སྣང་གི་ཕྱག་ཆེན། ལག་པ་གཡས་རྡོ་རྗེ་དང་བཅས་པས་ནང་ནས་མར་ལ་སྤོང་ཐོག་
ཆེན་ལྔ་དང་དྲིལ་གསིལ་གསུམ། ཞེས་པའམ། ཕྱག་རྒྱ་ལྔ་ལྡན་དྲིལ་གསུམ་བརྡུངས། ཟེར་ཏེ། སྙིང་ཁར་རྡོ་རྗེ་དྲིལ་བུ་དཀྲོལ་བའི་སྟེང་དུ་རྡོ་རྗེ་བཟུང་བ་རྣམ་སྣང་གི་ཕྱག་ཆེན། ལག་པ་གཡས་རྡོ་རྗེ་དང་བཅས་པས་ནང་ནས་མར་ལ་སྤོང་ཐོག་
ཏུ་མཉམ་བཞག་གི་ཕྱག་རྒྱུ་བཅའ་བ་འོད་དཔག་མེད་ཀྱི་ཕྱག་ཆེན། དེ་ཉིད་གཡས་སུ་སྐྱབས་སྦྱིན་བྱ་ཞིང་དྲིལ་བུ་དཀྲོལ་བ་དོན་ཡོད་ཀྱི་ཕྱག་ཆེན། དེ་ཉིད་མར་ས་གནོན་བྱ་བ་མི་བསྐྱོད་པའི་ཕྱག་ཆེན། དེ་ཉིད་པུས་མོ་གཡོན་པའི་སྟེང་དུ་ཁྱེར་ནས།
ཏུ་མཉམ་བཞག་གི་ཕྱག་རྒྱུ་བཅའ་བ་འོད་དཔག་མེད་ཀྱི་ཕྱག་ཆེན། དེ་ཉིད་གཡས་སུ་སྐྱབས་སྦྱིན་བྱ་ཞིང་དྲིལ་བུ་དཀྲོལ་བ་དོན་ཡོད་ཀྱི་ཕྱག་ཆེན། དེ་ཉིད་མར་ས་གནོན་བྱ་བ་མི་བསྐྱོད་པའི་ཕྱག་ཆེན། དེ་ཉིད་པུས་མོ་གཡོན་པའི་སྟེང་དུ་ཁྱེར་ནས།
སླར་གཡས་ཕྱོགས་སུ་མཆོག་སྦྱིན་གྱི་ཚུལ་དུ་ཁྱེར་ཞིང་། རྡོ་རྗེ་གསོར་དྲིལ་བུ་གསིལ་བ་ནི་རིན་འབྱུང་གི་ཕྱག་ཆེན། འདི་ནི་ལོ་ཆེན་གྱིས། རྒྱ་གར་གྱི་པཎྜི་ཏ་ག་གོན་བཟང་པོ་ལ་ཞུས་པ་ཡིན་ཞིང་། འོག་གི་བསྟོད་རིངས་ལའང་འདི་བྱས་པས་
སླར་གཡས་ཕྱོགས་སུ་མཆོག་སྦྱིན་གྱི་ཚུལ་དུ་ཁྱེར་ཞིང་། རྡོ་རྗེ་གསོར་དྲིལ་བུ་གསིལ་བ་ནི་རིན་འབྱུང་གི་ཕྱག་ཆེན། འདི་ནི་ལོ་ཆེན་གྱིས། རྒྱ་གར་གྱི་པཎྜི་ཏ་ག་གོན་བཟང་པོ་ལ་ཞུས་པ་ཡིན་ཞིང་། འོག་གི་བསྟོད་རིངས་ལའང་འདི་བྱས་པས་
ཆོག་པས་ན། ག་གོན་ཀུན་འགྲོ་ཞེས་ཟེར། ཞེས་གུང་རུའི་བཞེད་པའོ། །གཉིས་པ་བུམ་བཟླས་ནི། རྣམ་རྒྱལ་བུམ་པའི་སྟེང་དུ། དུང་ཆོས་དྲི་བཟང་གི་ཆུས་བཀང་བ་དང་། རྡོ་རྗེ་མེ་ཏོག་ཕྲེང་བ་དང་བཅས་པ་བཞག་ལ། ཨོཾ་བཛྲ་
ཆོག་པས་ན། ག་གོན་ཀུན་འགྲོ་ཞེས་ཟེར། ཞེས་གུང་རུའི་བཞེད་པའོ། །གཉིས་པ་བུམ་བཟླས་ནི། རྣམ་རྒྱལ་བུམ་པའི་སྟེང་དུ། དུང་ཆོས་དྲི་བཟང་གི་ཆུས་བཀང་བ་དང་། རྡོ་རྗེ་མེ་ཏོག་ཕྲེང་བ་དང་བཅས་པ་བཞག་ལ། ཨོཾ་བཛྲ་
 ཡཀྵ་ཧཱུྃ། ཨོཾ་སྭ་བྷཱ་ཝ་ཤུདྡྷསརྦ་དྷ་རྨསྭ་བྷཱ་ཝ་ཤུདྡྷོཉཧཾ། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུཾ་ལས་རིན་པོ་ཆེའི་བུམ་
 ཡཀྵ་ཧཱུྃ། ཨོཾ་སྭ་བྷཱ་ཝ་ཤུདྡྷསརྦ་དྷ་རྨསྭ་བྷཱ་ཝ་ཤུདྡྷོ྅ཧཾ། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་ལས་རིན་པོ་ཆེའི་བུམ་
པ་ཡངས་ཤིང་རྒྱ་ཆེ་བ། ལྷའི་གོས་ཀྱི་མགུལ་ཆིངས་དང་། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་ཐམས་ཅད་ཀྱིས་ཡོངསཾ་སུ་གང་བའི་རྣམ་རྒྱལ་
པ་ཡངས་ཤིང་རྒྱ་ཆེ་བ། ལྷའི་གོས་ཀྱི་མགུལ་ཆིངས་དང་། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་ཐམས་ཅད་ཀྱིས་ཡོངསཾ་སུ་གང་བའི་རྣམ་རྒྱལ་

༄༅། །བུམ་པའི་ཆུའི་དབུས་སུ་སེང་གེའི་ཁྲི། ཤར་དུ་གླང་པོ་ཆེའི་ཁྲི། ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་དུ་མཁའ་ལྡིང་རྣམས་ཀྱིས་བཏེག་པའི་རིན་པོ་།
༄༅། །བུམ་པའི་ཆུའི་དབུས་སུ་སེང་གེའི་ཁྲི། ཤར་དུ་གླང་པོ་ཆེའི་ཁྲི། ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་དུ་མཁའ་ལྡིང་རྣམས་ཀྱིས་བཏེག་པའི་རིན་པོ་
ཆེའི་ཁྲིའི་སྟེང་དང་། འཁོར་གྱི་ལྷ་རྣམས་ཀྱི་གནས་སུ་པདྨ་དང་ཟླ་བའི་དཀྱིལ་འཁོར་རེ་རེ། དབུས་ཀྱི་གདན་གྱི་སྟེང་དུ་སྐད་ཅིག་གིས་བཅོམ་ལྡན་འདས་ཀུན་རིག་རྣམ་
ཆེའི་ཁྲིའི་སྟེང་དང་། འཁོར་གྱི་ལྷ་རྣམས་ཀྱི་གནས་སུ་པདྨ་དང་ཟླ་བའི་དཀྱིལ་འཁོར་རེ་རེ། དབུས་ཀྱི་གདན་གྱི་སྟེང་དུ་སྐད་ཅིག་གིས་བཅོམ་ལྡན་འདས་ཀུན་རིག་རྣམ་
པར་སྣང་མཛད་སྐུ་མདོག་དཀར་པོ་ཞལ་བཞི་དཀར་བ་རྩ་ཞལ་ཤར་དུ་གཟིགས་པ། ཕྱག་གཉིས་ཏིང་ངེ་འཛིན་གྱི་ཕྱག་རྒྱ་ཅན། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་
པར་སྣང་མཛད་སྐུ་མདོག་དཀར་པོ་ཞལ་བཞི་དཀར་བ་རྩ་ཞལ་ཤར་དུ་གཟིགས་པ། ཕྱག་གཉིས་ཏིང་ངེ་འཛིན་གྱི་ཕྱག་རྒྱ་ཅན། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་
པ༑ ཤར་དུ་སྦྱོང་བའི་རྒྱལ་པོ་དཀར་ལ་ཅུང་ཟད་དམར་བ་ཏིང་ངེ་འཛིན་གྱི་ཕྱག་རྒྱ་ཅན། ལྷོར་རྒྱལ་མཆོག་རིན་ཆེན་སྔོན་པོ་གཡས་མཆོག་སྦྱིན་གཡོན་ཏིང་ངེ་འཛིན་གྱི་
པ༑ ཤར་དུ་སྦྱོང་བའི་རྒྱལ་པོ་དཀར་ལ་ཅུང་ཟད་དམར་བ་ཏིང་ངེ་འཛིན་གྱི་ཕྱག་རྒྱ་ཅན། ལྷོར་རྒྱལ་མཆོག་རིན་ཆེན་སྔོན་པོ་གཡས་མཆོག་སྦྱིན་གཡོན་ཏིང་ངེ་འཛིན་གྱི་
ཕྱག་རྒྱ་ཅན། ནུབ་ཏུ་ཤཱཀྱ་རིགས་དབང་སེར་པོ་ཆོས་འཆད་ཀྱི་ཕྱག་རྒྱ་ཅན། བྱང་དུ་མེ་ཏོག་ཆེར་རྒྱས་ལྗང་གུ་གཡས་སྐྱབས་སྦྱིན་གཡོན་ཏིང་ངེ་འཛིན་གྱི་ཕྱག་རྒྱ་ཅན།
ཕྱག་རྒྱ་ཅན། ནུབ་ཏུ་ཤཱཀྱ་རིགས་དབང་སེར་པོ་ཆོས་འཆད་ཀྱི་ཕྱག་རྒྱ་ཅན། བྱང་དུ་མེ་ཏོག་ཆེར་རྒྱས་ལྗང་གུ་གཡས་སྐྱབས་སྦྱིན་གཡོན་ཏིང་ངེ་འཛིན་གྱི་ཕྱག་རྒྱ་ཅན།
ཐམས་ཅད་ཀྱང་རིན་པོ་ཆེའི་རྒྱན་དང་དར་གྱི་ན་བཟའ་ཅན། རྡོ་རྗེ་སྐྱིལ་མོ་ཀྲུང་གིས་བཞུགས་པ། འཁོར་ལོས་བསྒྱུར་བའི་ཆ་ལུགས་ཅན་ནོ། །ཤར་ལྷོར་སྤྱན་མ་དཀར་
ཐམས་ཅད་ཀྱང་རིན་པོ་ཆེའི་རྒྱན་དང་དར་གྱི་ན་བཟའ་ཅན། རྡོ་རྗེ་སྐྱིལ་མོ་ཀྲུང་གིས་བཞུགས་པ། འཁོར་ལོས་བསྒྱུར་བའི་ཆ་ལུགས་ཅན་ནོ། །ཤར་ལྷོར་སྤྱན་མ་དཀར་

མོ་གཡས་པས་སྤྱན་གྱིས་མཚན་པའི་འཁོར་ལོ་འཛིན་པ། ལྷོ་ནུབ་ཏུ་མཱ་མ་ཀི་སྔོན་མོ་གཡས་རྡོ་རྗེ་འཛིན་པ། ནུབ་བྱང་དུ་གོས་དཀར་མོ་དམར་མོ་གཡས་པདྨ་འཛིན་པ། །
མོ་གཡས་པས་སྤྱན་གྱིས་མཚན་པའི་འཁོར་ལོ་འཛིན་པ། ལྷོ་ནུབ་ཏུ་མཱ་མ་ཀི་སྔོན་མོ་གཡས་རྡོ་རྗེ་འཛིན་པ། ནུབ་བྱང་དུ་གོས་དཀར་མོ་དམར་མོ་གཡས་པདྨ་འཛིན་པ། 
བྱང་ཤར་དུ་སྒྲོལ་མ་ལྗང་གུ་གཡས་ཨུཏྤལ་འཛིན་པ། བཞི་ཀའང་ཕྱག་གཡོན་གདན་ལ་བརྟེན་ཅིང་སེམས་དཔའི་སྐྱིལ་མོ་ཀྲུང་གིས་བཞུགས་པ། སྒེག་ཅིང་ཆགས་པའི་
བྱང་ཤར་དུ་སྒྲོལ་མ་ལྗང་གུ་གཡས་ཨུཏྤལ་འཛིན་པ། བཞི་ཀའང་ཕྱག་གཡོན་གདན་ལ་བརྟེན་ཅིང་སེམས་དཔའི་སྐྱིལ་མོ་ཀྲུང་གིས་བཞུགས་པ། སྒེག་ཅིང་ཆགས་པའི་
ཉམས་དང་ལྡན་ཞིང་ནུ་འབུར་ཟུང་གིས་མཛེས་པའོ། །དེའི་ཕྱི་རོལ་དུ་ཤར་དུ་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། རྡོ་རྗེ་རྒྱལ་པོ་སེར་པོ་ལྕགས་ཀྱུ་
ཉམས་དང་ལྡན་ཞིང་ནུ་འབུར་ཟུང་གིས་མཛེས་པའོ། །དེའི་ཕྱི་རོལ་དུ་ཤར་དུ་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། རྡོ་རྗེ་རྒྱལ་པོ་སེར་པོ་ལྕགས་ཀྱུ་
འཛིན་པ། རྡོ་རྗེ་ཆགས་པ་དམར་པོ་མདའ་གཞུ་འཛིན་པ། རྡོ་རྗེ་ལེགས་པ་ལྗང་གུ་རྡོ་རྗེ་སེ་གོལ་གྱིས་ལེགས་སོ་སྟེར་བའོ། །ལྷོར་རྡོ་རྗེ་རིན་ཆེན་སེར་པོ་གཡས་རིན་པོ་
འཛིན་པ། རྡོ་རྗེ་ཆགས་པ་དམར་པོ་མདའ་གཞུ་འཛིན་པ། རྡོ་རྗེ་ལེགས་པ་ལྗང་གུ་རྡོ་རྗེ་སེ་གོལ་གྱིས་ལེགས་སོ་སྟེར་བའོ། །ལྷོར་རྡོ་རྗེ་རིན་ཆེན་སེར་པོ་གཡས་རིན་པོ་
ཆེ་དཔྲལ་བར་འཇོག་ཅིང་གཡོན་དྲིལ་བུ་དཀུར་འཛིན་པ། རྡོ་རྗེ་གཟི་བརྗིད་དམར་སེར་ཉི་མའི་དཀྱིལ་འཁོར་འཛིན་པ། རྡོ་རྗེ་རྒྱལ་མཚན་ནམ་མཁའི་མདོག་ཅན་ཡིད་
ཆེ་དཔྲལ་བར་འཇོག་ཅིང་གཡོན་དྲིལ་བུ་དཀུར་འཛིན་པ། རྡོ་རྗེ་གཟི་བརྗིད་དམར་སེར་ཉི་མའི་དཀྱིལ་འཁོར་འཛིན་པ། རྡོ་རྗེ་རྒྱལ་མཚན་ནམ་མཁའི་མདོག་ཅན་ཡིད་
བཞིན་གྱི་རྒྱལ་མཚན་འཛིན་པ། རྡོ་རྗེ་བཞད་པ་དཀར་པོ་སོའི་ཕྲེང་བ་འཛིན་པའོ། །ནུབ་ཏུ་རྡོ་རྗེ་ཆོས་དཀར་ལ་ཅུང་ཟད་དམར་བ་གཡོན་པདྨ་འཛིན་ཅིང་གཡས་པ་དེའི་ཁ་
བཞིན་གྱི་རྒྱལ་མཚན་འཛིན་པ། རྡོ་རྗེ་བཞད་པ་དཀར་པོ་སོའི་ཕྲེང་བ་འཛིན་པའོ། །ནུབ་ཏུ་རྡོ་རྗེ་ཆོས་དཀར་ལ་ཅུང་ཟད་དམར་བ་གཡོན་པདྨ་འཛིན་ཅིང་གཡས་པ་དེའི་ཁ་

༄༅། །འབྱེད་པ། རྡོ་རྗེ་རྣོན་པོ་སྔོན་པོ་གཡས་རལ་གྲི་གཡོན་པོ་ཏི་འཛིན་པ། རྡོ་རྗེ་རྒྱུ་སེར་བོ་གཡས་པའི་གུང་མོ་ལ་འཁོར་ལོ་རྩིབས་བརྒྱད་པ་བསྐོར་ཞིང་འཛིན་།
༄༅། །འབྱེད་པ། རྡོ་རྗེ་རྣོན་པོ་སྔོན་པོ་གཡས་རལ་གྲི་གཡོན་པོ་ཏི་འཛིན་པ། རྡོ་རྗེ་རྒྱུ་སེར་བོ་གཡས་པའི་གུང་མོ་ལ་འཁོར་ལོ་རྩིབས་བརྒྱད་པ་བསྐོར་ཞིང་འཛིན་
པ༑ རྡོ་རྗེ་སྨྲ་བ་དམར་པོ་རྡོ་རྗེའི་ལྗགས་འཛིན་པའོ། །བྱང་དུ་རྡོ་རྗེ་ལས་སྣ་ཚོགས་མདོག་གཡས་སྣ་ཚོགས་རྡོ་རྗེ། གཡོན་དེས་ཡུ་བ་བྱས་པའི་དྲིལ་བུ་དཀུར་འཛིན་པ།
པ༑ རྡོ་རྗེ་སྨྲ་བ་དམར་པོ་རྡོ་རྗེའི་ལྗགས་འཛིན་པའོ། །བྱང་དུ་རྡོ་རྗེ་ལས་སྣ་ཚོགས་མདོག་གཡས་སྣ་ཚོགས་རྡོ་རྗེ། གཡོན་དེས་ཡུ་བ་བྱས་པའི་དྲིལ་བུ་དཀུར་འཛིན་པ།
རྡོ་རྗེ་བསྲུང་བ་སེར་པོ་རྡོ་རྗེའི་གོ་ཆ་འཛིན་པ། རྡོ་རྗེ་གནོད་སྦྱིན་ནག་པོ་ཕྱག་གཉིས་ཀྱི་ཞལ་གྱི་གཡས་གཡོན་གྱི་ཐད་ཀར་མཆེ་བ་འཛིན་པ། རྡོ་རྗེ་ཁུ་ཚུར་སེར་པོ་རྡོ་རྗེ་རྩེ་
རྡོ་རྗེ་བསྲུང་བ་སེར་པོ་རྡོ་རྗེའི་གོ་ཆ་འཛིན་པ། རྡོ་རྗེ་གནོད་སྦྱིན་ནག་པོ་ཕྱག་གཉིས་ཀྱི་ཞལ་གྱི་གཡས་གཡོན་གྱི་ཐད་ཀར་མཆེ་བ་འཛིན་པ། རྡོ་རྗེ་ཁུ་ཚུར་སེར་པོ་རྡོ་རྗེ་རྩེ་
ལྔ་པ་གཉིས་དམ་ཚིག་གི་ཁུ་ཚུར་གྱིས་འཛིན་པའོ། །ནང་གི་ཤར་ལྷོར་སྒེག་མོ་དཀར་མོ་སྙེམས་པའི་ཚུལ་གྱིས་རྡོ་རྗེ་གཉིས་འཛིན་པ། ལྷོ་ནུབ་ཏུ་ཕྲེང་བ་མ་སེར་མོ་ཕྱག་
ལྔ་པ་གཉིས་དམ་ཚིག་གི་ཁུ་ཚུར་གྱིས་འཛིན་པའོ། །ནང་གི་ཤར་ལྷོར་སྒེག་མོ་དཀར་མོ་སྙེམས་པའི་ཚུལ་གྱིས་རྡོ་རྗེ་གཉིས་འཛིན་པ། ལྷོ་ནུབ་ཏུ་ཕྲེང་བ་མ་སེར་མོ་ཕྱག་
གཉིས་ཀྱིས་ཕྲེང་བ་འཛིན་པ། ནུབ་བྱང་དུ་གླུ་མ་དཀར་དམར་པི་ཝང་འཛིན་པ། བྱང་ཤར་དུ་གར་མ་ལྗང་གུ་ཕྱག་གཉིས་ཀྱིས་རྡོ་རྗེ་རྩེ་གསུམ་པ་འཛིན་པས་གར་བྱེད་པའོ། །
གཉིས་ཀྱིས་ཕྲེང་བ་འཛིན་པ། ནུབ་བྱང་དུ་གླུ་མ་དཀར་དམར་པི་ཝང་འཛིན་པ། བྱང་ཤར་དུ་གར་མ་ལྗང་གུ་ཕྱག་གཉིས་ཀྱིས་རྡོ་རྗེ་རྩེ་གསུམ་པ་འཛིན་པས་གར་བྱེད་པའོ། །
དེའི་ཕྱི་རོལ་དུ་ཤར་ལྷོར་བདུག་པ་མ་དཀར་མོ་བདུག་སྤོས་འཛིན་པ། ལྷོ་ནུབ་ཏུ་མེ་ཏོག་མ་སེར་མོ་མེ་ཏོག་གི་ཟ་མ་ཏོག་འཛིན་པ། ནུབ་བྱང་དུ་མར་མེ་མ་དམར་སྐྱ་མར་
དེའི་ཕྱི་རོལ་དུ་ཤར་ལྷོར་བདུག་པ་མ་དཀར་མོ་བདུག་སྤོས་འཛིན་པ། ལྷོ་ནུབ་ཏུ་མེ་ཏོག་མ་སེར་མོ་མེ་ཏོག་གི་ཟ་མ་ཏོག་འཛིན་པ། ནུབ་བྱང་དུ་མར་མེ་མ་དམར་སྐྱ་མར་

མེའི་སྡོང་བུ་འཛིན་པ། བྱང་ཤར་དུ་དྲི་ཆབ་མ་ལྗང་གུ་དྲིའི་དུང་ཆོས་འཛིན་པའོ། །ཤར་དུ་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ། ལྷོར་རྡོ་རྗེ་ཞགས་པ་སེར་པོ་
མེའི་སྡོང་བུ་འཛིན་པ། བྱང་ཤར་དུ་དྲི་ཆབ་མ་ལྗང་གུ་དྲིའི་དུང་ཆོས་འཛིན་པའོ། །ཤར་དུ་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ། ལྷོར་རྡོ་རྗེ་ཞགས་པ་སེར་པོ་
ཞགས་པ་འཛིན་པ། ནུབ་ཏུ་རྡོ་རྗེ་ལྕགས་སྒྲོག་དམར་པོ་ལྕགས་སྒྲོག་འཛིན་པ། བྱང་དུ་རྡོ་རྗེ་དྲིལ་བུ་ལྗང་གུ་དྲིལ་བུ་འཛིན་པའོ། །རྡོ་རྗེ་སེམས་དཔའ་ལ་སོགས་པའི་ལྷ་དེ་
ཞགས་པ་འཛིན་པ། ནུབ་ཏུ་རྡོ་རྗེ་ལྕགས་སྒྲོག་དམར་པོ་ལྕགས་སྒྲོག་འཛིན་པ། བྱང་དུ་རྡོ་རྗེ་དྲིལ་བུ་ལྗང་གུ་དྲིལ་བུ་འཛིན་པའོ། །རྡོ་རྗེ་སེམས་དཔའ་ལ་སོགས་པའི་ལྷ་དེ་
དག་ཐམས་ཅད་ཀྱང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་ཅན། ཞི་བའི་ཉམས་ཅན་པདྨ་དང་ཟླ་བའི་གདན་ལ་སེམས་དཔའི་
དག་ཐམས་ཅད་ཀྱང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་ཅན། ཞི་བའི་ཉམས་ཅན་པདྨ་དང་ཟླ་བའི་གདན་ལ་སེམས་དཔའི་
སྐྱིལ་མོ་ཀྲུང་གིས་བཞུགས་པའོ། །རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀུན་རིག་རྩ་བའི་
སྐྱིལ་མོ་ཀྲུང་གིས་བཞུགས་པའོ། །རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀུན་རིག་རྩ་བའི་
ལྷ་སུམ་ཅུ་སོ་བདུན་གྱི་རྣམ་པར་ཨོཾ་བཛྲ་ས་མཱ་ཛ༔ མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་
ལྷ་སུམ་ཅུ་སོ་བདུན་གྱི་རྣམ་པར་ཨོཾ་བཛྲ་ས་མཱ་ཛཿ མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་
མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་།
མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་

༄༅། །ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེར་དགོངས་པ་ཡོངས་རྫོགས་པའི། །ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་
༄༅། །ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེར་དགོངས་པ་ཡོངས་རྫོགས་པའི། །ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་
དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། །ཡང་དག་འཁོར་བཅས་
དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། །ཡང་དག་འཁོར་བཅས་
གནས་འདིར་གཤེགས་སུ་གསོལ། ཛཧཱུྃ་བཾ་ཧོ༔བྷ་ག་ཝཱན་ཨེ་ཧེ་ཧི་མ་ཧཱ་ཀཱ་རུ་ཎི་ཀ་དྲི་ཤྱ་ཧོས་མ་ཡ་ཧཱུྃ། ཨོཾ་པདྨ་ཀ་མ་ལཱ་ཡ་ཧཱུཾ། ཨོཾ་བཛྲ་ཨཧཱུྃ་ཧཱུྃ། སོགས་ནས། ཨོ་
གནས་འདིར་གཤེགས་སུ་གསོལ། ཛཿཧཱུྃ་བྃ་ཧོཿབྷ་ག་ཝཱན་ཨེ་ཧེ་ཧི་མ་ཧཱ་ཀཱ་རུ་ཎི་ཀ་དྲི་ཤྱ་ཧོས་མ་ཡ་ཧཱུྃ། ཨོཾ་པདྨ་ཀ་མ་ལཱ་ཡ་ཧཱུྃ། ཨོཾ་བཛྲ་ཨཧཱུྃ་ཧཱུྃ། སོགས་ནས། ཨོཾ་
བཛྲ་ཤབྡ་ཧཱུཾ། ཨོཾ་བཛྲ་ཨངྐུ་ཤ་ཛ༔ ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྤོ་ཊ་ཐཾ། ཨོཾ་བཛྲ་ཨཱ་ཝེ་ཤ་ཨཱ༔ ཞེས་སྒོ་བ་བཞི་དང་། ཨོ་བྷི་ཏ་བྷི་ཏ་སརྦ་ཨཱ་བ་ར་ཎཱ་ནི་ཧཱུཾ་ཕཊ། ཨོཾ་ཏྲ་
བཛྲ་ཤབྡ་ཧཱུྃ། ཨོཾ་བཛྲ་ཨངྐུ་ཤ་ཛཿ ཨོཾ་བཛྲ་པཱ་ཤ་ཧཱུྃ། ཨོཾ་བཛྲ་སྤོ་ཊ་ཐཾ། ཨོཾ་བཛྲ་ཨཱ་ཝེ་ཤ་ཨཱཿ ཞེས་སྒོ་བ་བཞི་དང་། ཨོཾ་བྷི་ཏ་བྷི་ཏ་སརྦ་ཨཱ་བ་ར་ཎཱ་ནི་ཧཱུྃ་ཕཊ། ཨོཾ་ཏྲ་
 ཊ་ཏྲ་ཊ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཨོ་ཙྪིནྡ་ཙྪིནྡ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཀྱིས་སྐུ་གསུང་ཐུགས་ཕྱིན་གྱིས་བརླབས་པའོ། །ཨོཾ་བུདྡྷ་ཨ་བྷི་ཥིཉྩ་ཨོཾ། ཨོཾ་བཛྲ་ཨ་བྷི་ཥིཉྩ་ཧཱུཾ། ཨོཾ་རཏྣ་
 ཊ་ཏྲ་ཊ་སརྦ་ཨཱ་ཝ་ར་ཎཱ་ནི་ཧཱུྃ་ཕཊ། ཨོཾ་ཙྪིནྡ་ཙྪིནྡ་སརྦ་ཨཱ་ཝ་ར་ཎཱ་ནི་ཧཱུྃ་ཕཊ། ཀྱིས་སྐུ་གསུང་ཐུགས་ཕྱིན་གྱིས་བརླབས་པའོ། །ཨོཾ་བུདྡྷ་ཨ་བྷི་ཥིཉྩ་ཨོཾ། ཨོཾ་བཛྲ་ཨ་བྷི་ཥིཉྩ་ཧཱུྃ། ཨོཾ་རཏྣ་
ཨ་བྷི་ཥིཉྩ་ཧཱུྃ། ཨོཾ་པདྨ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་ཨ་བྷི་ཥིཉྩ་ཨཱ༔ ཞེས་རིགས་ལྔས་དབང་བསྐུར་ལ། ཨོཾ་སརྦ་ཏ་ཐཱ་ག་ཏ་ཨརྒྱུ་སོགས་ནས་ཤབྡའི་བར་དང་། ཨོཾ་བཛྲ་དྷརྨཱ་ར་ཎི་སོགས་ཀྱིས་
ཨ་བྷི་ཥིཉྩ་ཧཱུྃ། ཨོཾ་པདྨ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་ཨ་བྷི་ཥིཉྩ་ཨཱཿ ཞེས་རིགས་ལྔས་དབང་བསྐུར་ལ། ཨོཾ་སརྦ་ཏ་ཐཱ་ག་ཏ་ཨརྒྱུ་སོགས་ནས་ཤབྡའི་བར་དང་། ཨོཾ་བཛྲ་དྷརྨཱ་ར་ཎི་སོགས་ཀྱིས་

མཆོད། བསྟོད་པ་ནི། ཆོས་དབྱིངས་ཡེ་ཤེས་རྣམ་པར་དག །རྣམ་པར་སྣང་མཛད་བཅོམ་ལྡན་འདས། །ཏིང་ངེ་འཛིན་ལྡན་ཕྱག་རྒྱ་ཅན། །ཕྱག་འཚལ་བཅོམ་ལྡན་ཀུན་
མཆོད། བསྟོད་པ་ནི། ཆོས་དབྱིངས་ཡེ་ཤེས་རྣམ་པར་དག །རྣམ་པར་སྣང་མཛད་བཅོམ་ལྡན་འདས། །ཏིང་ངེ་འཛིན་ལྡན་ཕྱག་རྒྱ་ཅན། །ཕྱག་འཚལ་བཅོམ་ལྡན་ཀུན་
རིག་ལ། །མེ་ལོང་ཡེ་ཤེས་རང་བཞིན་ལས། །སེམས་ཅན་མ་ལུས་ཐམས་ཅད་ཀྱི། །ངན་སོང་ཐམས་ཅད་སྦྱོང་མཛད་པ། །ཕྱག་འཚལ་སྦྱོང་བའི་རྒྱལ་པོ་ལ། །
རིག་ལ། །མེ་ལོང་ཡེ་ཤེས་རང་བཞིན་ལས། །སེམས་ཅན་མ་ལུས་ཐམས་ཅད་ཀྱི། །ངན་སོང་ཐམས་ཅད་སྦྱོང་མཛད་པ། །ཕྱག་འཚལ་སྦྱོང་བའི་རྒྱལ་པོ་ལ། །
མཉམ་ཉིད་ཡེ་ཤེས་ཡོན་ཏན་བདག །ཡིད་བཞིན་ནོར་བུ་རིན་ཆེན་གྱིས། །སེམས་ཅན་བསམ་པ་བསྐོང་མཛད་པ། །རྒྱལ་མཆོག་རིན་ཆེན་ཁྱོད་ཕྱག་འཚལ། །སོ་
མཉམ་ཉིད་ཡེ་ཤེས་ཡོན་ཏན་བདག །ཡིད་བཞིན་ནོར་བུ་རིན་ཆེན་གྱིས། །སེམས་ཅན་བསམ་པ་བསྐོང་མཛད་པ། །རྒྱལ་མཆོག་རིན་ཆེན་ཁྱོད་ཕྱག་འཚལ། །སོ་
སོར་ཀུན་རྟོག་གསུང་གི་བདག །གསུང་རབ་པདྨོ་ཁ་རྒྱས་པ། །ཁམས་གསུམ་དབུགས་དབྱུང་མཛད་པ་པོ། །ཤཱཀྱ་རིགས་དབང་ཁྱོད་ཕྱག་འཚལ། །ནན་ཏན་ཡེ་ཤེས་
སོར་ཀུན་རྟོག་གསུང་གི་བདག །གསུང་རབ་པདྨོ་ཁ་རྒྱས་པ། །ཁམས་གསུམ་དབུགས་དབྱུང་མཛད་པ་པོ། །ཤཱཀྱ་རིགས་དབང་ཁྱོད་ཕྱག་འཚལ། །ནན་ཏན་ཡེ་ཤེས་
ཕྲིན་ལས་བདག །སྣ་ཚོགས་སེམས་ཅན་སྡུག་བསྔལ་ཀུན། །མ་ལུས་པར་ནི་ཞི་མཛད་པ། །མེ་ཏོག་ཆེར་རྒྱས་ཁྱོད་ཕྱག་འཚལ། །གྲྭ་ཡི་ཕྱོགས་ནི་ཀུན་ཏུ་ཡང་། །
ཕྲིན་ལས་བདག །སྣ་ཚོགས་སེམས་ཅན་སྡུག་བསྔལ་ཀུན། །མ་ལུས་པར་ནི་ཞི་མཛད་པ། །མེ་ཏོག་ཆེར་རྒྱས་ཁྱོད་ཕྱག་འཚལ། །གྲྭ་ཡི་ཕྱོགས་ནི་ཀུན་ཏུ་ཡང་། །
རིགས་ཀྱི་ཡུམ་བཞི་སྐུར་སྟོན་པ། །ལྷ་མོ་སྤྱན་དང་མཱ་མ་ཀཱི། །དཀར་མོ་སྒྲོལ་མ་ཁྱོད་ཕྱག་འཚལ། །རྩིབས་ཀྱི་ནང་ནི་ཐམས་ཅད་དུ། །བཞུགས་པའི་རྡོ་རྗེ་སེམས་
རིགས་ཀྱི་ཡུམ་བཞི་སྐུར་སྟོན་པ། །ལྷ་མོ་སྤྱན་དང་མཱ་མ་ཀཱི། །དཀར་མོ་སྒྲོལ་མ་ཁྱོད་ཕྱག་འཚལ། །རྩིབས་ཀྱི་ནང་ནི་ཐམས་ཅད་དུ། །བཞུགས་པའི་རྡོ་རྗེ་སེམས་

༄༅། །དཔའ་སོགས། །རྫུ་འཕྲུལ་ཆེ་བའི་སེམས་དཔའ་རྣམས། །རྒྱུད་བཞིན་བདག་གིས་བསྟོད་པར་བགྱི། །སྒེག་མོ་ཕྲེང་བ་དེ་བཞིན་གླུ། །གར་མ་མཆོད་
༄༅། །དཔའ་སོགས། །རྫུ་འཕྲུལ་ཆེ་བའི་སེམས་དཔའ་རྣམས། །རྒྱུད་བཞིན་བདག་གིས་བསྟོད་པར་བགྱི། །སྒེག་མོ་ཕྲེང་བ་དེ་བཞིན་གླུ། །གར་མ་མཆོད་
པའི་ལྷ་མོ་དང་། །སྤོས་མ་མེ་ཏོག་མར་མེ་མ། །དྲི་ཡི་ལྷ་མོ་ཁྱོད་ཕྱག་འཚལ། །ཕྱོགས་བཞིའི་དབུས་ན་ལེགས་བཞུགས་ཤིང་། །དད་སོགས་ངོ་བོ་རྣམ་དག་པ། །
པའི་ལྷ་མོ་དང་། །སྤོས་མ་མེ་ཏོག་མར་མེ་མ། །དྲི་ཡི་ལྷ་མོ་ཁྱོད་ཕྱག་འཚལ། །ཕྱོགས་བཞིའི་དབུས་ན་ལེགས་བཞུགས་ཤིང་། །དད་སོགས་ངོ་བོ་རྣམ་དག་པ། །
ལྕགས་ཀྱུ་ཞགས་པ་ལྕགས་སྒྲོག་དྲིལ། །སྒོ་བ་རྣམས་ལ་ཕྱག་འཚལ་ལོ། །ཞེས་པས་བསྟོད། མེ་ཏོག་ཕྲེང་བ་ནས་བཟུང་ལ་བཟླས་པ་བྱ་སྟེ། རང་གི་སྙིང་ག་ནས་སྔགས་ཀྱི་ཕྲེང་བ་གཟུངས་
ལྕགས་ཀྱུ་ཞགས་པ་ལྕགས་སྒྲོག་དྲིལ། །སྒོ་བ་རྣམས་ལ་ཕྱག་འཚལ་ལོ། །ཞེས་པས་བསྟོད། མེ་ཏོག་ཕྲེང་བ་ནས་བཟུང་ལ་བཟླས་པ་བྱ་སྟེ། རང་གི་སྙིང་ག་ནས་སྔགས་ཀྱི་ཕྲེང་བ་གཟུངས་
ཨ།ཐག་ལ་ཞོན་ཏེ་སོང་བས་ལྷ་རྣམས་ཀྱི་བརྒྱུད་བསྐུལ། དེ་རྣམས་ཀྱི་བ་སྤུའི་བུ་ག་ནས་བདུད་རྩིའི་ཆུ་རྒྱུན་བྱུང་བས་བུམ་པ་གང་བར་གྱུར། ཨོཾ་ན་མོ་བྷ་ག་ཝ་ཏེ་སོགས་རྩ་རིགས་
ཨ།ཐག་ལ་ཞོན་ཏེ་སོང་བས་ལྷ་རྣམས་ཀྱི་བརྒྱུད་བསྐུལ། དེ་རྣམས་ཀྱི་བ་སྤུའི་བུ་ག་ནས་བདུད་རྩིའི་ཆུ་རྒྱུན་བྱུང་བས་བུམ་པ་གང་བར་གྱུར། ཨོཾ་ན་མོ་བྷ་ག་ཝ་ཏེ་སོགས་རྩ་རིགས་
བརྒྱ་རྩ་བརྒྱད་དང་། ལྷ་སོ་སོའི་སྔགས་ཅི་ནུས་བཟླས་ཏེ། དེ་ལ། ཨོཾ་སརྦ་བིཏ་སརྦ་ཨཱ་ཝ་ར་ཎ་བི་ཤོ་དྷ་ཡ་ཧ་ན་ཧཱུྃ་ཕཊ། ཞེས་པ་གཙོ་བོའི་སྔགས་དང་། ཨོཾ་སརྦ་བིཏ་ཧཱུཾ། ཨོཾ་སརྦ་བིཏ་ཕཊ།
བརྒྱ་རྩ་བརྒྱད་དང་། ལྷ་སོ་སོའི་སྔགས་ཅི་ནུས་བཟླས་ཏེ། དེ་ལ། ཨོཾ་སརྦ་བིཏ་སརྦ་ཨཱ་ཝ་ར་ཎ་བི་ཤོ་དྷ་ཡ་ཧ་ན་ཧཱུྃ་ཕཊ། ཞེས་པ་གཙོ་བོའི་སྔགས་དང་། ཨོཾ་སརྦ་བིཏ་ཧཱུྃ། ཨོཾ་སརྦ་བིཏ་ཕཊ།
ཨོཾ་སརྦ་བིཏ་ཨཱ། ཨོཾ་སརྦ་བིཏ་ཏྲ་ཐ། ཞེས་པས་རིགས་བཞི་དང་། ཨོཾ་བུདྡྷ་ལོ་ཙ་ནི་ཧཱུཾ། ཨོཾ་བཛྲ་མཱ་མ་ཀཱི་ཧཱུཾ། ཨོཾ་བཛྲ་པཱཎཱ་རེ་དེ་ཧི་དེ་ཧི་སིདྡྷི་བོ་དྷི་ལོ་ཀི་ཏཱ་རྭ་པ་སྭཱ་ཧཱ། ཨོཾ་
ཨོཾ་སརྦ་བིཏ་ཨཱ། ཨོཾ་སརྦ་བིཏ་ཏྲ་ཐ། ཞེས་པས་རིགས་བཞི་དང་། ཨོཾ་བུདྡྷ་ལོ་ཙ་ནི་ཧཱུྃ། ཨོཾ་བཛྲ་མཱ་མ་ཀཱི་ཧཱུྃ། ཨོཾ་བཛྲ་པཱཎཱ་རེ་དེ་ཧི་དེ་ཧི་སིདྡྷི་བོ་དྷི་ལོ་ཀི་ཏཱ་རྭ་པ་སྭཱ་ཧཱ། ཨོཾ་

བཛྲ་ཏཱ་རེ་ཏུཏྟ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ། ཡུམ་བཞི་དང་། ཨོཾ་བཛྲ་སཏྭ་ཧཱུཾ། ཨོཾ་བཛྲ་རཱ་ཛཱ་ཛ། ཨོཾ་བཛྲ་རཱ་ག་ཧོ། ཨོཾ་བཛྲ་སཱ་དྨ་དྷཱ། ཨོཾ་བཛྲ་རཏྣ་ཏྭཾ། ཨོཾ་བཛྲ་ཏེ་
བཛྲ་ཏཱ་རེ་ཏུཏྟ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ། ཡུམ་བཞི་དང་། ཨོཾ་བཛྲ་སཏྭ་ཧཱུྃ། ཨོཾ་བཛྲ་རཱ་ཛཱ་ཛ། ཨོཾ་བཛྲ་རཱ་ག་ཧོ། ཨོཾ་བཛྲ་སཱ་དྨ་དྷཱ། ཨོཾ་བཛྲ་རཏྣ་ཏྭཾ། ཨོཾ་བཛྲ་ཏེ་
ཛཅ༑ ཨོཾ་བཛྲ་ཀེ་ཏུ་དྷཱི། ཨོཾ་བཛྲ་ཧ་ས་ཧཱ། ཨོཾ་བཛྲ་དྷརྨ་ཧཱུྃ༔ ཨོཾ་བཛྲ་ཏིག་དྷི། ཨོཾ་བཛྲ་ཧེ་ཏུ་ཧཱུཾ། ཨོཾ་བཛྲ་བྷ་ཌ་བྷ། ཨོ་བཛྲ་ཀརྨ་ཀཾ །ཨོཾ་བཛྲ་རཀྟ་རཾ། ཨོཾ་
ཛཅ༑ ཨོཾ་བཛྲ་ཀེ་ཏུ་དྷཱི། ཨོཾ་བཛྲ་ཧ་ས་ཧཱ། ཨོཾ་བཛྲ་དྷརྨ་ཧཱུྃ༔ ཨོཾ་བཛྲ་ཏིག་དྷི། ཨོཾ་བཛྲ་ཧེ་ཏུ་ཧཱུྃ། ཨོཾ་བཛྲ་བྷ་ཌ་བྷ། ཨོཾ་བཛྲ་ཀརྨ་ཀཾ །ཨོཾ་བཛྲ་རཀྟ་རཾ། ཨོཾ་
བཛྲ་ཡཀྵ་ཧཱུཾ། ཨོཾ་བཛྲ་སནྟི་སཾ། ཞེས་སེམས་དཔའ་བཅུ་དྲུག་དང་། ཨོཾ་བཛྲ་ལཱ་སྱེ་ཧཱུྃ། ཨོཾ་བཛྲ་མཱ་ལེ་ཧཱུཾ། ཨོཾ་བཛྲ་གཱི་ཏི་ཧཱུྃ༔ ཨོཾ་བཛྲ་ནིརྟི་ཨ༔ ཨོཾ་བཛྲ་དྷཱུ་པྤེ་ཧཱུྃ། ཨོཾ་བཛྲ་
བཛྲ་ཡཀྵ་ཧཱུྃ། ཨོཾ་བཛྲ་སནྟི་སཾ། ཞེས་སེམས་དཔའ་བཅུ་དྲུག་དང་། ཨོཾ་བཛྲ་ལཱ་སྱེ་ཧཱུྃ། ཨོཾ་བཛྲ་མཱ་ལེ་ཧཱུྃ། ཨོཾ་བཛྲ་གཱི་ཏི་ཧཱུྃ༔ ཨོཾ་བཛྲ་ནིརྟི་ཨཿ ཨོཾ་བཛྲ་དྷཱུ་པྤེ་ཧཱུྃ། ཨོཾ་བཛྲ་
པདྨེ་ཧཱུྃ། ཨོཾ་བཛྲ་ཨཱ་ལོ་ཀེ་ཧི༔ ཨོཾ་བཛྲ་གནྡྷེ་ཨཱ༔ ལྷ་མོ་བརྒྱད་དང་། ཨོཾ་བཛྲ་ཨདྨ་ཤ་ཛ༔ ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྤོ་ཊ་ཐཾ། ཨོཾ་བཛྲ་ཨ་བེ་ཤ་ཨཱ༔ ཞེས་པས་སྒོ་བ་བཞི་
པདྨེ་ཧཱུྃ། ཨོཾ་བཛྲ་ཨཱ་ལོ་ཀེ་ཧི༔ ཨོཾ་བཛྲ་གནྡྷེ་ཨཱཿ ལྷ་མོ་བརྒྱད་དང་། ཨོཾ་བཛྲ་ཨདྨ་ཤ་ཛཿ ཨོཾ་བཛྲ་པཱ་ཤ་ཧཱུྃ། ཨོཾ་བཛྲ་སྤོ་ཊ་ཐཾ། ཨོཾ་བཛྲ་ཨ་བེ་ཤ་ཨཱཿ ཞེས་པས་སྒོ་བ་བཞི་
སྟེ་ལྷ་སུམ་ཅུ་སོ་བདུན་གྱི་སྔགས་ཚར་གསུམ་རེ་བརྗོད། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཁྲུས་ཀྱི་དོན་དུ་ཉི་ཤུ་རྩ་གཅིག་བཟླས། སླར་ཡང་སྔར་བཞིན་མཆོད་བསྟོད་བྱས་ལ། ཡེ་ཤེས་པ་གཤེགས་དུང་
སྟེ་ལྷ་སུམ་ཅུ་སོ་བདུན་གྱི་སྔགས་ཚར་གསུམ་རེ་བརྗོད། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཁྲུས་ཀྱི་དོན་དུ་ཉི་ཤུ་རྩ་གཅིག་བཟླས། སླར་ཡང་སྔར་བཞིན་མཆོད་བསྟོད་བྱས་ལ། ཡེ་ཤེས་པ་གཤེགས་དུང་
ཆོས་ཀྱི་ཆུ་བུམ་བར་བླུགས་པས་དམ་ཚིགས་ཞུ་བ་ལས་བྱུང་བའི་ཆུ་ནུས་པ་དང་ལྡན་པར་བསམས་ལ། ངག་ཏུ། ཨོཾ་ཨཱ༔ཧཱུྃ། བུམ་པའི་ཡེ་ཤེས་པ་གཤེགས། དམ་ཚིག་པ་འོད་དུ་ཞུ་བ་ལས་བྱུང་བའི་བུམ་
ཆོས་ཀྱི་ཆུ་བུམ་བར་བླུགས་པས་དམ་ཚིགས་ཞུ་བ་ལས་བྱུང་བའི་ཆུ་ནུས་པ་དང་ལྡན་པར་བསམས་ལ། ངག་ཏུ། ཨོཾ་ཨཱཿཧཱུྃ། བུམ་པའི་ཡེ་ཤེས་པ་གཤེགས། དམ་ཚིག་པ་འོད་དུ་ཞུ་བ་ལས་བྱུང་བའི་བུམ་

༄༅། །པའི་ཆུ་ནུས་པ་དང་ལྡན་པར་གྱུར་། ཡི་གེ་བརྒྱ་པ་ལན་གསུམ་བརྗོད་པས་བརྟན་པར་བྱའོ། །དབང་གི་བུམ་པ་ལྔ་ཡོད་ན་བུམ་པ་སོ་སོའི་ནང་དུ་རིགས་ལྔ་པོ་རེ་རེ་བསྐྱེད། རྩ་རིག་དང་རིགས་ལྔའི་སྔགས་
༄༅། །པའི་ཆུ་ནུས་པ་དང་ལྡན་པར་གྱུར་། ཡི་གེ་བརྒྱ་པ་ལན་གསུམ་བརྗོད་པས་བརྟན་པར་བྱའོ། །དབང་གི་བུམ་པ་ལྔ་ཡོད་ན་བུམ་པ་སོ་སོའི་ནང་དུ་རིགས་ལྔ་པོ་རེ་རེ་བསྐྱེད། རྩ་རིག་དང་རིགས་ལྔའི་སྔགས་
བཟླས་པ་ཉིད་དོ། །གསུམ་པ་ལ་བཞི། དཀྱིལ་འཁོར་བསྒྲུབ་པ། དེ་ལ་མཆོད་པ། བདག་འཇུག་བླང་བ། བདག་སྒྲུབ་ཅིང་བཟླས་པ་བྱ་བའོ། །དང་པོ་ནི། མདུན་གྱི་རས་བྲིས་ཀྱི་དཀྱིལ་འཁོར་ལ། ཨོཾ་བཛྲ་ཡཀྵ་ཧཱུྃ་དང་། རྡོ་
བཟླས་པ་ཉིད་དོ། །གསུམ་པ་ལ་བཞི། དཀྱིལ་འཁོར་བསྒྲུབ་པ། དེ་ལ་མཆོད་པ། བདག་འཇུག་བླང་བ། བདག་སྒྲུབ་ཅིང་བཟླས་པ་བྱ་བའོ། །དང་པོ་ནི། མདུན་གྱི་རས་བྲིས་ཀྱི་དཀྱིལ་འཁོར་ལ། ཨོཾ་བཛྲ་ཡཀྵ་ཧཱུྃ་དང་། རྡོ་
རྗེ་གནོད་སྦྱིན་གྱི་ཕྱག་རྒྱས་བགེགས་བསལ། ཨོ་ཤ་ཅེས་དང་། ཨོ་ཤཱནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཅེས་བས་སྟོང་བར་བསམ། སྟོང་པའི་ངང་ལས་ཨོཾ་བྷ་ཡོངས་སུ་གྱུར་པ་ལས་འབྱུང་བ་
རྗེ་གནོད་སྦྱིན་གྱི་ཕྱག་རྒྱས་བགེགས་བསལ། ཨོཾ་ཤ་ཅེས་དང་། ཨོཾ་ཤཱནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཅེས་བས་སྟོང་བར་བསམ། སྟོང་པའི་ངང་ལས་ཨོཾ་བྷ་ཡོངས་སུ་གྱུར་པ་ལས་འབྱུང་བ་
རིམ་བརྩེགས་རི་རབ་དང་བཅས་པའི་སྟེང་དུ། རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་
རིམ་བརྩེགས་རི་རབ་དང་བཅས་པའི་སྟེང་དུ། རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་
བའི་རྩིག་པ་རིམ་པ་ལྔ་དང་ལྡན་པའི་སྟེང་རིན་པོ་ཆེའི་ཕ་གུས་བསྐོར་བ་ལ། སྟེང་ནས་དྲ་བ་དང་དྲ་བ་ཕྱེད་པ་འཕྱང་ཞིང་། མདའ་ཡབ་དང་པུ་ཤུས་མཛེས་པར་བྱས་པ།
བའི་རྩིག་པ་རིམ་པ་ལྔ་དང་ལྡན་པའི་སྟེང་རིན་པོ་ཆེའི་ཕ་གུས་བསྐོར་བ་ལ། སྟེང་ནས་དྲ་བ་དང་དྲ་བ་ཕྱེད་པ་འཕྱང་ཞིང་། མདའ་ཡབ་དང་པུ་ཤུས་མཛེས་པར་བྱས་པ།
སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་ཆོས་ཀྱི་འཁོར་ལོ་དང་། གདུགས་དང་། གཡས་གཡོན་དུ་རི་དྭགས་
སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་ཆོས་ཀྱི་འཁོར་ལོ་དང་། གདུགས་དང་། གཡས་གཡོན་དུ་རི་དྭགས་

ཕོ་མོ་དང་། སྣམ་བུ་སོ་སོ་ལ་རྒྱལ་མཚན་དང་། འཕན་ལ་སོགས་པའི་རྒྱན་དུ་མས་བརྒྱན་པ། རྩིག་པའི་ཕྱི་རོལ་འདོད་ཡོན་གྱི་སྣམ་བུ་དམར་པོ་ལ་གནས་པའི་ལྷ་མོ་སྣ་
ཕོ་མོ་དང་། སྣམ་བུ་སོ་སོ་ལ་རྒྱལ་མཚན་དང་། འཕན་ལ་སོགས་པའི་རྒྱན་དུ་མས་བརྒྱན་པ། རྩིག་པའི་ཕྱི་རོལ་འདོད་ཡོན་གྱི་སྣམ་བུ་དམར་པོ་ལ་གནས་པའི་ལྷ་མོ་སྣ་
ཚོགས་པས་མཆོད་རྫས་དུ་མ་ཐོགས་ནས་འཁོད་པ། དེའི་ཕྱི་རོལ་ཁྱམས་ཁ་དོག་སྣ་ཚོགས་པའི་ཕྱི་རོལ་དུ་འཇིག་རྟེན་པའི་ཁོར་ཡུག་སྔོན་པོ། །ཕྱི་རོལ་རྡོ་རྗེ་རྭ་བ་དང་།
ཚོགས་པས་མཆོད་རྫས་དུ་མ་ཐོགས་ནས་འཁོད་པ། དེའི་ཕྱི་རོལ་ཁྱམས་ཁ་དོག་སྣ་ཚོགས་པའི་ཕྱི་རོལ་དུ་འཇིག་རྟེན་པའི་ཁོར་ཡུག་སྔོན་པོ། །ཕྱི་རོལ་རྡོ་རྗེ་རྭ་བ་དང་།
འོད་ཟེར་ཕྲེང་བས་ཡོངས་སུ་བསྐོར་བའོ། །དེའི་ནང་དུ་རྩ་བའི་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ། །
འོད་ཟེར་ཕྲེང་བས་ཡོངས་སུ་བསྐོར་བའོ། །དེའི་ནང་དུ་རྩ་བའི་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ། །
ཆོས་ཀྱི་འཁོར་ལོ་སྔོན་པོ་རྩིབས་བཅུ་དྲུག་པ། ལྟེ་བ་ལེ་ཚེ་དགུ་པའི་ཕྱོགས་བཞི་ནས་ཀ་བ་གཉིས་གཉིས་ཏེ་བརྒྱད་ཀྱིས་བཏེག་པའི་སྟེང་རྡོ་རྗེའི་གདུང་ཟླུམ་པོ་དང་། དེའི་
ཆོས་ཀྱི་འཁོར་ལོ་སྔོན་པོ་རྩིབས་བཅུ་དྲུག་པ། ལྟེ་བ་ལེ་ཚེ་དགུ་པའི་ཕྱོགས་བཞི་ནས་ཀ་བ་གཉིས་གཉིས་ཏེ་བརྒྱད་ཀྱིས་བཏེག་པའི་སྟེང་རྡོ་རྗེའི་གདུང་ཟླུམ་པོ་དང་། དེའི་
སྟེང་རྡོ་རྗེའི་གདུང་བཞིས་མིག་མངས་རིས་སུ་བྲིས་པས་མཛེས་པར་ཕུབས་པ། དབུས་ཕྱུར་བུར་གྱུར་པའི་སྟེང་དུ། རྡོ་རྗེ་དང་རིན་པོ་ཆེའི་ཏོག་གིས་བརྒྱན་པ། ཁང་
སྟེང་རྡོ་རྗེའི་གདུང་བཞིས་མིག་མངས་རིས་སུ་བྲིས་པས་མཛེས་པར་ཕུབས་པ། དབུས་ཕྱུར་བུར་གྱུར་པའི་སྟེང་དུ། རྡོ་རྗེ་དང་རིན་པོ་ཆེའི་ཏོག་གིས་བརྒྱན་པ། ཁང་
བཟངས་གཉིས་ཀའི་ནང་གི་གཞི་ཐམས་ཅད། ཤར་སྔོ། ལྷོ་སེར། ནུབ་དམར། བྱང་ལྗང་། དབུས་ཀྱི་རེ་མིག་དཀར་པོའི་དབུས་སུ། སེང་གེའི་ཁྲི། ཤར་དུ་
བཟངས་གཉིས་ཀའི་ནང་གི་གཞི་ཐམས་ཅད། ཤར་སྔོ། ལྷོ་སེར། ནུབ་དམར། བྱང་ལྗང་། དབུས་ཀྱི་རེ་མིག་དཀར་པོའི་དབུས་སུ། སེང་གེའི་ཁྲི། ཤར་དུ་

༄༅། །གླང་པོ་ཆེའི་ཁྲི། ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་དུ་མཁའ་ལྡིང་རྣམས་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དང་། ལྷ་ཐམས་ཅད་ཀྱི་གནས་
༄༅། །གླང་པོ་ཆེའི་ཁྲི། ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་དུ་མཁའ་ལྡིང་རྣམས་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དང་། ལྷ་ཐམས་ཅད་ཀྱི་གནས་
སུ་པདྨ་དང་ཟླ་བའི་གདན། ཕྱི་སྒོའི་ཁྲོ་བོ་རྣམས་ལ་ཉི་མའི་གདན། འཇིག་རྟེན་པའི་འཁོར་ཡུག་ལ་སྲོག་ཆགས་ལ་སོགས་པ་སོ་སོའི་གདན་རྣམས་ཡོངས་སུ་རྫོགས་པར་
སུ་པདྨ་དང་ཟླ་བའི་གདན། ཕྱི་སྒོའི་ཁྲོ་བོ་རྣམས་ལ་ཉི་མའི་གདན། འཇིག་རྟེན་པའི་འཁོར་ཡུག་ལ་སྲོག་ཆགས་ལ་སོགས་པ་སོ་སོའི་གདན་རྣམས་ཡོངས་སུ་རྫོགས་པར་
བསམས་ཏེ་རྟེན་བསྐྱེད་པའོ། །དེ་ནས་ལྷ་རྣམས་སྙིང་པོའི་ཚིག་ཙམ་ལས་བསྐྱེད་དེ། དབུས་ཀྱི་གདན་གྱི་སྟེང་དུ། ཨོཾ་སརྦ་བིཏ་སརྦ་ཨཱ་བ་ར་ཎ་བི་ཤོ་དྷ་ཡ་ཧ་ན་ཧཱུྃ་ཕཊ་ཡོངས་སུ་གྱུར་པ་ལས་བཅོམ་
བསམས་ཏེ་རྟེན་བསྐྱེད་པའོ། །དེ་ནས་ལྷ་རྣམས་སྙིང་པོའི་ཚིག་ཙམ་ལས་བསྐྱེད་དེ། དབུས་ཀྱི་གདན་གྱི་སྟེང་དུ། ཨོཾ་སརྦ་བིཏ་སརྦ་ཨཱ་བ་ར་ཎ་བི་ཤོ་དྷ་ཡ་ཧ་ན་ཧཱུྃ་ཕཊ་ཡོངས་སུ་གྱུར་པ་ལས་བཅོམ་
ལྡན་འདས་ཀུན་རིག་རྣམ་པར་སྣང་མཛད་སྐུ་མདོག་དཀར་པོ་ཞལ་བཞི་དཀར་བ་རྩ་ཞལ་ཤར་དུ་གཟིགས་པ། ཕྱག་གཉིས་ཏིང་ངེ་འཛིན་གྱི་ཕྱག་རྒྱ་ཅན། ཞབས་རྡོ་རྗེའི་
ལྡན་འདས་ཀུན་རིག་རྣམ་པར་སྣང་མཛད་སྐུ་མདོག་དཀར་པོ་ཞལ་བཞི་དཀར་བ་རྩ་ཞལ་ཤར་དུ་གཟིགས་པ། ཕྱག་གཉིས་ཏིང་ངེ་འཛིན་གྱི་ཕྱག་རྒྱ་ཅན། ཞབས་རྡོ་རྗེའི་
སྐྱིལ་མོ་ཀྲུང་གིས་བཞུགས་པ། ཤར་དུ་ཨོཾ་སརྦ་བིཏ་ཧཱུྃ་ལས་སྦྱོང་བའི་རྒྱལ་པོ་དཀར་ལ་ཅུང་ཟད་དམར་བ། ཏིང་ངེ་འཛིན་གྱི་ཕྱག་རྒྱས་བཞུགས་པ། ལྷོར་ཨོཾ་སརྦ་བིཏ་
སྐྱིལ་མོ་ཀྲུང་གིས་བཞུགས་པ། ཤར་དུ་ཨོཾ་སརྦ་བིཏ་ཧཱུྃ་ལས་སྦྱོང་བའི་རྒྱལ་པོ་དཀར་ལ་ཅུང་ཟད་དམར་བ། ཏིང་ངེ་འཛིན་གྱི་ཕྱག་རྒྱས་བཞུགས་པ། ལྷོར་ཨོཾ་སརྦ་བིཏ་
ཕཊ་ལས་རྒྱལ་མཆོག་རིན་ཆེན་སྔོན་པོ་གཡས་མཆོག་སྦྱིན་གཡོན་ཏིང་ངེ་འཛིན་གྱི་ཕྱག་རྒྱ་ཅན། ནུབ་ཏུ་ཨོཾ་སརྦ་བིཏ་ཨཱལས་ཤཱཀྱ་རིགས་དབང་སེར་པོ་ཆོས་འཆད་ཀྱི་ཕྱག་
ཕཊ་ལས་རྒྱལ་མཆོག་རིན་ཆེན་སྔོན་པོ་གཡས་མཆོག་སྦྱིན་གཡོན་ཏིང་ངེ་འཛིན་གྱི་ཕྱག་རྒྱ་ཅན། ནུབ་ཏུ་ཨོཾ་སརྦ་བིཏ་ཨཱལས་ཤཱཀྱ་རིགས་དབང་སེར་པོ་ཆོས་འཆད་ཀྱི་ཕྱག་

རྒྱ་ཅན། བྱང་དུ་ཨོཾ་སརྦ་བིཏ་ཏྲ་ཐ་ལས་མེ་ཏོག་ཆེར་རྒྱས་ལྗང་གུ་གཡས་སྐྱབས་སྦྱིན་གཡོན་ཏིང་ངེ་འཛིན་གྱི་ཕྱག་རྒྱས་བཞུགས་པ། ཐམས་ཅད་ཀྱང་རིན་པོ་ཆེའི་རྒྱན་དང་། །
རྒྱ་ཅན། བྱང་དུ་ཨོཾ་སརྦ་བིཏ་ཏྲ་ཐ་ལས་མེ་ཏོག་ཆེར་རྒྱས་ལྗང་གུ་གཡས་སྐྱབས་སྦྱིན་གཡོན་ཏིང་ངེ་འཛིན་གྱི་ཕྱག་རྒྱས་བཞུགས་པ། ཐམས་ཅད་ཀྱང་རིན་པོ་ཆེའི་རྒྱན་དང་། །
དར་གྱི་ན་བཟའ་ཅན། རྡོ་རྗེ་སྐྱིལ་མོ་ཀྲུང་གིས་བཞུགས་པ། འཁོར་ལོས་བསྒྱུར་བའི་ཆ་ལུགས་ཅན་ནོ། །ཤར་ལྷོར་ཨོཾ་བུདྡྷ་ལོ་ཙ་ནི་ཧཱུྃ་ལས་སྤྱན་མ་དཀར་མོ་གཡས་
དར་གྱི་ན་བཟའ་ཅན། རྡོ་རྗེ་སྐྱིལ་མོ་ཀྲུང་གིས་བཞུགས་པ། འཁོར་ལོས་བསྒྱུར་བའི་ཆ་ལུགས་ཅན་ནོ། །ཤར་ལྷོར་ཨོཾ་བུདྡྷ་ལོ་ཙ་ནི་ཧཱུྃ་ལས་སྤྱན་མ་དཀར་མོ་གཡས་
པས་སྤྱན་གྱིས་མཚན་པའི་འཁོར་ལོ་འཛིན་པ། ལྷོ་ནུབ་ཏུ་ཨོཾ་བཛྲ་མཱ་མ་ཀཱི་ཧཱུྃ་ལས་མཱ་མ་ཀཱི་སྔོན་མོ་གཡས་རྡོ་རྗེ་འཛིན་པ། ནུབ་བྱང་དུ་ཨོཾ་བཛྲ་པཱཏྟཱ་རེ་དེ་ཧི་དེ་ཧི་སིདྡྷི་བོ་དྷི་
པས་སྤྱན་གྱིས་མཚན་པའི་འཁོར་ལོ་འཛིན་པ། ལྷོ་ནུབ་ཏུ་ཨོཾ་བཛྲ་མཱ་མ་ཀཱི་ཧཱུྃ་ལས་མཱ་མ་ཀཱི་སྔོན་མོ་གཡས་རྡོ་རྗེ་འཛིན་པ། ནུབ་བྱང་དུ་ཨོཾ་བཛྲ་པཱཏྟཱ་རེ་དེ་ཧི་དེ་ཧི་སིདྡྷི་བོ་དྷི་
ལོ་ཀི་ཏ་རཾ་པ་སྭཱ་ཧཱ་ལས་གོས་དཀར་མོ་དམར་མོ་གཡས་པདྨ་འཛིན་པ། བྱང་ཤར་དུ་ༀ་བཛྲ་ཏཱ་རེ་ཏུཏྟཱ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ་ལས་སྒྲོལ་མ་ལྗང་གུ་གཡས་ཨུཏྤལ་འཛིན་
ལོ་ཀི་ཏ་རཾ་པ་སྭཱ་ཧཱ་ལས་གོས་དཀར་མོ་དམར་མོ་གཡས་པདྨ་འཛིན་པ། བྱང་ཤར་དུ་ༀ་བཛྲ་ཏཱ་རེ་ཏུཏྟཱ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ་ལས་སྒྲོལ་མ་ལྗང་གུ་གཡས་ཨུཏྤལ་འཛིན་
པ༑ བཞི་ཀའང་ཕྱག་གཡོན་གདན་ལ་བརྟེན་ཅིང་སེམས་དཔའི་སྐྱིལ་མོ་ཀྲུང་གིས་བཞུགས་པ། སྒེག་ཅིང་ཆགས་པའི་ཉམས་དང་ལྡན་ཞིང་ནུ་འབུར་ཟུང་གིས་མཛེས་པའོ། །
པ༑ བཞི་ཀའང་ཕྱག་གཡོན་གདན་ལ་བརྟེན་ཅིང་སེམས་དཔའི་སྐྱིལ་མོ་ཀྲུང་གིས་བཞུགས་པ། སྒེག་ཅིང་ཆགས་པའི་ཉམས་དང་ལྡན་ཞིང་ནུ་འབུར་ཟུང་གིས་མཛེས་པའོ། །
དེའི་ཕྱི་རོལ་གྱི་འཁོར་ལོའི་ཤར་གྱི་རྩིབས་བཞི་ལ་རིམ་པ་བཞིན་དུ་ཧཱུྃ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། ཛ་ལས་རྡོ་རྗེ་རྒྱལ་པོ་སེར་པོ་ལྕགས་ཀྱུ་
དེའི་ཕྱི་རོལ་གྱི་འཁོར་ལོའི་ཤར་གྱི་རྩིབས་བཞི་ལ་རིམ་པ་བཞིན་དུ་ཧཱུྃ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། ཛ་ལས་རྡོ་རྗེ་རྒྱལ་པོ་སེར་པོ་ལྕགས་ཀྱུ་

༄༅། །འཛིན་པ། ཧོ་ལས་རྡོ་རྗེ་ཆགས་པ་དམར་པོ་མདའ་གཞུ་འཛིན་པ། རྒྱུ་ལས་རྡོ་རྗེ་ལེགས་པ་ལྗང་གུ་རྡོ་རྗེ་སེ་གོལ་གྱིས་ལེགས་སོ་སྟེར་བའོ། །ལྷོའི་རྩིབས་
༄༅། །འཛིན་པ། ཧོ་ལས་རྡོ་རྗེ་ཆགས་པ་དམར་པོ་མདའ་གཞུ་འཛིན་པ། རྒྱུ་ལས་རྡོ་རྗེ་ལེགས་པ་ལྗང་གུ་རྡོ་རྗེ་སེ་གོལ་གྱིས་ལེགས་སོ་སྟེར་བའོ། །ལྷོའི་རྩིབས་
བཞི་ལ་ཧཱུྃ་ལས་རྡོ་རྗེ་རིན་ཆེན་སེར་པོ་གཡས་རིན་པོ་ཆེ་དཔྲལ་བར་འཇོག་ཅིང་གཡོན་དྲིལ་བུ་དཀུར་འཛིན་པ། རྱ་ལས་རྡོ་རྗེ་གཟི་བརྗིད་དམར་སེར་ཉི་མའི་དཀྱིལ་འཁོར་
བཞི་ལ་ཧཱུྃ་ལས་རྡོ་རྗེ་རིན་ཆེན་སེར་པོ་གཡས་རིན་པོ་ཆེ་དཔྲལ་བར་འཇོག་ཅིང་གཡོན་དྲིལ་བུ་དཀུར་འཛིན་པ། རྱ་ལས་རྡོ་རྗེ་གཟི་བརྗིད་དམར་སེར་ཉི་མའི་དཀྱིལ་འཁོར་
འཛིན་པ། བྷི་ལས་རྡོ་རྗེ་རྒྱལ་མཚན་ནམ་མཁའི་མདོག་ཅན་ཡིད་བཞིན་གྱི་རྒྱལ་མཚན་འཛིན་པ། ཧ་ལས་རྡོ་རྗེ་བཞད་པ་དཀར་པོ་སོའི་ཕྲེང་བ་འཛིན་པའོ། །ནུབ་ཀྱི་
འཛིན་པ། བྷི་ལས་རྡོ་རྗེ་རྒྱལ་མཚན་ནམ་མཁའི་མདོག་ཅན་ཡིད་བཞིན་གྱི་རྒྱལ་མཚན་འཛིན་པ། ཧ་ལས་རྡོ་རྗེ་བཞད་པ་དཀར་པོ་སོའི་ཕྲེང་བ་འཛིན་པའོ། །ནུབ་ཀྱི་
རྩིབས་བཞི་ལ་ཧཱུྃ་ལས་རྡོ་རྗེ་ཆོས་དཀར་ལ་ཅུང་ཟད་དམར་བ་གཡོན་པདྨ་འཛིན་ཅིང་། གཡས་པས་དེའི་ཁ་འབྱེད་པ། དྷཱི༔ལས་རྡོ་རྗེ་རྣོན་པོ་སྔོན་པོ་གཡས་རལ་གྲི་གཡོན་
རྩིབས་བཞི་ལ་ཧཱུྃ་ལས་རྡོ་རྗེ་ཆོས་དཀར་ལ་ཅུང་ཟད་དམར་བ་གཡོན་པདྨ་འཛིན་ཅིང་། གཡས་པས་དེའི་ཁ་འབྱེད་པ། དྷཱི༔ལས་རྡོ་རྗེ་རྣོན་པོ་སྔོན་པོ་གཡས་རལ་གྲི་གཡོན་
པོ་ཏི་འཛིན་པ། ཧཱུྃ་ལས་རྡོ་རྗེ་རྒྱུ་སེར་པོ་གཡས་པའི་གུང་མོ་ལ་འཁོར་ལོ་རྩིབས་བརྒྱད་པ་བསྐོར་ཞིང་འཛིན་པ། བྷ་ལས་རྡོ་རྗེ་སྨྲ་བ་དམར་པོ་རྡོ་རྗེའི་ལྗགས་འཛིན་པའོ། །
པོ་ཏི་འཛིན་པ། ཧཱུྃ་ལས་རྡོ་རྗེ་རྒྱུ་སེར་པོ་གཡས་པའི་གུང་མོ་ལ་འཁོར་ལོ་རྩིབས་བརྒྱད་པ་བསྐོར་ཞིང་འཛིན་པ། བྷ་ལས་རྡོ་རྗེ་སྨྲ་བ་དམར་པོ་རྡོ་རྗེའི་ལྗགས་འཛིན་པའོ། །
བྱང་གི་རྩིབས་བཞི་ལ་ཀཾ་ལས་རྡོ་རྗེ་ལས་སྣ་ཚོགས་མདོག་གཡས་སྣ་ཚོགས་རྡོ་རྗེ། གཡོན་དེས་ཡུ་བ་བྱས་པའི་དྲིལ་བུ་དཀུར་འཛིན་པ། རཾ་ལས་རྡོ་རྗེ་སྲུང་བ་སེར་པོ་རྡོ་
བྱང་གི་རྩིབས་བཞི་ལ་ཀཾ་ལས་རྡོ་རྗེ་ལས་སྣ་ཚོགས་མདོག་གཡས་སྣ་ཚོགས་རྡོ་རྗེ། གཡོན་དེས་ཡུ་བ་བྱས་པའི་དྲིལ་བུ་དཀུར་འཛིན་པ། རཾ་ལས་རྡོ་རྗེ་སྲུང་བ་སེར་པོ་རྡོ་

རྗེའི་གོ་ཆ་འཛིན་པ། ཀྱི་ལས་རྡོ་རྗེ་གནོད་སྦྱིན་ནག་པོ་ཕྱག་གཉིས་ཀྱིས་ཞལ་གྱི་གཡས་གཡོན་གྱི་ཐད་ཀར་མཆེ་བ་འཛིན་པ། སཾ་ལས་རྡོ་རྗེ་ཁུ་ཚུར་སེར་པོ་རྡོ་རྗེ་རྩེ་ལྔ་པ་
རྗེའི་གོ་ཆ་འཛིན་པ། ཀྱི་ལས་རྡོ་རྗེ་གནོད་སྦྱིན་ནག་པོ་ཕྱག་གཉིས་ཀྱིས་ཞལ་གྱི་གཡས་གཡོན་གྱི་ཐད་ཀར་མཆེ་བ་འཛིན་པ། སཾ་ལས་རྡོ་རྗེ་ཁུ་ཚུར་སེར་པོ་རྡོ་རྗེ་རྩེ་ལྔ་པ་
གཉིས་དམ་ཚིག་གི་ཁུ་ཚུར་གྱིས་འཛིན་པའོ། །ནང་གི་གྲྭ་བཞིའི་ཤར་ལྷོར་ཧཱུྃ་ལས་སྒེག་མོ་དཀར་མོ་སྙེམས་པའི་ཚུལ་གྱིས་རྡོ་རྗེ་གཉིས་འཛིན་པ། ལྷོ་ནུབ་ཏུ་ཧཱུྃ་ལས་ཕྲེང་།
གཉིས་དམ་ཚིག་གི་ཁུ་ཚུར་གྱིས་འཛིན་པའོ། །ནང་གི་གྲྭ་བཞིའི་ཤར་ལྷོར་ཧཱུྃ་ལས་སྒེག་མོ་དཀར་མོ་སྙེམས་པའི་ཚུལ་གྱིས་རྡོ་རྗེ་གཉིས་འཛིན་པ། ལྷོ་ནུབ་ཏུ་ཧཱུྃ་ལས་ཕྲེང་།
བ་མ་སེར་མོ་ཕྱག་གཉིས་ཀྱིས་ཕྲེང་བ་འཛིན་པ། ནུབ་བྱང་དུ་ཧཱིཝལས་གླུ་མ་དཀར་དམར་པི་ཝང་འཛིན་པ། བྱང་ཤར་དུ་ཨལས་གར་མ་ལྗང་གུ་ཕྱག་གཉིས་ཀྱིས་རྡོ་རྗེ་རྩེ་
བ་མ་སེར་མོ་ཕྱག་གཉིས་ཀྱིས་ཕྲེང་བ་འཛིན་པ། ནུབ་བྱང་དུ་ཧཱིཝལས་གླུ་མ་དཀར་དམར་པི་ཝང་འཛིན་པ། བྱང་ཤར་དུ་ཨལས་གར་མ་ལྗང་གུ་ཕྱག་གཉིས་ཀྱིས་རྡོ་རྗེ་རྩེ་
གསུམ་པ་འཛིན་པས་གར་བྱེད་པའོ། །དེའི་ཕྱི་རོལ་གྱི་གྲྭ་བཞིར། ཤར་ལྷོར་ཧཱུྃ་ལས་བདུག་པ་མ་དཀར་མོ་བདུག་སྤོས་འཛིན་པ། ལྷོ་ནུབ་ཏུ་ཧཱུྃ་ལས་མེ་ཏོག་མ་སེར་མོ་
གསུམ་པ་འཛིན་པས་གར་བྱེད་པའོ། །དེའི་ཕྱི་རོལ་གྱི་གྲྭ་བཞིར། ཤར་ལྷོར་ཧཱུྃ་ལས་བདུག་པ་མ་དཀར་མོ་བདུག་སྤོས་འཛིན་པ། ལྷོ་ནུབ་ཏུ་ཧཱུྃ་ལས་མེ་ཏོག་མ་སེར་མོ་
མེ་ཏོག་གི་ཟ་མ་ཏོག་འཛིན་པ། ནུབ་བྱང་དུ་ཧཱིཝལས་མར་མེ་མ་དམར་སྐྱ་མར་མེའི་སྡོང་བུ་འཛིན་པ། བྱང་ཤར་དུ་ཨཐལས་དྲི་ཆབ་མ་ལྗང་གུ་དྲིའི་དུང་ཆོས་འཛིན་པའོ། །
མེ་ཏོག་གི་ཟ་མ་ཏོག་འཛིན་པ། ནུབ་བྱང་དུ་ཧཱིཝལས་མར་མེ་མ་དམར་སྐྱ་མར་མེའི་སྡོང་བུ་འཛིན་པ། བྱང་ཤར་དུ་ཨཐལས་དྲི་ཆབ་མ་ལྗང་གུ་དྲིའི་དུང་ཆོས་འཛིན་པའོ། །
ཤར་སྒོར་ཛལས་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ། ལྷོ་སྒོར་ཧཱུྃ་ལས་རྡོ་རྗེ་ཞགས་པ་སེར་པོ་ཞགས་པ་འཛིན་པ། ནུབ་སྒོར་ཁཾ་ལས་རྡོ་རྗེ་ལྕགས་སྒྲོག་དམར་པོ་
ཤར་སྒོར་ཛལས་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ། ལྷོ་སྒོར་ཧཱུྃ་ལས་རྡོ་རྗེ་ཞགས་པ་སེར་པོ་ཞགས་པ་འཛིན་པ། ནུབ་སྒོར་ཁཾ་ལས་རྡོ་རྗེ་ལྕགས་སྒྲོག་དམར་པོ་

༄༅། །ལྕགས་སྒྲོག་འཛིན་པ། བྱང་སྒོར་ཧོཝལས་རྡོ་རྗེ་དྲིལ་བུ་ལྗང་གུ་དྲིལ་བུ་འཛིན་པའོ། །རྡོ་རྗེ་སེམས་དཔའ་ལ་སོགས་པའི་ལྷ་དེ་དག་ཐམས་ཅད་ཀྱང་རིན་པོ་
༄༅། །ལྕགས་སྒྲོག་འཛིན་པ། བྱང་སྒོར་ཧོཝལས་རྡོ་རྗེ་དྲིལ་བུ་ལྗང་གུ་དྲིལ་བུ་འཛིན་པའོ། །རྡོ་རྗེ་སེམས་དཔའ་ལ་སོགས་པའི་ལྷ་དེ་དག་ཐམས་ཅད་ཀྱང་རིན་པོ་
ཆེའི་རྒྱན་སྣ་ཚོགས་ཀྱིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་ཅན། ཞི་བའི་ཉམས་ཅན་པདྨ་དང་ཟླ་བའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་
ཆེའི་རྒྱན་སྣ་ཚོགས་ཀྱིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་ཅན། ཞི་བའི་ཉམས་ཅན་པདྨ་དང་ཟླ་བའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་
པའོ༑ །གཞལ་ཡས་ཁང་ཕྱི་མའི་ལྷ་སྣམ་དང་པོ་ལ་ཕྱོགས་བཞིར་ཟླ་བའི་གདན་བཞི་བཞི་གནས་པ་རྣམས་ཀྱི་སྟེང་དུ། ཨོཾ་ན་མོ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་
པའོ༑ །གཞལ་ཡས་ཁང་ཕྱི་མའི་ལྷ་སྣམ་དང་པོ་ལ་ཕྱོགས་བཞིར་ཟླ་བའི་གདན་བཞི་བཞི་གནས་པ་རྣམས་ཀྱི་སྟེང་དུ། ཨོཾ་ན་མོ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་
བཅུ་དྲུག་ཡོངས་སུ་གྱུར་པ་ལས་ཤར་དུ་བྱང་ཆུབ་སེམས་དཔའ་བྱམས་པ། མཐོང་བ་དོན་ཡོད། ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་ངེས་པར་འཇོམས་
བཅུ་དྲུག་ཡོངས་སུ་གྱུར་པ་ལས་ཤར་དུ་བྱང་ཆུབ་སེམས་དཔའ་བྱམས་པ། མཐོང་བ་དོན་ཡོད། ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་ངེས་པར་འཇོམས་
པའི་བློ་གྲོས་བཞི་སྐུ་མདོག་སྔོན་པོ། ལྷོར་སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད་ཡེ་ཤེས་ཏོག་བཞི་སེར་པོ། ནུབ་ཏུ་འོད་དཔག་མེད། ཟླ་འོད།
པའི་བློ་གྲོས་བཞི་སྐུ་མདོག་སྔོན་པོ། ལྷོར་སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད་ཡེ་ཤེས་ཏོག་བཞི་སེར་པོ། ནུབ་ཏུ་འོད་དཔག་མེད། ཟླ་འོད།
བཟང་སྐྱོང་། དྲ་བ་ཅན་གྱི་འོད་བཞི་དམར་པོ། བྱང་དུ་རྡོ་རྗེ་སྙིང་པོ། བློ་གྲོས་མི་ཟད་པ། སྤོབས་པ་རྩེགས་པ། ཀུན་ཏུ་བཟང་པོ་བཞི་ལྗང་གུ། ཐམས་ཅད་
བཟང་སྐྱོང་། དྲ་བ་ཅན་གྱི་འོད་བཞི་དམར་པོ། བྱང་དུ་རྡོ་རྗེ་སྙིང་པོ། བློ་གྲོས་མི་ཟད་པ། སྤོབས་པ་རྩེགས་པ། ཀུན་ཏུ་བཟང་པོ་བཞི་ལྗང་གུ། ཐམས་ཅད་

ཀྱང་ཞལ་གཅིག་ཕྱག་གཉིས་པ་གཡས་རྡོ་རྗེ་ཐུགས་ཀ་དང་། གཡོན་དྲིལ་བུ་དཀུར་བརྟེན་པ། ཞི་ཞིང་སྒེག་པའི་ཉམས་ཅན། རིན་པོ་ཆེའི་རྒྱན་དང་དར་གྱི་ཤམ་ཐབས་།
ཀྱང་ཞལ་གཅིག་ཕྱག་གཉིས་པ་གཡས་རྡོ་རྗེ་ཐུགས་ཀ་དང་། གཡོན་དྲིལ་བུ་དཀུར་བརྟེན་པ། ཞི་ཞིང་སྒེག་པའི་ཉམས་ཅན། རིན་པོ་ཆེའི་རྒྱན་དང་དར་གྱི་ཤམ་ཐབས་
ཀྱིས་མཛེས་པ། སེམས་དཔའི་སྐྱིལ་མོ་ཀྲུང་གིས་བཞུགས་པའོ། །དེའི་ཕྱི་རོལ་གྱི་ལྷ་སྣམ་གྱི་ཕྱོགས་བཞིར། ཟླ་བའི་དཀྱིལ་འཁོར་བཞི་བཞི་སྟེ་བཅུ་དྲུག་གི་སྟེང་དུ། །
ཀྱིས་མཛེས་པ། སེམས་དཔའི་སྐྱིལ་མོ་ཀྲུང་གིས་བཞུགས་པའོ། །དེའི་ཕྱི་རོལ་གྱི་ལྷ་སྣམ་གྱི་ཕྱོགས་བཞིར། ཟླ་བའི་དཀྱིལ་འཁོར་བཞི་བཞི་སྟེ་བཅུ་དྲུག་གི་སྟེང་དུ། 
ཨོཾ་སོགས་རྩ་བའི་རིག་པ་སྦྲུལ་འཁྱིལ་བ་ལྟ་བུ་བཅུ་དྲུག་ཡོངས་སུ་གྱུར་པ་ལས་ཤར་དུ་འཕགས་པ་དགའ་བོ། སྒྲ་གཅན་འཛིན། ཤཱ་རིའི་བུ། མོངྒལ་གྱི་བུ། ལྷོར་
ཨོཾ་སོགས་རྩ་བའི་རིག་པ་སྦྲུལ་འཁྱིལ་བ་ལྟ་བུ་བཅུ་དྲུག་ཡོངས་སུ་གྱུར་པ་ལས་ཤར་དུ་འཕགས་པ་དགའ་བོ། སྒྲ་གཅན་འཛིན། ཤཱ་རིའི་བུ། མོངྒལ་གྱི་བུ། ལྷོར་
རབ་འབྱོར། འཆར་ཀ །མ་འགགས་པ། ཀཽཎྜི་ནྱ། ནུབ་ཏུ་ཉེ་བར་འཁོར། རྟ་ཐུལ། བ་ལང་བདག །ཀུན་དགའ་བོ། །བྱང་དུ་མིང་ཆེན། ནོར་སྦྱིན་
རབ་འབྱོར། འཆར་ཀ །མ་འགགས་པ། ཀཽཎྜི་ནྱ། ནུབ་ཏུ་ཉེ་བར་འཁོར། རྟ་ཐུལ། བ་ལང་བདག །ཀུན་དགའ་བོ། །བྱང་དུ་མིང་ཆེན། ནོར་སྦྱིན་
འཛིན༑ གང་པོ། འོད་སྲུང་སྟེ་ཉན་ཐོས་བཅུ་དྲུག་པོ་ཐམས་ཅད་ཀྱང་ལྷུང་བཟེད་དང་འཁར་གསིལ་འཛིན་པ། ཆོས་གོས་ངུར་སྨིག་གྱོན་པ། ཚངས་པར་སྤྱོད་པའི་ཆ་
འཛིན༑ གང་པོ། འོད་སྲུང་སྟེ་ཉན་ཐོས་བཅུ་དྲུག་པོ་ཐམས་ཅད་ཀྱང་ལྷུང་བཟེད་དང་འཁར་གསིལ་འཛིན་པ། ཆོས་གོས་ངུར་སྨིག་གྱོན་པ། ཚངས་པར་སྤྱོད་པའི་ཆ་
ལུགས་ཅན། སེམས་དཔའི་སྐྱིལ་ཀྲུང་གིས་བཞུགས་པའོ། །སྣམ་བུ་དེ་ཉིད་ཀྱི་མཚམས་བཞི་དང་ཕྱོགས་བཞིའི་གཡས་གཡོན་གཉིས་ཏེ་གནས་བཅུ་གཉིས་ཀྱི་ཟླ་བའི་
ལུགས་ཅན། སེམས་དཔའི་སྐྱིལ་ཀྲུང་གིས་བཞུགས་པའོ། །སྣམ་བུ་དེ་ཉིད་ཀྱི་མཚམས་བཞི་དང་ཕྱོགས་བཞིའི་གཡས་གཡོན་གཉིས་ཏེ་གནས་བཅུ་གཉིས་ཀྱི་ཟླ་བའི་

༄༅། །དཀྱིལ་འཁོར་གྱི་སྟེང་དུ། ཨོཾ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་བཅུ་གཉིས་ཡོངས་སུ་གྱུར་པ་ལས། ཤར་དུ་གདུང་བ་སེལ་བ་དང་སྣང་བ་བརྩེགས་
༄༅། །དཀྱིལ་འཁོར་གྱི་སྟེང་དུ། ཨོཾ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་བཅུ་གཉིས་ཡོངས་སུ་གྱུར་པ་ལས། ཤར་དུ་གདུང་བ་སེལ་བ་དང་སྣང་བ་བརྩེགས་
པ༑ ཤར་ལྷོར་འཇིགས་པ་མེད་པ། ལྷོར་དཔའ་བོ་འདུལ་བ་དང་ཤེས་རབ་མགྱོགས་ཆེན། ལྷོ་ནུབ་ཏུ་རི་བོ་རྒྱལ། ནུབ་ཏུ་སྨྲ་བའི་སྒྲ་ཚན་
པ༑ ཤར་ལྷོར་འཇིགས་པ་མེད་པ། ལྷོར་དཔའ་བོ་འདུལ་བ་དང་ཤེས་རབ་མགྱོགས་ཆེན། ལྷོ་ནུབ་ཏུ་རི་བོ་རྒྱལ། ནུབ་ཏུ་སྨྲ་བའི་སྒྲ་ཆེན་དང་བསེ་རུ་ལྟ་བུ།ནུབ་
བྱང་དུ་དུག་ཆེན་འཇོམས། བྱང་དུ་རྫུ་འཕྲུལ་ཆེར་སྟོན་དང་སེང་གེ་སྒྲ། བྱང་ཤར་དུ་ཡིད་མྱུར་རྣམས་དབུའི་གཙུག་ཏོར་ཕྱེད་དང་བཅས་ཤིང་དྲང་སྲོང་གི་ཆ་ལུགས་
བྱང་དུ་དུག་ཆེན་འཇོམས། བྱང་དུ་རྫུ་འཕྲུལ་ཆེར་སྟོན་དང་སེང་གེ་སྒྲ། བྱང་ཤར་དུ་ཡིད་མྱུར་རྣམས་དབུའི་གཙུག་ཏོར་ཕྱེད་དང་བཅས་ཤིང་དྲང་སྲོང་གི་ཆ་ལུགས་
ཅན་འཁར་གསིལ་དང་པོ་ཏི་འཛིན་པ། ཆོས་གོས་བསྣམས་ཤིང་རྡོ་རྗེའི་སྐྱིལ་ཀྲུང་གིས་བཞུགས་པའོ། །སྒོ་ཕྱི་མ་བཞིའི་དབུས་དང་གཡས་གཡོན་གཉིས་རྒྱབ་རྣམས་སུ་ཉི་
ཅན་འཁར་གསིལ་དང་པོ་ཏི་འཛིན་པ། ཆོས་གོས་བསྣམས་ཤིང་རྡོ་རྗེའི་སྐྱིལ་ཀྲུང་གིས་བཞུགས་པའོ། །སྒོ་ཕྱི་མ་བཞིའི་དབུས་དང་གཡས་གཡོན་གཉིས་རྒྱབ་རྣམས་སུ་ཉི་
མའི་དཀྱིལ་འཁོར་རེ་རེ་སྟེ་བཅུ་དྲུག་གི་སྟེང་དུ། ཨོཾ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་བཅུ་དྲུག་ཡོངས་སུ་གྱུར་པ་ལས་ཤར་སྒོར་ཁྲོ་བོ་འཇིག་རྟེན་གསུམ་སྣང་དེའི་
མའི་དཀྱིལ་འཁོར་རེ་རེ་སྟེ་བཅུ་དྲུག་གི་སྟེང་དུ། ཨོཾ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་བཅུ་དྲུག་ཡོངས་སུ་གྱུར་པ་ལས་ཤར་སྒོར་ཁྲོ་བོ་འཇིག་རྟེན་གསུམ་སྣང་དེའི་
གཡས་སུ་བདུད་རྩི་འཁྱིལ་པ། གཡོན་དུ་དུས་ཀྱི་སྲིན་མོ། རྒྱབ་ཏུ་དུས་ཀྱི་ལྕགས་ཀྱུ་མ། ལྷོ་སྒོར་འཇིག་རྟེན་གསུམ་འདུལ། དེའི་གཡས་སུ་དབྱུག་སྔོན་ཅན།
གཡས་སུ་བདུད་རྩི་འཁྱིལ་པ། གཡོན་དུ་དུས་ཀྱི་སྲིན་མོ། རྒྱབ་ཏུ་དུས་ཀྱི་ལྕགས་ཀྱུ་མ། ལྷོ་སྒོར་འཇིག་རྟེན་གསུམ་འདུལ། དེའི་གཡས་སུ་དབྱུག་སྔོན་ཅན།

གཡོན་དུ་དུས་ཀྱི་དབྱུག་པ་མ། རྒྱབ་ཏུ་དུས་ཀྱི་ཞགས་པ་མ། ནུབ་སྒོར་འཇིག་རྟེན་གསུམ་འཆིང་། དེའི་གཡས་སུ་མི་གཡོ་བ། གཡོན་དུ་དུས་ཀྱི་མཚན་མོ། རྒྱབ་།
གཡོན་དུ་དུས་ཀྱི་དབྱུག་པ་མ། རྒྱབ་ཏུ་དུས་ཀྱི་ཞགས་པ་མ། ནུབ་སྒོར་འཇིག་རྟེན་གསུམ་འཆིང་། དེའི་གཡས་སུ་མི་གཡོ་བ། གཡོན་དུ་དུས་ཀྱི་མཚན་མོ། རྒྱབ་
ཏུ་དུས་ཀྱི་ལྕགས་སྒྲོག་མ། བྱང་སྒོར་འཇིག་རྟེན་གསུམ་འཇིག །དེའི་གཡས་སུ་རྟ་མགྲིན། གཡོན་དུ་དུས་ཀྱི་གནོད་སྦྱིན་མོ། །རྒྱབ་ཏུ་དུས་ཀྱི་དྲིལ་བུ་མ་རྣམས་སྐུ་
ཏུ་དུས་ཀྱི་ལྕགས་སྒྲོག་མ། བྱང་སྒོར་འཇིག་རྟེན་གསུམ་འཇིག །དེའི་གཡས་སུ་རྟ་མགྲིན། གཡོན་དུ་དུས་ཀྱི་གནོད་སྦྱིན་མོ། །རྒྱབ་ཏུ་དུས་ཀྱི་དྲིལ་བུ་མ་རྣམས་སྐུ་
མདོག་མ་ངེས་པ། དབུ་དང་ཕྱག་མཐའ་ཡས་པ། སྦྲུལ་དང་མི་སྡུག་པའི་རྒྱན་གྱིས་བརྒྱན་པའོ། །ཡང་ན་ཐམས་ཅད་སྐུ་མདོག་ནག་པོ། །ཕོ་བརྒྱད་གཡས་རལ་གྲི་འཕྱར་བའི་ཚུལ་དང་། གཡོན་
མདོག་མ་ངེས་པ། དབུ་དང་ཕྱག་མཐའ་ཡས་པ། སྦྲུལ་དང་མི་སྡུག་པའི་རྒྱན་གྱིས་བརྒྱན་པའོ། །ཡང་ན་ཐམས་ཅད་སྐུ་མདོག་ནག་པོ། །ཕོ་བརྒྱད་གཡས་རལ་གྲི་འཕྱར་བའི་ཚུལ་དང་། གཡོན་
ཐོད་པ་ཐུགས་ཀར་འཛིན་པ། གཡོན་བརྐྱངས་པས་བཞུགས་པ། གཡོན་གྱི་མོ་བཞི་གཡས་གྲི་གུག་དང་། གཡོན་ཐོད་པ། རྒྱབ་ཀྱི་བཞི་ལྕགས་ཀྱུ་སོགས་ནང་སྒོ་བའི་ཕྱག་མཚན་ཅན་དུ་རྩ་སྐུ་པ་བཞེད་དོ། །ཕྱིའི་ཁོར་ཡུག་གི་གདན་
ཐོད་པ་ཐུགས་ཀར་འཛིན་པ། གཡོན་བརྐྱངས་པས་བཞུགས་པ། གཡོན་གྱི་མོ་བཞི་གཡས་གྲི་གུག་དང་། གཡོན་ཐོད་པ། རྒྱབ་ཀྱི་བཞི་ལྕགས་ཀྱུ་སོགས་ནང་སྒོ་བའི་ཕྱག་མཚན་ཅན་དུ་རྩ་སྐུ་པ་བཞེད་དོ། །ཕྱིའི་ཁོར་ཡུག་གི་གདན་
རྣམས་ཀྱི་སྟེང་དུ། ཨོཾ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་རེ་རེ་ཡོངས་སུ་གྱུར་པ་ལས། ཚངས་པ་དང་བརྒྱ་བྱིན་ལ་སོགས་པའི་ཕྱོགས་སྐྱོང་བཅུ། དབང་ཕྱུག་ཆེན་
རྣམས་ཀྱི་སྟེང་དུ། ཨོཾ་སོགས་རྩ་བའི་རིག་པ་སྦྲུལ་འཁྱིལ་པ་ལྟ་བུ་རེ་རེ་ཡོངས་སུ་གྱུར་པ་ལས། ཚངས་པ་དང་བརྒྱ་བྱིན་ལ་སོགས་པའི་ཕྱོགས་སྐྱོང་བཅུ། དབང་ཕྱུག་ཆེན་
པོ་ལ་སོགས་པའི་ལྷ་ཆེན་བརྒྱད། དགའ་བོ་དང་འཇོག་པོ་ལ་སོགས་པའི་ཀླུ་ཆེན་བརྒྱད། ཉི་མ་དང་ཟླ་བ་ལ་སོགས་པའི་གཟའ་ཆེན་བརྒྱད། སྣར་མ་དང་སྨིན་དྲུག་ལ་
པོ་ལ་སོགས་པའི་ལྷ་ཆེན་བརྒྱད། དགའ་བོ་དང་འཇོག་པོ་ལ་སོགས་པའི་ཀླུ་ཆེན་བརྒྱད། ཉི་མ་དང་ཟླ་བ་ལ་སོགས་པའི་གཟའ་ཆེན་བརྒྱད། སྣར་མ་དང་སྨིན་དྲུག་ལ་

༄༅། །སོགས་པའི་རྒྱུ་སྐར་ཉི་ཤུ་རྩ་བརྒྱད། ཡུལ་འཁོར་སྲུང་དང་། འཕགས་སྐྱེས་པོ་ལ་སོགས་པའི་རྒྱལ་པོ་ཆེན་པོ་སྡེ་བཞི། མ་ཧཱ་བྷེ་ར་ཝ་ལ་སོགས་པའི་།
༄༅། །སོགས་པའི་རྒྱུ་སྐར་ཉི་ཤུ་རྩ་བརྒྱད། ཡུལ་འཁོར་སྲུང་དང་། འཕགས་སྐྱེས་པོ་ལ་སོགས་པའི་རྒྱལ་པོ་ཆེན་པོ་སྡེ་བཞི། མ་ཧཱ་བྷེ་ར་ཝ་ལ་སོགས་པའི་།
འཇིགས་བྱེད་ཆེན་པོ་དགུ་སྟེ། གཙང་རིས་ཀྱི་མགོན་པོ་བདུན་ཅུ་རྩ་ལྔ་འཁོར་དང་བཅས་པ་དང་། གང་བ་བཟང་པོ་དང་། ནོར་བུ་བཟང་པོ་ལ་སོགས་པའི་གནོད་སྦྱིན་
འཇིགས་བྱེད་ཆེན་པོ་དགུ་སྟེ། གཙང་རིས་ཀྱི་མགོན་པོ་བདུན་ཅུ་རྩ་ལྔ་འཁོར་དང་བཅས་པ་དང་། གང་བ་བཟང་པོ་དང་། ནོར་བུ་བཟང་པོ་ལ་སོགས་པའི་གནོད་སྦྱིན་
རྣམས་དང་། ལང་ཀ་མགྲིན་བཅུ་ལ་སོགས་པའི་སྲིན་པོའི་ཚོགས་དང་། ལྷ་མོ་སྒྱུ་འཕྲུལ་ལ་སོགས་པའི་བུད་མེད་ཀྱི་ཚོགས་དང་། ཙརྩི་ཀ་ལ་སོགས་པའི་ཕྲ་མེན་མའི་
རྣམས་དང་། ལང་ཀ་མགྲིན་བཅུ་ལ་སོགས་པའི་སྲིན་པོའི་ཚོགས་དང་། ལྷ་མོ་སྒྱུ་འཕྲུལ་ལ་སོགས་པའི་བུད་མེད་ཀྱི་ཚོགས་དང་། ཙརྩི་ཀ་ལ་སོགས་པའི་ཕྲ་མེན་མའི་
ཚོགས་དང་། ཝ་རཱ་ཧཱི་ལ་སོགས་པ་རྣལ་འབྱོར་མའི་ཚོགས་དང་། གཞན་ཡང་རིའི་ལྷ་དང་། ཤིང་གི་ལྷ་དང་། གྲོང་གི་ལྷ་དང་། འབྱུང་བ་བཞིའི་ལྷ་ལ་སོགས་པ་
ཚོགས་དང་། ཝ་རཱ་ཧཱི་ལ་སོགས་པ་རྣལ་འབྱོར་མའི་ཚོགས་དང་། གཞན་ཡང་རིའི་ལྷ་དང་། ཤིང་གི་ལྷ་དང་། གྲོང་གི་ལྷ་དང་། འབྱུང་བ་བཞིའི་ལྷ་ལ་སོགས་པ་
འཇིག་རྟེན་པ་རྣམས་ཀྱང་རང་རང་གི་རྒྱན་དང་ཆ་ལུགས་དང་ལྡན་ཞིང་སོ་སོའི་གཡོག་འཁོར་བསམ་གྱིས་མི་ཁྱབ་པས་བསྐོར་བར་བསམས་ཏེ་བརྟེན་པ་བསྐྱེད་པའོ། །དེ་ནས་ཡེ་ཤེས་པ་སྤྱན་
འཇིག་རྟེན་པ་རྣམས་ཀྱང་རང་རང་གི་རྒྱན་དང་ཆ་ལུགས་དང་ལྡན་ཞིང་སོ་སོའི་གཡོག་འཁོར་བསམ་གྱིས་མི་ཁྱབ་པས་བསྐོར་བར་བསམས་ཏེ་བརྟེན་པ་བསྐྱེད་པའོ། །དེ་ནས་ཡེ་ཤེས་པ་སྤྱན་
དྲངས་པ་ནི། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀུན་རིག་གི་ལྷ་ཚོགས་རྟེན་དང་བརྟེན་པར་
དྲངས་པ་ནི། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀུན་རིག་གི་ལྷ་ཚོགས་རྟེན་དང་བརྟེན་པར་

བཅས་པའི་དཀྱིལ་འཁོར་གྱི་རྣམ་པར་ཨོཾ་བཛྲ་ས་མཱ་ཛ༔ རྡོ་རྗེ་བསྡུ་བའི་ཕྱག་རྒྱ་དང་བཅས་པས་སྤྱན་དྲངས། སྤོས་དང་བཅས་པའི་རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་
བཅས་པའི་དཀྱིལ་འཁོར་གྱི་རྣམ་པར་ཨོཾ་བཛྲ་ས་མཱ་ཛཿ རྡོ་རྗེ་བསྡུ་བའི་ཕྱག་རྒྱ་དང་བཅས་པས་སྤྱན་དྲངས། སྤོས་དང་བཅས་པའི་རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་
ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་འདིར་ནི་གཤེགས་སུ་
ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་ལྡན་འཁོར་བཅས་འདིར་ནི་གཤེགས་སུ་
གསོལ༑ །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམས་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་
གསོལ༑ །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམས་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་
བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་
བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་
ཚོགས་རྣམས་བསྒྲལ་བའི་ཕྱིར། །ཡང་དག་འཁོར་དང་བཅས་རྣམས་གཤེགས་སུ་གསོལ།། ༈ ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་ཞིང་། །
ཚོགས་རྣམས་བསྒྲལ་བའི་ཕྱིར། །ཡང་དག་འཁོར་དང་བཅས་རྣམས་གཤེགས་སུ་གསོལ།། ༈ ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་ཞིང་། །
ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲངས་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་ཆགས་
ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲངས་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་དང་ཡེ་ཤེས་ཆགས་

༄༅། །བྲལ་བ། །ཀུན་ཏུ་མི་ཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་
༄༅། །བྲལ་བ། །ཀུན་ཏུ་མི་ཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་
གཟུགས་བརྙན་ནི། །མཆོད་པས་འདིར་ནི་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་
གཟུགས་བརྙན་ནི། །མཆོད་པས་འདིར་ནི་གཤེགས་སུ་གསོལ། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་
དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཅེས་དང་། ༀ་ཛཧཱུྃ་བཾ་ཧོ༔བྷ་ག་ཝན་ཨེ་ཧེ་ཧི་མ་ཧཱ་ཀཱ་རུ་ཎི་ཀ་དྲི་བྱ་ཧོ་ས་མ་ཡ་ཧཱུཾ། ཅེས་པས་སྤྱན་དྲངས་ནམ་
དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཅེས་དང་། ༀ་ཛཿཧཱུྃ་བྃ་ཧོཿབྷ་ག་ཝན་ཨེ་ཧེ་ཧི་མ་ཧཱ་ཀཱ་རུ་ཎི་ཀ་དྲི་བྱ་ཧོ་ས་མ་ཡ་ཧཱུྃ། ཅེས་པས་སྤྱན་དྲངས་ནམ་
མཁར་བཞུགས་པ་ལ། བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་ལས་མཆོད་ཡོན་བཞེས་ནས་ཀྱང་། །ཐུགས་ལ་དགོངས་ཤིང་
མཁར་བཞུགས་པ་ལ། བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་ལས་མཆོད་ཡོན་བཞེས་ནས་ཀྱང་། །ཐུགས་ལ་དགོངས་ཤིང་
གནང་བར་མཛོད། །བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ཀྱང་། །འདི་ཉིད་
གནང་བར་མཛོད། །བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་མཆོད་ཡོན་བཞེས་ནས་ཀྱང་། །འདི་ཉིད་
དུ་ནི་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏ་ག་ག་ན་ས་མ་ཡ་ཧཱུྃ་སྭཱ་ཧཱས། མཆོད་ཡོན་དབུལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །
དུ་ནི་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏ་ག་ག་ན་ས་མ་ཡ་ཧཱུྃ་སྭཱ་ཧཱས། མཆོད་ཡོན་དབུལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །

ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཅེས་པས་ཁྲུས་གསོལ། བདག་དང་འགྲོ་ལ་ཐུགས་།
ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཅེས་པས་ཁྲུས་གསོལ། བདག་དང་འགྲོ་ལ་ཐུགས་
བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོཾ་པདྨ་ཀ་མ་ལཱ་ཡ་ཧཱུྃ། ཅེས་བས་གདན་
བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོཾ་པདྨ་ཀ་མ་ལཱ་ཡ་ཧཱུྃ། ཅེས་བས་གདན་
ཕུལ་ལ། ལྷ་ལ་སོགས་པ་དྲི་ཡི་རྫས། །ཕྱོགས་རྣམས་ཀུན་ན་གང་ཡོད་པ། །ཚིམ་བྱེད་ཡིད་འོང་ལྡན་པ་འདི། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་གནྡྷེ་
ཕུལ་ལ། ལྷ་ལ་སོགས་པ་དྲི་ཡི་རྫས། །ཕྱོགས་རྣམས་ཀུན་ན་གང་ཡོད་པ། །ཚིམ་བྱེད་ཡིད་འོང་ལྡན་པ་འདི། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་གནྡྷེ་
ཧཱུྃ༑ ཞིང་འདིའམ་རྒྱ་ཆེན་ཞིང་གཞན་ན། །ལྷ་རྫས་མེ་ཏོག་ཡིད་འོང་བ། །ཆུ་དང་ཐང་སྐྱེས་ཡིད་བྱུང་འདི། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་པུབྦེ་
ཧཱུྃ༑ ཞིང་འདིའམ་རྒྱ་ཆེན་ཞིང་གཞན་ན། །ལྷ་རྫས་མེ་ཏོག་ཡིད་འོང་བ། །ཆུ་དང་ཐང་སྐྱེས་ཡིད་བྱུང་འདི། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་པུཥྤེ
ཧཱུྃ༔ ཕྱོགས་བཅུ་ཀུན་ནས་བདུག་སྤོས་འདི། །ལྷ་རྫས་སྤོས་ཀྱི་ཤིང་ལ་སོགས། །དྲི་ཞིམ་ཡིད་འོང་གང་ཡོད་པ། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་
ཧཱུྃ༔ ཕྱོགས་བཅུ་ཀུན་ནས་བདུག་སྤོས་འདི། །ལྷ་རྫས་སྤོས་ཀྱི་ཤིང་ལ་སོགས། །དྲི་ཞིམ་ཡིད་འོང་གང་ཡོད་པ། །ཐུབ་དབང་སྲས་དང་བཅས་ལ་འབུལ། །ཨོཾ་བཛྲ་
དྷུཔྤེ་ཧཱུཾ། འཇིག་རྟེན་འདི་འམ་ཕྱོགས་རྣམས་ན། །ལྷ་དང་མི་ལ་སོགས་པའི་ཟས། །ཡོན་ཏན་ཀུན་ལྡན་གང་ཡིན་དེ། །ཐུབ་དབང་སྲས་དང་བཅས་ལ་འབུལ། །ཨོཾ་
དྷུཔྤེ་ཧཱུྃ། འཇིག་རྟེན་འདི་འམ་ཕྱོགས་རྣམས་ན། །ལྷ་དང་མི་ལ་སོགས་པའི་ཟས། །ཡོན་ཏན་ཀུན་ལྡན་གང་ཡིན་དེ། །ཐུབ་དབང་སྲས་དང་བཅས་ལ་འབུལ། །ཨོཾ་

༄༅། །བཛྲ་ནེ་ཝི་ཏེ་ཧཱུཾ། འཇིག་རྟེན་འདི་འམ་ཕྱོགས་བཅུ་ཡི། །རིན་ཆེན་མར་མེ་ལ་སོགས་པ། །སྣང་བའི་ཁྱད་པར་གང་ཡོད་དེ། །ཐུབ་དབང་ལ་ནི་དབུལ་
༄༅། །བཛྲ་ནེ་ཝི་ཏེ་ཧཱུྃ། འཇིག་རྟེན་འདི་འམ་ཕྱོགས་བཅུ་ཡི། །རིན་ཆེན་མར་མེ་ལ་སོགས་པ། །སྣང་བའི་ཁྱད་པར་གང་ཡོད་དེ། །ཐུབ་དབང་ལ་ནི་དབུལ་
བར་བགྱི། །ཨོཾ་བཛྲ་ཨཱ་ལོ་ཀེ་ཧཱུྃ། ཅེས་པས་མཆོད་ནས། རྡོ་རྗེ་ཐལ་མོ་དཔྲལ་བར་སྦྱར་ལ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཀྐ་ཙིཏྟ་པྲ་ཎ་མེ་ན་བཛྲ་བྷནྡ་ནཾ་ཀ་རོ་མི། ཞེས་པས་ཕྱག་བྱས་པར་མོས་
བར་བགྱི། །ཨོཾ་བཛྲ་ཨཱ་ལོ་ཀེ་ཧཱུྃ། ཅེས་པས་མཆོད་ནས། རྡོ་རྗེ་ཐལ་མོ་དཔྲལ་བར་སྦྱར་ལ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཀྐ་ཙིཏྟ་པྲ་ཎ་མེ་ན་བཛྲ་བྷནྡ་ནཾ་ཀ་རོ་མི། ཞེས་པས་ཕྱག་བྱས་པར་མོས་
ལ༑ སྒོ་བ་བཞིའི་ཕྱག་རྒྱ་དང་། ཨོཾ་བཛྲ་ཨཾ་ཀུ་ཤ་ཛས་ནམ་མཁའི་ལྷ་མདུན་བསྐྱེད་དང་ཉེ་བར་དགུག །ཨོཾ་བཛྲ་པཱ་ཤ་ཧཱུཾ་གིས་གཞུག །ཨོཾ་བཛྲ་སྤོ་ཊ་པཾ་གིས་ཕན་ཚུན་མི་འབྲལ་བར་བཅིང་། ཨོཾ་བཛྲ་ཨཱ་བེ་ཤ་
ལ༑ སྒོ་བ་བཞིའི་ཕྱག་རྒྱ་དང་། ཨོཾ་བཛྲ་ཨཾ་ཀུ་ཤ་ཛས་ནམ་མཁའི་ལྷ་མདུན་བསྐྱེད་དང་ཉེ་བར་དགུག །ཨོཾ་བཛྲ་པཱ་ཤ་ཧཱུྃ་གིས་གཞུག །ཨོཾ་བཛྲ་སྤོ་ཊ་པཾ་གིས་ཕན་ཚུན་མི་འབྲལ་བར་བཅིང་། ཨོཾ་བཛྲ་ཨཱ་བེ་ཤ་
ཨཱ་རྣམས་དབྱེར་མེད་དུ་དབང་དུ་བྱས་པར་བསམ་སྟེ་ཡེ་ཤེས་པ་གཞུག་པའི་ཆོ་གའོ། །དེ་ནས་ཕྱག་རྒྱ་བཞིས་རྒྱས་གདབ་ཅིང་། ལས་ལ་སྦྱར་བའི་ཕྱིར་སྔར་གཟུགས་བརྙན་གྱི་སྦྱོར་བའི་སྐབས་སུ་ལག་པ་བྱིན་གྱིས་བརླབས་པ་དེ་དྲན་པར་བྱས་
ཨཱ་རྣམས་དབྱེར་མེད་དུ་དབང་དུ་བྱས་པར་བསམ་སྟེ་ཡེ་ཤེས་པ་གཞུག་པའི་ཆོ་གའོ། །དེ་ནས་ཕྱག་རྒྱ་བཞིས་རྒྱས་གདབ་ཅིང་། ལས་ལ་སྦྱར་བའི་ཕྱིར་སྔར་གཟུགས་བརྙན་གྱི་སྦྱོར་བའི་སྐབས་སུ་ལག་པ་བྱིན་གྱིས་བརླབས་པ་དེ་དྲན་པར་བྱས་
བྷི་ཏ་སོགས་རིགས་གསུམ་གྱི་སྔགས་རྒྱས་ལྷ་ཐམས་ཅད་ཀྱི་གནས་གསུམ་བྱིན་གྱིས་བརླབ། དེ་ནས་རྡོ་རྗེ་ཁུ་ཚུར་གཉིས་སྟེང་འོག་ཏུ་ཁ་སྤྲད་པ་དཀུ་གཡོན་དུ་བཞག་ལ། ངག་ཏུ། ཨོཾ་ན་མོ་སོགས་རྩ་རིག་ཟློས། ཏང་གྲྭའི་ཚེ།
བྷི་ཏ་སོགས་རིགས་གསུམ་གྱི་སྔགས་རྒྱས་ལྷ་ཐམས་ཅད་ཀྱི་གནས་གསུམ་བྱིན་གྱིས་བརླབ། དེ་ནས་རྡོ་རྗེ་ཁུ་ཚུར་གཉིས་སྟེང་འོག་ཏུ་ཁ་སྤྲད་པ་དཀུ་གཡོན་དུ་བཞག་ལ། ངག་ཏུ། ཨོཾ་ན་མོ་སོགས་རྩ་རིག་ཟློས། ཏདྱ་ཐྰའི་ཚེ།
ཕྱག་རྒྱ་དཀྲོལ་ལ་ནུ་མ་གཡས་དང་གཡོན་སྙིང་གསུམ་དུ་གར་སྐོར་བྱས་ཞིང་སྭཱཧཱའི་བར་བརྗོད་པ་ནི་ལས་ཀྱི་ཕྱག་རྒྱའོ། །དེའི་རྗེས་སུ་མཉམ་བཞག་གི་ཕྱག་རྒྱས་བཅིང་པ་ནི་དམ་ཚིག་གི་ཕྱག་རྒྱའོ། །ངག་ཏུ། ༡ ཨོཾ་སརྦ་བིཏ་སརྦ་
ཕྱག་རྒྱ་དཀྲོལ་ལ་ནུ་མ་གཡས་དང་གཡོན་སྙིང་གསུམ་དུ་གར་སྐོར་བྱས་ཞིང་སྭཱཧཱའི་བར་བརྗོད་པ་ནི་ལས་ཀྱི་ཕྱག་རྒྱའོ། །དེའི་རྗེས་སུ་མཉམ་བཞག་གི་ཕྱག་རྒྱས་བཅིང་པ་ནི་དམ་ཚིག་གི་ཕྱག་རྒྱའོ། །ངག་ཏུ། ༡ ཨོཾ་སརྦ་བིཏ་སརྦ་

ཨཱ་ཝ་ར་ཎ་བི་ཤུ་དྷ་ཡ་ཧ་ན་ཧཱུྃ་ཕཊ། ཅེས་བརྗོད་པ་ནི་ཆོས་ཀྱི་ཕྱག་རྒྱའོ། །སྔགས་བརྗོད་པའི་ཚེ་མདུན་གྱི་གཙོ་བོའི་སྐུ་ལ་རྟོག་ཅིང་ཡིད་ལ་བྱེད་པ་ན་ཕྱག་རྒྱ་ཆེན་པོའོ། །ཕྱག་རྒྱ་བཀྲོལ་ནས་ཐལ་མོ་སྙིང་གར་སྦྱར་ལ། །
ཨཱ་ཝ་ར་ཎ་བི་ཤུ་དྷ་ཡ་ཧ་ན་ཧཱུྃ་ཕཊ། ཅེས་བརྗོད་པ་ནི་ཆོས་ཀྱི་ཕྱག་རྒྱའོ། །སྔགས་བརྗོད་པའི་ཚེ་མདུན་གྱི་གཙོ་བོའི་སྐུ་ལ་རྟོག་ཅིང་ཡིད་ལ་བྱེད་པ་ན་ཕྱག་རྒྱ་ཆེན་པོའོ། །ཕྱག་རྒྱ་བཀྲོལ་ནས་ཐལ་མོ་སྙིང་གར་སྦྱར་ལ། །
བཅོམ་ལྡན་འདས་ཀུན་རིག་རྣམ་པར་སྣང་མཛད་ཀྱིས་དམིགས་ཡུལ་གྱི་གཙོ་བྱས་པའི་སེམས་ཅན་ཐམས་ཅད་འཁོར་བ་དང་ངན་སོང་ལས་འདོན་པའི་ཕྲིན་ལས་མཛོད་ཅིག །
བཅོམ་ལྡན་འདས་ཀུན་རིག་རྣམ་པར་སྣང་མཛད་ཀྱིས་དམིགས་ཡུལ་གྱི་གཙོ་བྱས་པའི་སེམས་ཅན་ཐམས་ཅད་འཁོར་བ་དང་ངན་སོང་ལས་འདོན་པའི་ཕྲིན་ལས་མཛོད་ཅིག །
དབལ་ལྡན་བླ་མའི་དགོངས་རྫོགས་ལྟ་བུ་ཡིན་ན། དམིགས་ཡུལ་གྱི་གནས་སུ། དཔལ་ལྡན་བླ་མ་དམ་པའི་ཐུགས་དགོངས་རྫོགས་པ་དང་ཞེས་བརྗོད། ཅུང་ཡུལ་གཉན་པའི་རིགས་ཡིན་ན་སྐུ་ཚེ་དུས་ལས་འདས་པ་ཞེས་དང་། གཞན་རྣམས་ལ་
དབལ་ལྡན་བླ་མའི་དགོངས་རྫོགས་ལྟ་བུ་ཡིན་ན། དམིགས་ཡུལ་གྱི་གནས་སུ། དཔལ་ལྡན་བླ་མ་དམ་པའི་ཐུགས་དགོངས་རྫོགས་པ་དང་ཞེས་བརྗོད། ཅུང་ཡུལ་གཉན་པའི་རིགས་ཡིན་ན་སྐུ་ཚེ་དུས་ལས་འདས་པ་ཞེས་དང་། གཞན་རྣམས་ལ་
ཚེ་ལས་འདས་པ་སོགས་རིགས་འགྲེའོ། ཅེས་དང་དཀུ་གཡོན་དུ་ལག་པ་གཉིས་ཀས་སེ་གོལ་གཏོགས་པ་ནི་ལས་ལ་སྦྱར་བའོ། དེ་བཞིན་དུ་རྩ་རིག་དང་། ༢ ཨོཾ་སརྦ་བིཏ་ཧཱུཾ། སྦྱོང་བའི་རྒྱལ་པོ་དང་། ༣ མོ་
ཚེ་ལས་འདས་པ་སོགས་རིགས་འགྲེའོ། ཅེས་དང་དཀུ་གཡོན་དུ་ལག་པ་གཉིས་ཀས་སེ་གོལ་གཏོགས་པ་ནི་ལས་ལ་སྦྱར་བའོ། དེ་བཞིན་དུ་རྩ་རིག་དང་། ༢ ཨོཾ་སརྦ་བིཏ་ཧཱུྃ། སྦྱོང་བའི་རྒྱལ་པོ་དང་། ༣ མོ་
སརྦ་བིཏ་ཕཊ། རྒྱལ་མཆོག་རིན་ཆེན་དང་། ༤ ཨོཾ་སརྦ་བིཏ་ཨཱ། ཤཱཀྱ་རིགས་དབང་དང་། ༥ ཨོཾ་སརྦ་བིཏ་ཏྲ་ཐ། མེ་ཏོག་ཆེར་རྒྱས་ཏེ་དེ་བཞིན་གཤེགས་
སརྦ་བིཏ་ཕཊ། རྒྱལ་མཆོག་རིན་ཆེན་དང་། ༤ ཨོཾ་སརྦ་བིཏ་ཨཱ། ཤཱཀྱ་རིགས་དབང་དང་། ༥ ཨོཾ་སརྦ་བིཏ་ཏྲ་ཐ། མེ་ཏོག་ཆེར་རྒྱས་ཏེ་དེ་བཞིན་གཤེགས་
པ་རིགས་བཞིས་ཀྱང་དམིགས་ཡུལ་གྱི་གཙོ་བྱས་པའི་སེམས་ཅན་ཐམས་ཅད་སོགས་བརྗོད། ཡང་རྩ་རིག་ཚར་གཅིག ༦ ཨོཾ་བུདྡྷ་ལོ་ཙ་ནི་ཧཱུྃ། སངས་རྒྱས་སྤྱན་མ་དང་། ༧ །ཨོ་
པ་རིགས་བཞིས་ཀྱང་དམིགས་ཡུལ་གྱི་གཙོ་བྱས་པའི་སེམས་ཅན་ཐམས་ཅད་སོགས་བརྗོད། ཡང་རྩ་རིག་ཚར་གཅིག ༦ ཨོཾ་བུདྡྷ་ལོ་ཙ་ནི་ཧཱུྃ། སངས་རྒྱས་སྤྱན་མ་དང་། ༧ །ཨོཾ

༄༅། །བཛྲ་མ་མཱ་ཀཱི་ཧཱུཾ། རྡོ་རྗེ་མཱ་མ་ཀཱི་དང་། ༨ །ཨོཾ་བཛྲ་པཱཎཱ་རེ་དེ་ཧི་དེ་ཧི་སིདྡྷི་བོ་དྷི་ལོ་ཀི་ཏཱ་རཾ་པ་སྭཱཧཱ། གོས་དཀར་མོ་དམར་མོ་དང་། ༩ ཨོཾ་བཛྲ་ཏཱ་
༄༅། །བཛྲ་མ་མཱ་ཀཱི་ཧཱུྃ། རྡོ་རྗེ་མཱ་མ་ཀཱི་དང་། ༨ །ཨོཾ་བཛྲ་པཱཎཱ་རེ་དེ་ཧི་དེ་ཧི་སིདྡྷི་བོ་དྷི་ལོ་ཀི་ཏཱ་རཾ་པ་སྭཱཧཱ། གོས་དཀར་མོ་དམར་མོ་དང་། ༩ ཨོཾ་བཛྲ་ཏཱ་
རེ་ཏུཏྟཱ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ། སྒྲོལ་མ་སྟེ་ཡུམ་བཞིས་ཀྱང་སོགས་ཡང་རྩ་རིག་དང་། ༡༠ ཨོཾ་བཛྲ་ས་ཏྭ་ཧཱུཾ། རྡོ་རྗེ་སེམས་དཔའ་དང་། ༡༡ ཨོཾ་བཛྲ་རཱ་ཛཱ་ཛ།
རེ་ཏུཏྟཱ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ། སྒྲོལ་མ་སྟེ་ཡུམ་བཞིས་ཀྱང་སོགས་ཡང་རྩ་རིག་དང་། ༡༠ ཨོཾ་བཛྲ་ས་ཏྭ་ཧཱུྃ། རྡོ་རྗེ་སེམས་དཔའ་དང་། ༡༡ ཨོཾ་བཛྲ་རཱ་ཛཱ་ཛ།
རྡོ་རྗེ་རྒྱལ་པོ་དང་། ༡༢ ཨོཾ་བཛྲ་རཱ་ག་ཧོ༔ རྡོ་རྗེ་ཆགས་པ་དང་། ༡༣ ཨོཾ་བཛྲ་སཱ་དྷུ་དྷུ། རྡོ་རྗེ་ལེགས་པ་སྟེ་ཤར་ཕྱོགས་ཀྱི་སེམས་དཔའ་བཞིས་ཀྱང་ཞེས་སོགས་
རྡོ་རྗེ་རྒྱལ་པོ་དང་། ༡༢ ཨོཾ་བཛྲ་རཱ་ག་ཧོཿ རྡོ་རྗེ་ཆགས་པ་དང་། ༡༣ ཨོཾ་བཛྲ་སཱ་དྷུ་དྷུ། རྡོ་རྗེ་ལེགས་པ་སྟེ་ཤར་ཕྱོགས་ཀྱི་སེམས་དཔའ་བཞིས་ཀྱང་ཞེས་སོགས་
དང་། རྩ་རིག་དང་། ༡༤ ཨོཾ་བཛྲ་རཏྣ་ཏྭཾ། རྡོ་རྗེ་རིན་ཆེན་དང་། ༡༥ ཨོཾ་བཛྲ་ཏེ་ཛ་རུ། རྡོ་རྗེ་གཟི་བརྗིད་དང་། ༡༦ ཨོཾ་བཛྲ་ཀེ་ཏུ་བྷི། རྡོ་རྗེ་རྒྱལ་མཚན་
དང་། རྩ་རིག་དང་། ༡༤ ཨོཾ་བཛྲ་རཏྣ་ཏྭཾ། རྡོ་རྗེ་རིན་ཆེན་དང་། ༡༥ ཨོཾ་བཛྲ་ཏེ་ཛ་རུ། རྡོ་རྗེ་གཟི་བརྗིད་དང་། ༡༦ ཨོཾ་བཛྲ་ཀེ་ཏུ་བྷི། རྡོ་རྗེ་རྒྱལ་མཚན་
༣ དང་༑ ༡༧ ཨོཾ་བཛྲ་ཧ་ས་ཧ། རྡོ་རྗེ་བཞད་པ་སྟེ་ལྷོ་ཕྱོགས་ཀྱི་སེམས་དཔའ་བཞིས་ཀྱང་སོགས་དང་། རྩ་རིག་དང་། ༡༢ ཨོཾ་བཛྲ་དྷརྨ་ཧྲི༔ རྡོ་རྗེ་ཆོས་དང་། ༡༩
༣ དང་༑ ༡༧ ཨོཾ་བཛྲ་ཧ་ས་ཧ། རྡོ་རྗེ་བཞད་པ་སྟེ་ལྷོ་ཕྱོགས་ཀྱི་སེམས་དཔའ་བཞིས་ཀྱང་སོགས་དང་། རྩ་རིག་དང་། ༡༢ ཨོཾ་བཛྲ་དྷརྨ་ཧྲི༔ རྡོ་རྗེ་ཆོས་དང་། ༡༩
ཨོཾ་བཛྲ་ཏིཀྐ་ན་དྷཱི༔ རྡོ་རྗེ་རྣོན་པོ་དང་། ༢༠ ཨོཾ་བཛྲ་ཧེ་ཏུ་ཧཱུཾ། རྡོ་རྗེ་རྒྱུ་དང་། ༢༡ ཨོཾ་བཛྲ་བྷ་ཥ་བྷ། རྡོ་རྗེ་སྨྲ་བ་སྟེ་ནུབ་ཕྱོགས་ཀྱི་སེམས་དཔའ་བཞིས་ཀྱང་
ཨོཾ་བཛྲ་ཏིཀྐ་ན་དྷཱི༔ རྡོ་རྗེ་རྣོན་པོ་དང་། ༢༠ ཨོཾ་བཛྲ་ཧེ་ཏུ་ཧཱུྃ། རྡོ་རྗེ་རྒྱུ་དང་། ༢༡ ཨོཾ་བཛྲ་བྷ་ཥ་བྷ། རྡོ་རྗེ་སྨྲ་བ་སྟེ་ནུབ་ཕྱོགས་ཀྱི་སེམས་དཔའ་བཞིས་ཀྱང་

ཞེས་སོགས་དང་། རྩ་རིག་དང་། ༢༢ ཨོཾ་བཛྲ་ཀརྨ་ཀཾ། རྡོ་རྗེ་ལས་དང་། ༢༣ ཨོཾ་བཛྲ་རཀྟ་ཧཾ། རྡོ་རྗེ་སྲུང་བ་དང་། ༢༤ ཨོཾ་བཛྲ་ཡཀྵ་ཧཱུཾ། རྡོ་རྗེ་གནོད་སྦྱིན་
ཞེས་སོགས་དང་། རྩ་རིག་དང་། ༢༢ ཨོཾ་བཛྲ་ཀརྨ་ཀཾ། རྡོ་རྗེ་ལས་དང་། ༢༣ ཨོཾ་བཛྲ་རཀྟ་ཧཾ། རྡོ་རྗེ་སྲུང་བ་དང་། ༢༤ ཨོཾ་བཛྲ་ཡཀྵ་ཧཱུྃ། རྡོ་རྗེ་གནོད་སྦྱིན་
དང་༑ ༢༥ ཨོཾ་བཛྲ་སན་དྷི་སཾ། རྡོ་རྗེ་ཁུ་ཚུར་ཏེ་བྱང་ཕྱོགས་ཀྱི་སེམས་དཔའ་བཞིས་ཀྱང་སོགས་དང་། རྩ་རིག་དང་། ༢༦ ཨོཾ་བཛྲ་ལཱ་སྱེ་ཧཱུཾ། རྡོ་རྗེ་སྒེག་མོ་དང་།
དང་༑ ༢༥ ཨོཾ་བཛྲ་སན་དྷི་སཾ། རྡོ་རྗེ་ཁུ་ཚུར་ཏེ་བྱང་ཕྱོགས་ཀྱི་སེམས་དཔའ་བཞིས་ཀྱང་སོགས་དང་། རྩ་རིག་དང་། ༢༦ ཨོཾ་བཛྲ་ལཱ་སྱེ་ཧཱུྃ། རྡོ་རྗེ་སྒེག་མོ་དང་།
༢༧ ཨོ་བཛྲ་མཱ་ལེ་ཧཱུཾ། རྡོ་རྗེ་ཕྲེང་བ་དང་། ༢༨ ཨོ་བཛྲ་གཱིརྟི་ཧཱུྃ༔ རྡོ་རྗེ་གླུ་མ་དང་། ༢༩ ཨོཾ་བཛྲ་ནིརྟི་ཨཱ༔ རྡོ་རྗེ་གར་མ་སྟེ་ནང་གི་ལྷ་མོ་བཞིས་ཀྱང་སོགས་
༢༧ ཨོཾ་བཛྲ་མཱ་ལེ་ཧཱུྃ། རྡོ་རྗེ་ཕྲེང་བ་དང་། ༢༨ ཨོཾ་བཛྲ་གཱིརྟི་ཧཱུྃ༔ རྡོ་རྗེ་གླུ་མ་དང་། ༢༩ ཨོཾ་བཛྲ་ནིརྟི་ཨཱཿ རྡོ་རྗེ་གར་མ་སྟེ་ནང་གི་ལྷ་མོ་བཞིས་ཀྱང་སོགས་
དང་། རྩ་རིག་དང་། ༣༠ ཨོཾ་བཛྲ་དྷུཔྤེ་ཧཱུཾ། རྡོ་རྗེ་བདུག་སྤོས་མ་དང་། ༣༡ ཨོཾ་བཛྲ་པུཥྛ་ཧཱུཾ། རྡོ་རྗེ་མེ་ཏོག་མ་དང་། ༣༢ ཨོཾ་བཛྲ་ཨཱ་ལོ་ཀེ་ཧཱུྃ༔ རྡོ་རྗེ་མར་མེ་
དང་། རྩ་རིག་དང་། ༣༠ ཨོཾ་བཛྲ་དྷུཔྤེ་ཧཱུྃ། རྡོ་རྗེ་བདུག་སྤོས་མ་དང་། ༣༡ ཨོཾ་བཛྲ་པུཥྛ་ཧཱུྃ། རྡོ་རྗེ་མེ་ཏོག་མ་དང་། ༣༢ ཨོཾ་བཛྲ་ཨཱ་ལོ་ཀེ་ཧཱུྃ༔ རྡོ་རྗེ་མར་མེ་
མ་དང་། ༣༣ ཨོཾ་བཛྲ་གནྡྷེ་ཨཱ༔ རྡོ་རྗེ་དྲི་ཆབ་མ་སྟེ་ཕྱིའི་ལྷ་མོ་བཞིས་ཀྱང་སོགས་དང་། རྩ་རིག་དང་། ༣༤ ཨོཾ་བཛྲ་ཨཾ་ཀུ་ཤ་ཛ༔ རྡོ་རྗེ་ལྕགས་ཀྱུ་དང་། ༣༥ ཨོ་
མ་དང་། ༣༣ ཨོཾ་བཛྲ་གནྡྷེ་ཨཱཿ རྡོ་རྗེ་དྲི་ཆབ་མ་སྟེ་ཕྱིའི་ལྷ་མོ་བཞིས་ཀྱང་སོགས་དང་། རྩ་རིག་དང་། ༣༤ ཨོཾ་བཛྲ་ཨཾ་ཀུ་ཤ་ཛཿ རྡོ་རྗེ་ལྕགས་ཀྱུ་དང་། ༣༥ ཨོཾ་
བཛྲ་པཱ་ཤ་ཧཱུྃ༔ རྡོ་རྗེ་ཞགས་པ་དང་། ༣༦ ཨོཾ་བཛྲ་སྤོ་ཊ་བི། རྡོ་རྗེ་ལྕགས་སྒྲོག་དང་། ༣༧ ཨོཾ་བཛྲ་ཨ་བེ་ཤ་ཨཱ༔ རྡོ་རྗེ་འབེབས་པ་སྟེ་སྒོ་བ་བཞིས་ཀྱང་ཞེས་།
བཛྲ་པཱ་ཤ་ཧཱུྃ༔ རྡོ་རྗེ་ཞགས་པ་དང་། ༣༦ ཨོཾ་བཛྲ་སྤོ་ཊ་བི། རྡོ་རྗེ་ལྕགས་སྒྲོག་དང་། ༣༧ ཨོཾ་བཛྲ་ཨ་བེ་ཤ་ཨཱཿ རྡོ་རྗེ་འབེབས་པ་སྟེ་སྒོ་བ་བཞིས་ཀྱང་ཞེས་།

 ༄༅། །སོགས་སྦྱར། དེ་ནས་སྒོ་ཕྱི་མའི་ལྷ་རྣམས་ཀྱི་ཆོས་རྒྱ་རྩ་རིག་འབའ་ཞིག་ཡིན་གསུངས་ཀྱང་ཕྱག་ལེན་ལ་འདི་མན་ལ་རྩ་རིག་ཚར་གཉིས་རེ་བརྗོད། ༣༨ བྱང་ཆུབ་སེམས་དཔའ་བྱམས་པ། མཐོང་
 ༄༅། །སོགས་སྦྱར། དེ་ནས་སྒོ་ཕྱི་མའི་ལྷ་རྣམས་ཀྱི་ཆོས་རྒྱ་རྩ་རིག་འབའ་ཞིག་ཡིན་གསུངས་ཀྱང་ཕྱག་ལེན་ལ་འདི་མན་ལ་རྩ་རིག་ཚར་གཉིས་རེ་བརྗོད། ༣༨ བྱང་ཆུབ་སེམས་དཔའ་བྱམས་པ། མཐོང་
བ་དོན་ཡོད། ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་འཇོམས་པའི་བློ་གྲོས། སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད། ཡེ་
བ་དོན་ཡོད། ངན་སོང་ཀུན་འདྲེན། མྱ་ངན་དང་མུན་པ་ཐམས་ཅད་འཇོམས་པའི་བློ་གྲོས། སྤོས་ཀྱི་གླང་པོ། དཔའ་བར་འགྲོ་བ། ནམ་མཁའ་མཛོད། ཡེ་
ཤེས་ཏོག །འོད་དཔག་མེད། ཟླ་འོད། བཟང་སྐྱོང་། དྲ་བ་ཅན་གྱི་འོད། རྡོ་རྗེ་སྙིང་པོ། །བློ་གྲོས་མི་བཟད་པ། སྤོབས་པ་བརྩེགས་པ། ཀུན་ཏུ་བཟང་པོ་
ཤེས་ཏོག །འོད་དཔག་མེད། ཟླ་འོད། བཟང་སྐྱོང་། དྲ་བ་ཅན་གྱི་འོད། རྡོ་རྗེ་སྙིང་པོ། །བློ་གྲོས་མི་བཟད་པ། སྤོབས་པ་བརྩེགས་པ། ཀུན་ཏུ་བཟང་པོ་
སྟེ་སྐལ་བཟང་གི་སེམས་དཔའ་བཅུ་དྲུག་གིས་སོགས་དང་། རྩ་རིག་དང་། ༣༩ འཕགས་པ་དགའ་བོ། སྒྲ་གཅན་འཛིན། ཤཱ་རིའི་བུ། མོངྒལ་གྱི་བུ། རབ་འབྱོར།
སྟེ་སྐལ་བཟང་གི་སེམས་དཔའ་བཅུ་དྲུག་གིས་སོགས་དང་། རྩ་རིག་དང་། ༣༩ འཕགས་པ་དགའ་བོ། སྒྲ་གཅན་འཛིན། ཤཱ་རིའི་བུ། མོངྒལ་གྱི་བུ། རབ་འབྱོར།
འཆར་ཀ །མ་འགགས་པ། ཀཽཎྜི་ནྱ། ཉེ་བ་འཁོར། རྟ་ཐུལ། བ་ལང་བདག །ཀུན་དགའ་བོ། །མིང་ཆེན། ནོར་འཛིན། གང་པོ། །འོད་སྲུངས་ཏེ་
འཆར་ཀ །མ་འགགས་པ། ཀཽཎྜི་ནྱ། ཉེ་བ་འཁོར། རྟ་ཐུལ། བ་ལང་བདག །ཀུན་དགའ་བོ། །མིང་ཆེན། ནོར་འཛིན། གང་པོ། །འོད་སྲུངས་ཏེ་
ཉན་ཐོས་ཆེན་པོ་བཅུ་དྲུག་གིས་སོག་ས་དང་། རྩ་རིག་དང་། ༤༠ གདུང་བ་སེལ་བ། སྣང་བ་བརྩེགས་པ། འཇིགས་པ་མེད་པ། དཔའ་བོ་འདུལ་བ། ཤེས་རབ་
ཉན་ཐོས་ཆེན་པོ་བཅུ་དྲུག་གིས་སོག་ས་དང་། རྩ་རིག་དང་། ༤༠ གདུང་བ་སེལ་བ། སྣང་བ་བརྩེགས་པ། འཇིགས་པ་མེད་པ། དཔའ་བོ་འདུལ་བ། ཤེས་རབ་

མགྱོགས་ཆེན། རི་བོ་རྒྱལ། སྨྲ་བའི་སྒྲ་ཆེན། བསེ་རུ་ལྟ་བུ། དུག་ཆེན་འཇོམས། རྫུ་འཕྲུལ་ཆེར་སྟོན། སེང་གེ་སྒྲ། ཡིད་མྱུར་ཏེ་རང་རྒྱལ་ཆེན་པོ་བཅུ་
མགྱོགས་ཆེན། རི་བོ་རྒྱལ། སྨྲ་བའི་སྒྲ་ཆེན། བསེ་རུ་ལྟ་བུ། དུག་ཆེན་འཇོམས། རྫུ་འཕྲུལ་ཆེར་སྟོན། སེང་གེ་སྒྲ། ཡིད་མྱུར་ཏེ་རང་རྒྱལ་ཆེན་པོ་བཅུ་
གཉིས་ཀྱིས་སོགས་དང་། རྩ་རིག་དང་། ༤༡ ཁྲོ་བོ་བཞི། ཕོ་ཉ་བཞི། མངགས་པ་བཞི། བྲན་བཞི་སྟེ་སྒོ་བ་བཅུ་དྲུག་གིས་ཀྱང་དམིགས་ཡུལ་གྱིས་གཙོ་བྱས་སེམས་ཅན་
གཉིས་ཀྱིས་སོགས་དང་། རྩ་རིག་དང་། ༤༡ ཁྲོ་བོ་བཞི། ཕོ་ཉ་བཞི། མངགས་པ་བཞི། བྲན་བཞི་སྟེ་སྒོ་བ་བཅུ་དྲུག་གིས་ཀྱང་དམིགས་ཡུལ་གྱིས་གཙོ་བྱས་སེམས་ཅན་
ཐམས་ཅད་འཁོར་བ་དང་ངན་སོང་ལས་འདོན་པའི་འཕྲིན་ལས་མཛོད་ཅིག །ཅེས་སོགས་བརྗོད། ཡང་རྩ་རིག་བརྗོད་ཅིང་། ༤༢ དབང་ཕྱུག་ཆེན་པོ་ལ་སོགས་པའི་ལྷ་རྣམས་དང་།
ཐམས་ཅད་འཁོར་བ་དང་ངན་སོང་ལས་འདོན་པའི་འཕྲིན་ལས་མཛོད་ཅིག །ཅེས་སོགས་བརྗོད། ཡང་རྩ་རིག་བརྗོད་ཅིང་། ༤༢ དབང་ཕྱུག་ཆེན་པོ་ལ་སོགས་པའི་ལྷ་རྣམས་དང་།
ཨོཾ་སོགས་དང་། ༤༣ དགའ་བོ་དང་འཇོག་པོ་ལ་སོགས་པའི་ཀླུ་རྣམས་དང་། ཨོ་སོགས་དང་། ༤༤ ནོར་བུ་བཟང་པོ་དང་གང་བ་བཟང་པོ་ལ་སོགས་པའི་གནོད་སྦྱིན་
ཨོཾ་སོགས་དང་། ༤༣ དགའ་བོ་དང་འཇོག་པོ་ལ་སོགས་པའི་ཀླུ་རྣམས་དང་། ཨོཾ་སོགས་དང་། ༤༤ ནོར་བུ་བཟང་པོ་དང་གང་བ་བཟང་པོ་ལ་སོགས་པའི་གནོད་སྦྱིན་
རྣམས་དང་། ཨོཾ་སོགས་དང་། ༥ ལང་ཀ་མགྲིན་བཅུ་ལ་སོགས་པའི་སྲིན་པོ་རྣམས་དང་། ཨོཾ་སོགས་དང་། ༤༦ ལྷ་མོ་སྒྱུ་འཕྲུལ་ལ་སོགས་པའི་བུད་མེད་རྣམས་དང་།
རྣམས་དང་། ཨོཾ་སོགས་དང་། ༥ ལང་ཀ་མགྲིན་བཅུ་ལ་སོགས་པའི་སྲིན་པོ་རྣམས་དང་། ཨོཾ་སོགས་དང་། ༤༦ ལྷ་མོ་སྒྱུ་འཕྲུལ་ལ་སོགས་པའི་བུད་མེད་རྣམས་དང་།
ཨོཾ་སོགས་ཟ འ༧ ཉི་མ་དང་ཟླ་བ་ལ་སོགས་པའི་གཟའ་རྣམས་དང་། ཨོཾ་སོགས་ཟ་༤༨ སྨིན་དྲུག་དང་སྣར་མ་ལ་སོགས་པའི་རྒྱུ་སྐར་རྣམས་དང་། ཨོ་སོགས་ཟ ༤༩
ཨོཾ་སོགས་ཟ འ༧ ཉི་མ་དང་ཟླ་བ་ལ་སོགས་པའི་གཟའ་རྣམས་དང་། ཨོཾ་སོགས་ཟ་༤༨ སྨིན་དྲུག་དང་སྣར་མ་ལ་སོགས་པའི་རྒྱུ་སྐར་རྣམས་དང་། ཨོཾ་སོགས་ཟ ༤༩

༄༅ ། །ཙརྩི་ཀ་ལ་སོགས་པའི་རྡོ་རྗེ་ཕྲ་མེན་མ་རྣམས་དང་། ཨོ་སོགས ༥༠ ཝ་ར་ཧི་ལ་སོགས་པའི་རྡོ་རྗེ་རྣལ་འབྱོར་མ་རྣམས་དང་། ཨོ་སོགས་༥༡ ཕྱོགས་
༄༅ ། །ཙརྩི་ཀ་ལ་སོགས་པའི་རྡོ་རྗེ་ཕྲ་མེན་མ་རྣམས་དང་། ཨོཾ་སོགས ༥༠ ཝ་ར་ཧི་ལ་སོགས་པའི་རྡོ་རྗེ་རྣལ་འབྱོར་མ་རྣམས་དང་། ཨོཾ་སོགས་༥༡ ཕྱོགས་
སྐྱོང་བ་བཅུ་དང་། རྒྱལ་ཆེན་བཞི་དང་། འཇིགས་བྱེད་དགུ་ཆུང་མ་དང་བཅས་པ་དང་། དབང་ཕྱུག་ཆུང་མ་དང་བཅས་པ་དང་། དྲག་པོ་ཆུང་མ་དང་བཅས་པ་དང་།
སྐྱོང་བ་བཅུ་དང་། རྒྱལ་ཆེན་བཞི་དང་། འཇིགས་བྱེད་དགུ་ཆུང་མ་དང་བཅས་པ་དང་། དབང་ཕྱུག་ཆུང་མ་དང་བཅས་པ་དང་། དྲག་པོ་ཆུང་མ་དང་བཅས་པ་དང་།
རིའི་ལྷ་དང་། ཤིང་གི་ལྷ་དང་། གྲོང་གི་ལྷ་དང་། འབྱུང་བ་བཞིའི་ལྷ་དང་། མདོར་ན་ལོ་དང་ཞག་དང་དུས་ཀྱི་ལྷ་ལ་སོགས་པའི་འཇིག་རྟེན་པའི་ཚོགས་འཁོར་དང་
རིའི་ལྷ་དང་། ཤིང་གི་ལྷ་དང་། གྲོང་གི་ལྷ་དང་། འབྱུང་བ་བཞིའི་ལྷ་དང་། མདོར་ན་ལོ་དང་ཞག་དང་དུས་ཀྱི་ལྷ་ལ་སོགས་པའི་འཇིག་རྟེན་པའི་ཚོགས་འཁོར་དང་
བཅས་པ་རྣམས་ཀྱིས་བྱང་ཆུབ་མ་ཐོབ་ཀྱི་བར་གྱི་བར་ཆད་ཐམས་ཅད་ཞི་བའི་འཕྲིན་ལས་མཛོད་ཅིག །ཅེས་བརྗོད་དོ། །བྱང་སེམས་ཉན་རང་མན་ཆད་ལ་ལས་རྒྱའི་རྩ་རིག་དང་། ཆོས་རྒྱའི་རྩ་རིག་
བཅས་པ་རྣམས་ཀྱིས་བྱང་ཆུབ་མ་ཐོབ་ཀྱི་བར་གྱི་བར་ཆད་ཐམས་ཅད་ཞི་བའི་འཕྲིན་ལས་མཛོད་ཅིག །ཅེས་བརྗོད་དོ། །བྱང་སེམས་ཉན་རང་མན་ཆད་ལ་ལས་རྒྱའི་རྩ་རིག་དང་། ཆོས་རྒྱའི་རྩ་རིག་
གཉིས་མ་ཆད་པ་གལ་ཆེའོ། །དེ་དག་གི་ཕྱག་རྒྱ་ནི། ༡ །ལག་པ་གཡོན་པང་པར་གན་རྐྱལ་དུ་བཞག །དེའི་སྟེང་དུ་གཡས་བཞག་སྟེ་མཐེ་བོང་གཉིས་ངོས་སྤྲད་པ་ནི་གཙོ་བོའི་དམ་རྒྱའོ། ༢ །རྡོ་རྗེ་བསྡམས་པ་ལས། གུང་མོ་དང་མཐའ་
གཉིས་མ་ཆད་པ་གལ་ཆེའོ། །དེ་དག་གི་ཕྱག་རྒྱ་ནི། ༡ །ལག་པ་གཡོན་པང་པར་གན་རྐྱལ་དུ་བཞག །དེའི་སྟེང་དུ་གཡས་བཞག་སྟེ་མཐེ་བོང་གཉིས་ངོས་སྤྲད་པ་ནི་གཙོ་བོའི་དམ་རྒྱའོ། ༢ །རྡོ་རྗེ་བསྡམས་པ་ལས། གུང་མོ་དང་མཐའ་
མ་བཞི་སྦྱར་ལ་བསྒྲེང་། མཛུབ་མོ་དང་སྲིན་ལག་གཉིས་པདྨ་འདྲ་བར་བྱ་བ་ནི་ངན་སོང་སྦྱོང་བའིའོ། ༣ །ཕྱག་རྒྱ་གོང་མ་དེ་ཉིད་ལས་མཛུབ་མོ་དང་སྲིན་ལག་རིན་པོ་ཆེ་འདྲ་བར་བྱ་བ་ནི་རྒྱལ་མཆོག་གིའོ། ༤ །མཐེ་བོང་དང་། མཐེའུ་ཆུང་
མ་བཞི་སྦྱར་ལ་བསྒྲེང་། མཛུབ་མོ་དང་སྲིན་ལག་གཉིས་པདྨ་འདྲ་བར་བྱ་བ་ནི་ངན་སོང་སྦྱོང་བའིའོ། ༣ །ཕྱག་རྒྱ་གོང་མ་དེ་ཉིད་ལས་མཛུབ་མོ་དང་སྲིན་ལག་རིན་པོ་ཆེ་འདྲ་བར་བྱ་བ་ནི་རྒྱལ་མཆོག་གིའོ། ༤ །མཐེ་བོང་དང་། མཐེའུ་ཆུང་

གཉིས་སོ་སོར་སྦྱར་ལ་ལྷག་མ་འབར་བར་བྱ་བ་ནི་ཤཱཀ་ཐུབ་ཀྱིའོ། ༥ །དེ་ཉིད་གཡོན་དུ་བསྒྱུར་བ་ནི་མེ་ཏོག་ཆེར་རྒྱས་ཀྱིའོ། ༦ །རྡོ་རྗེ་བསྡམས་པ་ལས་གུང་མོ་གཉིས་རྩེ་སྤྲད་མཛུབ་མོ་གཉིས་གུང་མོའི་ལོགས་ལ་མིག་འདྲ་བར་སྦྱར། སྲིན་
གཉིས་སོ་སོར་སྦྱར་ལ་ལྷག་མ་འབར་བར་བྱ་བ་ནི་ཤཱཀ་ཐུབ་ཀྱིའོ། ༥ །དེ་ཉིད་གཡོན་དུ་བསྒྱུར་བ་ནི་མེ་ཏོག་ཆེར་རྒྱས་ཀྱིའོ། ༦ །རྡོ་རྗེ་བསྡམས་པ་ལས་གུང་མོ་གཉིས་རྩེ་སྤྲད་མཛུབ་མོ་གཉིས་གུང་མོའི་ལོགས་ལ་མིག་འདྲ་བར་སྦྱར། སྲིན་
ལག་དང་མཐེའུ་ཆུང་ནང་དུ་བཅུག་པའི་སྟེང་མཐེ་བོས་མནན་པ་ནི་སྤྱན་མའིའོ། ༧ །ཐལ་མོ་སྦྱར་བ་ལས་སྲིན་ལག་དང་མཐེའུ་ཆུང་ནང་དུ་བཅུག་མཛུབ་མོ་གཉིས་རྡོ་རྗེའི་རྭ་ལྟར་གུང་མོ་ལ་མ་རེག་པར་བལྟ་བ་ནི་མཱ་མ་ཀཱིའིའོ། ༨ །ཐལ་མོ་སྦྱར་
ལག་དང་མཐེའུ་ཆུང་ནང་དུ་བཅུག་པའི་སྟེང་མཐེ་བོས་མནན་པ་ནི་སྤྱན་མའིའོ། ༧ །ཐལ་མོ་སྦྱར་བ་ལས་སྲིན་ལག་དང་མཐེའུ་ཆུང་ནང་དུ་བཅུག་མཛུབ་མོ་གཉིས་རྡོ་རྗེའི་རྭ་ལྟར་གུང་མོ་ལ་མ་རེག་པར་བལྟ་བ་ནི་མཱ་མ་ཀཱིའིའོ། ༨ །ཐལ་མོ་སྦྱར་
བ་ལས་གུང་མོ་གཉིས་པདྨ་ལྟར་བྱས་ལ་མཐེའུ་ཆུང་གཉིས་སོ་སོར་འཕྲལ་བ་ནི་གོས་དཀར་མོའིའོ། ༩ །ཐལ་མོ་སྦྱར་བ་ལས། མཛུབ་མོ་གཉིས་གུང་མོའི་རྒྱབ་ནས་དཀྲིས། མཐེ་བོང་གུང་མོ་ལ་སྒྱུར། ལྷག་མ་བསྣོལ་བ་ནི་སྒྲོལ་མའིའོ། ༡༠ །
བ་ལས་གུང་མོ་གཉིས་པདྨ་ལྟར་བྱས་ལ་མཐེའུ་ཆུང་གཉིས་སོ་སོར་འཕྲལ་བ་ནི་གོས་དཀར་མོའིའོ། ༩ །ཐལ་མོ་སྦྱར་བ་ལས། མཛུབ་མོ་གཉིས་གུང་མོའི་རྒྱབ་ནས་དཀྲིས། མཐེ་བོང་གུང་མོ་ལ་སྒྱུར། ལྷག་མ་བསྣོལ་བ་ནི་སྒྲོལ་མའིའོ། ༡༠ །
རྡོ་རྗེ་བསྡམས་པ་ལས། མཛུབ་མོ་གཉིས་བརྐྱང་བ་རྡོ་རྗེ་འདྲ་བར་བྱས་པ་ནི་རྡོ་རྗེ་སེམས་དཔའིའོ། ༡༡ །དེ་ཉིད་ལས་མཛུབ་མོ་གཡས་བཀུག་པ་ནི་རྡོ་རྗེ་རྒྱལ་པོའིའོ། ༡༢ །དེ་ཉིད་ལས་མཛུབ་མོ་གཉིས་མདའ་འདྲ་བར་སྦྱར་བ་ནི་
རྡོ་རྗེ་བསྡམས་པ་ལས། མཛུབ་མོ་གཉིས་བརྐྱང་བ་རྡོ་རྗེ་འདྲ་བར་བྱས་པ་ནི་རྡོ་རྗེ་སེམས་དཔའིའོ། ༡༡ །དེ་ཉིད་ལས་མཛུབ་མོ་གཡས་བཀུག་པ་ནི་རྡོ་རྗེ་རྒྱལ་པོའིའོ། ༡༢ །དེ་ཉིད་ལས་མཛུབ་མོ་གཉིས་མདའ་འདྲ་བར་སྦྱར་བ་ནི་
ཆགས་པའིའོ། ༡༣ །དེ་ཉིད་སླར་བཀུག་སྟེ། མཐེ་བོང་གཉིས་ལ་སྦྱར་ནས་སེ་གོལ་གཏོགས་པ་ནི་ལེགས་པའིའོ། ༡༤ །དེ་ཉིད་ལས་མཛུབ་མོ་གཉིས་རྩེ་སྦྱར་ཏེ་ཚིགས་བར་མ་བཅག་པ་ནི་རིན་ཆེན་གྱིའོ། ༡༥ །དེ་ཉིད་ལས་སོར་མོ་ལྷག་
ཆགས་པའིའོ། ༡༣ །དེ་ཉིད་སླར་བཀུག་སྟེ། མཐེ་བོང་གཉིས་ལ་སྦྱར་ནས་སེ་གོལ་གཏོགས་པ་ནི་ལེགས་པའིའོ། ༡༤ །དེ་ཉིད་ལས་མཛུབ་མོ་གཉིས་རྩེ་སྦྱར་ཏེ་ཚིགས་བར་མ་བཅག་པ་ནི་རིན་ཆེན་གྱིའོ། ༡༥ །དེ་ཉིད་ལས་སོར་མོ་ལྷག་
མ་རྣམས་འབར་བ་ལྟར་བྱས་པ་ནི་གཟི་བརྗིད་ཀྱིའོ། ༡༦ །དེ་ཉིད་སྤྱི་བོར་བཞག་པ་ནི་རྒྱལ་མཚན་གྱིའོ། ༡༧ །དེ་ཉིད་ཁའི་ཐད་ཀར་བསྐོར་ཏེ་བཞག་པ་ནི་བཞད་པའིའོ། ༡༨ །རྡོ་རྗེ་བསྡམས་པ་ལས་མཛུབ་མོ་གཉིས་པདྨ་འདྲ་བར་བྱས་པ་
མ་རྣམས་འབར་བ་ལྟར་བྱས་པ་ནི་གཟི་བརྗིད་ཀྱིའོ། ༡༦ །དེ་ཉིད་སྤྱི་བོར་བཞག་པ་ནི་རྒྱལ་མཚན་གྱིའོ། ༡༧ །དེ་ཉིད་ཁའི་ཐད་ཀར་བསྐོར་ཏེ་བཞག་པ་ནི་བཞད་པའིའོ། ༡༨ །རྡོ་རྗེ་བསྡམས་པ་ལས་མཛུབ་མོ་གཉིས་པདྨ་འདྲ་བར་བྱས་པ་

༄༅། །ནི་རྡོ་རྗེ་ཆོས་ཀྱིའོ། ༡༩ །དེ་ཉིད་ལས་རྩེ་མོ་ཅུང་ཟད་བཀུག་པ་ནི་རྣོན་པོའིའོ། ༢༠ །དེ་ལས་གདུ་བུ་འདྲ་བར་བྱས་པ་ནི་རྡོ་རྗེ་རྒྱུའིའོ། ༢༡ །དེ་ཉིད་ལས་རྩེ་མོ་པདྨའི་འདབ་མ་འདྲ་བར་བྱས་ནས་ཅུང་ཟད་ཁ་ཕྱེ་བ་ནི་
༄༅། །ནི་རྡོ་རྗེ་ཆོས་ཀྱིའོ། ༡༩ །དེ་ཉིད་ལས་རྩེ་མོ་ཅུང་ཟད་བཀུག་པ་ནི་རྣོན་པོའིའོ། ༢༠ །དེ་ལས་གདུ་བུ་འདྲ་བར་བྱས་པ་ནི་རྡོ་རྗེ་རྒྱུའིའོ། ༢༡ །དེ་ཉིད་ལས་རྩེ་མོ་པདྨའི་འདབ་མ་འདྲ་བར་བྱས་ནས་ཅུང་ཟད་ཁ་ཕྱེ་བ་ནི་
སྨྲ་བའིའོ། ༢༢ །དེ་ཉིད་ལས་རྩེ་མོ་ཡིད་ཙམ་བསྐྱེད་པ་ནི་ལས་ཀྱིའོ། ༢༣ །དེ་ཉིད་ལས་ཤིན་ཏུ་བསྐྱེད་པ་ནི་སྲུང་བའིའོ། ༢༤ དེ་ཉིད་ལས་རྩེ་མོ་གཉིས་སླར་བཀུག་པ་ནི་གནོད་སྦྱིན་གྱིའོ། ༢༥ །དེ་ཉིད་མདུན་དུ་བཀུག་ལ་བསྡམས་
སྨྲ་བའིའོ། ༢༢ །དེ་ཉིད་ལས་རྩེ་མོ་ཡིད་ཙམ་བསྐྱེད་པ་ནི་ལས་ཀྱིའོ། ༢༣ །དེ་ཉིད་ལས་ཤིན་ཏུ་བསྐྱེད་པ་ནི་སྲུང་བའིའོ། ༢༤ དེ་ཉིད་ལས་རྩེ་མོ་གཉིས་སླར་བཀུག་པ་ནི་གནོད་སྦྱིན་གྱིའོ། ༢༥ །དེ་ཉིད་མདུན་དུ་བཀུག་ལ་བསྡམས་
པ་ནི་ཁུ་ཚུར་གྱིའོ། ༢༦ །རྡོ་རྗེ་ཐལ་མོ་སྙིང་གར་བཞག་པ་ནི་སྒེག་མོའིའོ། ༢༧ དེ་ཉིད་དཔྲལ་བར་བརྐྱང་པ་ནི་ཕྲེང་བ་མའིའོ། ༢༨ །རྡོ་རྗེ་ཐལ་མོ་ཁ་ནས་དབྱུང་བ་ནི་གླུ་མའིའོ། ༢༩ །དེ་ཉིད་སྤྱི་བོར་བཞག་པ་ནི་གར་མའི་འོ། ༣༠ །
པ་ནི་ཁུ་ཚུར་གྱིའོ། ༢༦ །རྡོ་རྗེ་ཐལ་མོ་སྙིང་གར་བཞག་པ་ནི་སྒེག་མོའིའོ། ༢༧ དེ་ཉིད་དཔྲལ་བར་བརྐྱང་པ་ནི་ཕྲེང་བ་མའིའོ། ༢༨ །རྡོ་རྗེ་ཐལ་མོ་ཁ་ནས་དབྱུང་བ་ནི་གླུ་མའིའོ། ༢༩ །དེ་ཉིད་སྤྱི་བོར་བཞག་པ་ནི་གར་མའི་འོ། ༣༠ །
རྡོ་རྗེ་བསྡམས་པ་མདུན་དུ་བཞག་པ་ནི་བདུག་པ་མའིའོ། ༣༡ །དེ་ཉིད་ལས་གྱེན་དུ་འཐོར་བ་ནི་མེ་ཏོག་གིའོ། ༣༢ །མདུན་དུ་མཐེ་བོང་གཉིས་མཉམ་སྟེ་བསྐོར་བ་ནི་མར་མེ་མའིའོ། ༣༣ །དེ་ཉིད་དབྱུག་པ་ལྟར་བྱས་པ་ནི་དྲིའིའོ། ༣༤ །
རྡོ་རྗེ་བསྡམས་པ་མདུན་དུ་བཞག་པ་ནི་བདུག་པ་མའིའོ། ༣༡ །དེ་ཉིད་ལས་གྱེན་དུ་འཐོར་བ་ནི་མེ་ཏོག་གིའོ། ༣༢ །མདུན་དུ་མཐེ་བོང་གཉིས་མཉམ་སྟེ་བསྐོར་བ་ནི་མར་མེ་མའིའོ། ༣༣ །དེ་ཉིད་དབྱུག་པ་ལྟར་བྱས་པ་ནི་དྲིའིའོ། ༣༤ །
རྡོ་རྗེ་བསྡམས་པ་ལས་མཛུབ་མོ་གཉིས་ཀྱི་རྩེ་མོ་བཀུག་པ་ནི་ལྕགས་ཀྱུའིའོ། ༣༥ །དེ་ཉིད་ལས་རྩེ་མོ་གཉིས་སྦྱར་བ་ནི་ཞགས་པའིའོ། ༣༦ །དེ་ཉིད་གཅིག་ལ་གཅིག་མདུད་པ་ནི་ལྕགས་སྒྲོག་གིའོ། ༣༧ །དེ་ཉིད་ལས་མཐེ་བོང་
རྡོ་རྗེ་བསྡམས་པ་ལས་མཛུབ་མོ་གཉིས་ཀྱི་རྩེ་མོ་བཀུག་པ་ནི་ལྕགས་ཀྱུའིའོ། ༣༥ །དེ་ཉིད་ལས་རྩེ་མོ་གཉིས་སྦྱར་བ་ནི་ཞགས་པའིའོ། ༣༦ །དེ་ཉིད་གཅིག་ལ་གཅིག་མདུད་པ་ནི་ལྕགས་སྒྲོག་གིའོ། ༣༧ །དེ་ཉིད་ལས་མཐེ་བོང་
ནང་དུ་བཅུག་སྟེ་བསྐྱོད་པ་ནི་དྲིལ་བུའི་དམ་རྒྱ་སྟེ་རྒྱུད་འདིར་དགུག་གཞུག་གི་ཕྱག་རྒྱའང་འདི་ཉིད་དོ། ༣༨ །ཐལ་མོ་སྦྱར་བ་ལས། གུང་མོ་དང་སྲིན་ལག་སྦྱར་མཐེའུ་ཆུང་ནང་དུ་བཅུག་མཐེ་བོང་གཉིས་ཀྱི་རྩེར་མཛུབ་མོ་གཉིས་བཀུག་སྟེ་སྦྱར་བ་
ནང་དུ་བཅུག་སྟེ་བསྐྱོད་པ་ནི་དྲིལ་བུའི་དམ་རྒྱ་སྟེ་རྒྱུད་འདིར་དགུག་གཞུག་གི་ཕྱག་རྒྱའང་འདི་ཉིད་དོ། ༣༨ །ཐལ་མོ་སྦྱར་བ་ལས། གུང་མོ་དང་སྲིན་ལག་སྦྱར་མཐེའུ་ཆུང་ནང་དུ་བཅུག་མཐེ་བོང་གཉིས་ཀྱི་རྩེར་མཛུབ་མོ་གཉིས་བཀུག་སྟེ་སྦྱར་བ་

ནི་བྱང་སེམས་སྤྱིའིའོ། ༣༩ །ཐལ་མོ་སྙིང་གར་སྦྱར་བ་ནི་ཉན་ཐོས་ཐམས་ཅད་ཀྱིའོ། ༤༠ གཡོན་ཁུ་ཚུར་ནང་དུ་བསྟན་ཏེ་མཐེབ་མཛུབ་སྦྱར་བ་བསྒྲེང་། གཡས་མཐེབ་སྲིན་སྦྱར་ཏེ་ལྷག་མ་བརྐྱང་བ་གཡོན་གྱི་མཐེབ་མཛུབ་ཀྱི་སྟེང་དུ་བཞག་
ནི་བྱང་སེམས་སྤྱིའིའོ། ༣༩ །ཐལ་མོ་སྙིང་གར་སྦྱར་བ་ནི་ཉན་ཐོས་ཐམས་ཅད་ཀྱིའོ། ༤༠ གཡོན་ཁུ་ཚུར་ནང་དུ་བསྟན་ཏེ་མཐེབ་མཛུབ་སྦྱར་བ་བསྒྲེང་། གཡས་མཐེབ་སྲིན་སྦྱར་ཏེ་ལྷག་མ་བརྐྱང་བ་གཡོན་གྱི་མཐེབ་མཛུབ་ཀྱི་སྟེང་དུ་བཞག་
པ་ནི་རང་རྒྱལ་རྣམས་ཀྱིའོ། ༤༡ །རྡོ་རྗེ་བསྡམས་པ་ནང་དུ་བཅིངས་པ་ལས་གུང་མོ་གཉིས་བརྐྱང་པ་རྩེ་སྤྲད་ཐ་མ་བཞི་སོ་སོར་བསྒྲེང་བ་ནི་འཇིག་རྟེན་གསུམ་སྣང་ལ་སོགས་པ་བཅུ་དྲུག་གིའོ། ༤༢ །ཐལ་མོ་སྦྱར་བ་ལས་དབུས་མ་གསུམ་བཀུག་
པ་ནི་རང་རྒྱལ་རྣམས་ཀྱིའོ། ༤༡ །རྡོ་རྗེ་བསྡམས་པ་ནང་དུ་བཅིངས་པ་ལས་གུང་མོ་གཉིས་བརྐྱང་པ་རྩེ་སྤྲད་ཐ་མ་བཞི་སོ་སོར་བསྒྲེང་བ་ནི་འཇིག་རྟེན་གསུམ་སྣང་ལ་སོགས་པ་བཅུ་དྲུག་གིའོ། ༤༢ །ཐལ་མོ་སྦྱར་བ་ལས་དབུས་མ་གསུམ་བཀུག་
སྟེ་རྩེ་སྤྲད། ཐ་མ་བཞི་བསྐྱེད་པ་ནི་ལྷ་རྣམས་ཀྱིའོ། ༤༣ །ཐལ་མོ་སྦྱར་བ་ལས་གུང་མོ་གཤིབས་པའི་རྒྱབ་ཏུ་མཛུབ་མོས་མ་རེག་པར་བཀུག །མཐེ་བོང་གཉིས་གཤིབས་ལ་བསྒྲེང། ལྷག་མ་བསྣོལ་བ་ནི་ཀླུ་རྣམས་ཀྱིའོ། ༤༤ །ལག་པ་
སྟེ་རྩེ་སྤྲད། ཐ་མ་བཞི་བསྐྱེད་པ་ནི་ལྷ་རྣམས་ཀྱིའོ། ༤༣ །ཐལ་མོ་སྦྱར་བ་ལས་གུང་མོ་གཤིབས་པའི་རྒྱབ་ཏུ་མཛུབ་མོས་མ་རེག་པར་བཀུག །མཐེ་བོང་གཉིས་གཤིབས་ལ་བསྒྲེང། ལྷག་མ་བསྣོལ་བ་ནི་ཀླུ་རྣམས་ཀྱིའོ། ༤༤ །ལག་པ་
གཉིས་གྱེན་དུ་གཤིབས་པའི་སེན་མོ་རྣམས་སོ་ལྟར་གཤིབས་ལ་མཛུབ་མོ་གཉིས་མཆེ་བ་ལྟར་ཅུང་ཟད་བརྐྱང་བ་ནི་གནོད་སྦྱིན་རྣམས་ཀྱིའོ། ༥ །གཡས་པའི་སྙིམ་པ་མགོ་ཚལ་ལྟར་སྟོན་པ་ནི་སྲིན་པོ་རྣམས་ཀྱིའོ། ༤༦ །སོར་མོ་བཅུ་ཕན་ཚུན་
གཉིས་གྱེན་དུ་གཤིབས་པའི་སེན་མོ་རྣམས་སོ་ལྟར་གཤིབས་ལ་མཛུབ་མོ་གཉིས་མཆེ་བ་ལྟར་ཅུང་ཟད་བརྐྱང་བ་ནི་གནོད་སྦྱིན་རྣམས་ཀྱིའོ། ༥ །གཡས་པའི་སྙིམ་པ་མགོ་ཚལ་ལྟར་སྟོན་པ་ནི་སྲིན་པོ་རྣམས་ཀྱིའོ། ༤༦ །སོར་མོ་བཅུ་ཕན་ཚུན་
བསྣོལ་བ་ནི་བུད་མེད་རྣམས་ཀྱིའོ། ༤༧ །གཡོན་ཁུ་ཚུར་སྙིང་ཁར་བསྡུས་ལ། གཡས་དབྱུག་པ་འཛིན་པ་ལྟར་མཛུབ་མོ་བསྒྲེང་བ་ནི་གཟའ་རྣམས་ཀྱིའོ། ༤༨ །ཐལ་མོ་གཉིས་མདུན་དུ་བཀན་པའི་གུང་མོ་གཉིས་བཀུག་པ་ནི་རྒྱུ་སྐར་རྣམས་
བསྣོལ་བ་ནི་བུད་མེད་རྣམས་ཀྱིའོ། ༤༧ །གཡོན་ཁུ་ཚུར་སྙིང་ཁར་བསྡུས་ལ། གཡས་དབྱུག་པ་འཛིན་པ་ལྟར་མཛུབ་མོ་བསྒྲེང་བ་ནི་གཟའ་རྣམས་ཀྱིའོ། ༤༨ །ཐལ་མོ་གཉིས་མདུན་དུ་བཀན་པའི་གུང་མོ་གཉིས་བཀུག་པ་ནི་རྒྱུ་སྐར་རྣམས་
ཀྱིའོ་༤༩ །ལག་པ་གཉིས་ཀྱི་སོར་མོ་བཅུའི་རྩེ་བཀུག་སྟེ་སྤྲད་པའི་སྙིམ་པ་ཕྲ་མེན་རྣམས་ཀྱིའོ། ༥༠ །དེ་ཉིད་ལས་མཐེ་བོང་གཉིས་ནང་དུ་ལྕེ་ལྟ་བུར་བྱས་པ་ནི་རྣལ་འབྱོར་མ་རྣམས་ཀྱིའོ། ༥༡ །ཐལ་མོ་སྦྱར་བ་བརྐྱངས་པ་ལ་པད་སྐོར་
ཀྱིའོ་༤༩ །ལག་པ་གཉིས་ཀྱི་སོར་མོ་བཅུའི་རྩེ་བཀུག་སྟེ་སྤྲད་པའི་སྙིམ་པ་ཕྲ་མེན་རྣམས་ཀྱིའོ། ༥༠ །དེ་ཉིད་ལས་མཐེ་བོང་གཉིས་ནང་དུ་ལྕེ་ལྟ་བུར་བྱས་པ་ནི་རྣལ་འབྱོར་མ་རྣམས་ཀྱིའོ། ༥༡ །ཐལ་མོ་སྦྱར་བ་བརྐྱངས་པ་ལ་པད་སྐོར་

༄༅། །བྱས་ཏེ་ཐལ་མོ་སྦྱར་བ་ཁ་ཕྱེ་བ་ནི་ཕྱོགས་སྐྱོང་སོགས་འཇིག་རྟེན་པ་ཐམས་ཅད་ཀྱི་ཐུན་མོང་གི་དམ་རྒྱའོ། །གཉིས་པ་མཆོད་པ་ནི། མདུན་གྱི་མཆོད་པ་རྣམས་ཁ་གསོས་བསང་སྦྱངས་བྱིན་གྱིས་བརླབས་ལ། ཐལ་མོ་སྦྱར་ནས།
རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་དང་། །བདག་གིས་གུས་པས་བཤམས་པ་འདི། །ཇི་སྙེད་རྒྱལ་བ་སྲས་དང་བཅས། །དེ་སྙེད་
རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏ་
ཨརྒྷཾ་པྲ་ཏཱིཙྪ་པཱུ་ཛ་མེ་གྷ་ས་མུ་ཏྲ་སྥ་ར་ཎ་ས་མ་ཡེ་ཧཱུྃ། ཅེས་པས་མཆོད་ཡོན་དང་། དེ་བཞིན་དུ། ཚིགས་བཅད་དང་སྔགས་གོང་འོག་ཐམས་ཅད་འདྲ་བར་བྱས་ལ། མེ་ཏོག་ཇི་སྙེད་དང་། པཥྤེ། བདུག་
སྤོས་དང་། དྷུ་པྤེ། སྣང་གསལ་དང་། ཨཱ་ལོ་ཀེ །དྲི་ཆབ་དང་། གནྡྷེ། ཞལ་ཟས་དང་། ནཻ་ཝི་དྱེ། རོལ་མོ་ཇི་སྙེད་ཡོད་པ་དང་། ཨོཾ་སརྦ་ཏ་ཐཱ་ག་ཏ་ཤཔྡ་པཱུ་ཛ་མེ་གྷ་
ས་མུ་དྲ་སྨྲ་ར་ཎ་ས་མ་ཡེ་ཧཱུྃ། ཅེས་དང་། བཛྲ་གཎྜེ་ར་ནི་སོགས་ཀྱིས་རོལ་མོ་དབུལ་ལོ། །དེ་ནས་མཆོད་པ་ཉེར་ལྔ་པ་བྱ་སྟེ། ཐོག་མར་ཨོ་གླུར་བླངས་ལ། ༡ ཨོཾ་སརྦ་ཏ་ཐཱ་ག་ཏ་རཏྣ་མུ་ཀུ་ཏྲ་པཱུ་ཛ་མེ་གྷ་

ས་མུ་དྲ་སྥ་ར་ཎ་ས་མ་ཡེ་ཧཱུྃ། ཅེས་པས་རིན་པོ་ཆེའི་ཅོད་པཎ་དང་། དེ་བཞིན་དུ། ༢ རཏྣ་ཀུཎྜ་ལཾ་གྱིས་རྣ་རྒྱན་དང་། ༣ རཏྣ་ཧཪྵས་མགུལ་རྒྱན། ༤ རཏྣ་ཨ་ཝ་ཧ་རས་དོ་ཤལ། ༥ རཏྣ་ཀེ་
ཡཱུ་རས་དཔུང་རྒྱན། ༦ རཏྣ་པ་རི་ཀ་ཌ་ཀཾ་གིས་གདུ་བུ། ༧ རཏྣ་པ་ཀཾ་ཝ་ལས་སོར་གདུབ། ༨ རཏྣ་པཱ་ད་བྷ་ར་ཎཾ་གིས་རྐང་རྒྱན། ༩ ཚ་ཏྲཾ་གིས་གདུགས། ༡༠ དྷྭ་ཛས་རྒྱལ་མཚན། ༡༡ པ་
དཾ་ཀས་འཕན། ༡༢ པ་ཌ་ད་མས་ལྡ་ལྡི། ༡༣ ཙཱ་མ་རས་རྔ་ཡབ། ༡༤ བི་ཏཱ་ནཾ་གིས་བླ་བྲེ། ༡༥ སིཾཧ་ཨཱ་ས་ནས་སེང་གེའི་གདན། ༡༦ ཤཱ་ཡ་ནཱ་ས་ནས་གཟིགས་ཆས། ༡༧ པ་རི་
མཎྜ་ལི་དྷ་ནྱེས་ཕོ་བྲང་ཟླུམ་པོ། ༡༨ །ཨ་མི་ཡ་ཙ་ཏུརྠ་པྲཿས་ཕོ་བྲང་གྲུ་བཞི། ༡༩ དྭི་ཀཱུ་ཌ་གྲྃ་གིས་ཁང་པ་གཉིས་རྩེགས། ༢༠ ཙནྡྲ་ཨཱ་ས་ནས་ཟླ་གདན། ༢༡ པུཥྤེ་མེ་ཏོག ༢༢ །ཝི་ནི་པི་ཝཾ།
༢༣ གནྡྷེ་དྲི། ༢༤ ནེེ་ཝི་དྱེ་ཞལ་ཟས། ༢༥ ཨོཾ་སརྦ་ཏ་ཐཱ་ག་ཏ་ཝསྟྲ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཅེས་པས་གོས་དབུལ་ལོ། །དེ་དག་གི་ཕྱག་རྒྱ་ནི། ༡ རྡོ་རྗེ་ཁུ་ཚུར་
གཉིས་ལས་བྱུང་བའི་གར་སྔོན་དུ་འགྲོ་བས་ཁུ་ཚུར་གཉིས་རང་གི་མགོ་བོའི་སྟེང་དུ་འཇོག་ཅིང་དཀྱིལ་འཁོར་གྱི་ལྷ་རྣམས་ལ་རིན་པོ་ཆེའི་ཅོད་པན་བཅིངས་པར་བསམ། དེ་བཞིན་དུ། ༢ རང་གི་རྣ་བ་ལ་རྣ་རྒྱན། ༣ མགུལ་པ་ལ་མགུལ་རྒྱན།

༄༅། །༤ བྲང་ལ་དོ་ཤལ། ༥ ལག་པ་གཡོན་པས་གཡས་ཀྱི་དཔུང་པར་དཔུང་རྒྱན། ༦ མཁྲིག་མ་གཡས་པར་གདུ་བུ། ༧ གཡས་པའི་གུང་མོ་ལ་སོར་གདུབ། ༨ ལག་པ་གཡས་པས་རྐང་པ་གཡས་པའི་བོལ་ལ་རྐང་རྒྱན་
ཏེ་རྒྱུན་གྱི་ཁྱད་པར་བརྒྱད་དོ། ༩ །གཡོན་པ་དེ་བཞིན་གཤེགས་པའི་ཁུ་ཚུར་དུ་བྱས་པའི་མཐེ་བོའི་སྟེང་དུ་གཡས་པའི་ཐལ་མོ་གདུགས་ཕུབ་པའི་ཚུལ་དུ་བྱས་པ་གདུགས་དང་། ༡༠ རྡོ་རྗེ་ཁུ་ཚུར་གཉིས་བརྩེགས་ནས་གཡོན་ཕྱོགས་སུ་རྒྱལ་
མཚན་ཕྲག་པ་ལ་འཁུར་བའི་ཚུལ་དང་། ༡༡ རྡོ་རྗེ་ཁུ་ཚུར་གཉིས་ཀྱིས་ནམ་མཁའ་ལ་འཕན་འདོགས་པའི་ཚུལ་དང་། ༡༢ ལག་པ་གཡོན་པ་ཁུ་ཚུར་སྙིང་གར་བཞག་གཡས་པ་ཁུ་ཚུར་བཅངས་ནས་གུང་མཛུབ་གཉིས་བརྐྱངས་ཏེ་སྟེང་དུ་ལྡ་ལྡི་བྲི་
བའི་ཚུལ་དང་། ༡༣ ལག་པ་གཉིས་ཀྱི་ཐལ་མོས་རྔ་ཡབ་གཡོབ་པའི་ཚུལ་དང་། ༡༤ གཡོན་པ་མཉམ་བཞག་གཡས་སྨིན་མཚམས་ནས་ཁ་ཐུར་དུ་བསྟན་པ་བླ་བྲེ་འབུལ་ཚུལ་ཏེ་ཡོ་བྱད་ཀྱི་ཁྱད་པར་དྲུག་གོ༡༥།རྡོ་རྗེ་ཁུ་ཚུར་གཉིས་གཤིབས་ཏེ་
སེང་གེའི་གདན་འབུལ་བའི་ཚུལ་དང་། ༡༦ རྡོ་རྗེ་ཁུ་ཚུར་གཉིས་གཡས་གཡོན་དུ་དྲང་བ་གཟིམས་ཆས་གཡོགས་པའི་ཚུལ་དང་། ༡༧ གཡོན་པའི་ཁུ་ཚུར་སྙིང་གར་བཞག་གཡས་པའི་གུང་མཛུབ་གཉིས་ཀྱི་ཕོ་བྲང་ཟླུམ་པོའི་ཚུལ་དང་། ༡༨
ཕྱག་རྒྱ་དེ་ཉིད་ཀྱིས་ཁང་པ་གྲུ་བཞི་པའི་ཚུལ་དང་། ༡༩ དེ་ཉིད་ཀྱིས་ཁང་པ་གྲུ་བཞི་གཉིས་བརྩེགས་འབུལ་བའི་ཚུལ་དང་། ༢༠ རྡོ་རྗེ་ཁུ་ཚུར་གཉིས་ཀྱིས་ཟླ་གདན་འབུལ་བའི་ཚུལ་ཏེ་གནས་ཀྱི་ཁྱད་པར་དྲུག་གོ །༢༡ རྡོ་རྗེ་ཁུ་ཚུར་

གཉིས་ཀྱིས་མེ་ཏོག་འཐོར་བའི་ཚུལ་དང་། ༢༢ དེ་ཉིད་ཀྱིས་པི་ཝཾ་དང་། ཏིང་ཤག་བརྡུང་ཚུལ་དང་། ༢༣ གཡོན་པའི་རྡོ་རྗེ་ཁུ་ཚུར་སྙིང་གར་བཞག །གཡས་པའི་རྡོ་རྗེ་ཁུ་ཚུར་གྱིས་དྲིའི་བྱེ་མ་འགྱེད་པའི་ཚུལ་དང་། ༢༤ རྡོ་རྗེ་ཁུ་ཚུར་
གཉིས་ཀྱི་བཤོས་འབུལ་བའི་ཚུལ་དང་། ༢༥ དེ་ཉིད་ཀྱིས་གོས་འབུལ་བའི་ཚུལ་ཏེ་མཆོད་པའི་ཁྱད་པར་ལྔའོ། །དེ་ནས་གསང་བའི་མཆོད་པ་བྱ་སྟེ། དྲུག་འགྱུར་གྱི་གླུ་བླངས་ཤིང་། ལུས་ཀྱི་གར་སྔོན་དུ་འགྲོ་བས་སོ་སོའི་ལས་རྒྱ་རྣམས་
བཅིངས་ལ། ཨོ་རྡོ་རྗེ་སེམས་དཔའ་བསྡུས་པ་ན། ༡ ཨོཾ་བཛྲ་ལཱ་སྱེ་ཧཱུྃ། རྡོ་རྗེ་རིན་ཆེན་བླ་ན་མེད། ༢ ཨོཾ་བཛྲ་མཱ་ལེ་ཏྲཱཾ། རྡོ་རྗེ་ཆོས་ནི་གླུ་བླངས་པ། ༣ །ཨོཾ་
བཛྲ་གཱི་ཏི་ཧྲཱིཿ རྡོ་རྗེ་ལས་ཀུན་བྱེད་པར་འགྱུར། ༤ ཨོཾ་བཛྲ་ནིརྟི་ཨཱཿཞེས་ནང་གི་ལྷ་མོ་བཞིས་མཆོད། ཡང་། ཨོཾ་བཛྲ་སཏཱ་སུ་སཾ་གྲ་ཧཾ། ༥ །ཨོཾ་བཛྲ་དྷཱུཔྤེ་ཧཱུྃ། བཛྲ་རཏྟ་
མ་ནུཏྟ་རཾ། ༦ ཨོཾ་བཛྲ་པུཥྤེ་ཏྲཱཾ། བཛྲ་དྷརྨཱ་གཱ་ཡ་ནེཿ ༧ ཨོཾ་བཛྲ་ཨཱ་ལོ་ཀེ་ཧྲཱིཿ བཛྲ་ཀརྨ་ཀ་རོདྡྷཱ་ཝེ། ༨ ཨོཾ་བཛྲ་གནྡྷེ་ཨཿ ཅེས་ཕྱིའི་ལྷ་མོ་བཞིས་མཆོད་དོ། ༡
དེ་ལ་ལག་པ་གཉིས་རྡོ་རྗེ་ཁུ་ཚུར་དུ་བྱས་པ་དཀུ་གཉིས་སུ་གདེངས་ཏེ་བཞག །ལུས་འདུད་པ་ལྟར་བྱས་པ་ནི་སྒེག་མོའི་འོ། ༢ །ཁུ་ཚུར་གཉིས་སྨིན་མཚམས་ཀྱི་གཡས་གཡོན་གྱི་ཐད་དུ་ཕྲེང་བ་འཛིན་པའི་ཚུལ་བྱ་བ་ནི་ཕྲེང་བ་མའིའོ། ༣ །ཁུ་ཚུར་

༄༅། །གཉིས་ཀྱིས་ཁ་ནས་ཚིག་དབྱུང་བའི་ཚུལ་བྱ་བ་ནི་གླུ་མའིའོ། ༤ །རྡོ་རྗེ་ཐལ་མོ་སྤྱི་བོར་བཞག་སྟེ་གཡས་སུ་བསྐོར་བ་ནི་གར་མའིའོ། ༥ །རྡོ་རྗེ་ཁུ་ཚུར་གཉིས་འོག་ཏུ་བླུགས་པ་ལྟར་བྱེད་པ་ནི་བདུག་སྤོས་མའིའོ། ༦།
དེ་ཉིད་གྱེན་དུ་འཐོར་བ་ལྟར་བྱེད་པ་ནི་མེ་ཏོག་མའིའོ། ༧ །དེ་ཉིད་ལས་མཐེ་བོང་གཤིབས་ཏེ་བསྒྲེང་བ་ནི་མར་མེ་མའིའོ། ༨ །དེ་ཉིད་ལས་ཐལ་མོ་གཤིབས་ཏེ་བརྐྱང་པ་དྲིས་བྱུགས་པ་ལྟར་བྱེད་པ་ནི་དྲི་ཆབ་མའིའོ། །དེ་ནས་ཨོཾ་ལས་རིན་པོ་
ཆེ་སྣ་བདུན་སྤྲུལ་ཏེ། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨ་བརྟ་ཡ་ཨཱ་བརྟ་ཡ་ཧོཿ ཞེས་བརྗོད་ཅིང་། བདེ་བར་གཤེགས་པ་ཐམས་ཅད་ལ། །འཁོར་ལོ་རིན་ཆེན་འདི་
ཕུལ་བས། །སྲིད་པའི་འཁོར་ལོ་རྒྱུན་བཅད་དེ། །ཆོས་ཀྱི་འཁོར་ལོ་བསྐོར་བར་ཤོག ༡ །ཨོཾ་སརྦ་ཏ་ཐཱ་ག་ཏ་ཙཀྲ་རཏྣ་པཱུ་ཛི་ཏེ་ཧཱུྃ། རྒྱལ་བ་སྲས་དང་བཅས་རྣམས་
ལ༑ །ནོར་བུ་རིན་ཆེན་འདི་ཕུལ་བས། །བཀྲེན་ཅིང་ཕོངས་པ་རྒྱུན་བཅད་དེ། །འབྱོར་པ་ཕུན་སུམ་ཚོགས་པར་ཤོག །ཨོཾ་སརྦ་ཏ་ཐཱ་ག་ཏ་མ་ཎི་རཏྣ་པཱུ་ཛི་ཏེ་ཧཱུྃ།
ཞེས་པ་འགྲེ། བཙུན་མོ་རིན་ཆེན་འདི་ཕུལ་བས། །མ་རིག་མུན་པ་རྒྱུན་བཅད་དེ། །ཤེས་རབ་དབྱིངས་ཀྱི་དོན་རྟོགས་ནས། །ཐབས་དང་ཤེས་རབ་འབྲེལ་བར་ཤོག ༣ །

ཝནྟི་རནྟ། བློན་པོ་རིན་ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང་། །ཡོན་ཏན་ཐམས་ཅད་ལྡན་
པར་ཤོག ༤ །མ་ཧཱ་ཏ་རཏྣ། གླང་པོ་རིན་ཆེན་འདི་ཕུལ་བས། །ལྟ་ངན་རྣམས་ནི་རབ་བསལ་ནས། །བླ་མེད་ཐེག་པ་རབ་ཞོན་ཏེ། །ཐམས་ཅད་མཁྱེན་གྲོང་
བགྲོད་པར་ཤོག ༥ །ཧསྟཱི་རཏྣ། རྟ་མཆོག་རིན་ཆེན་འདི་ཕུལ་བས། །སྲིད་པའི་གཟེབ་ལས་ངེས་གྲོལ་ཏེ། །རྫུ་འཕྲུལ་མཆོག་གི་ཤུགས་ཐོབ་ནས། །སངས་
རྒྱས་ཞིང་དུ་འགྲོ་བར་ཤོག ༦ །ཏུ་རཾ་ག་ཨ་ཤྭ་ར། དམག་དཔོན་རིན་ཆེན་འདི་ཕུལ་བས། །ཉོན་མོངས་དགྲ་ལས་རྒྱལ་གྱུར་ནས། །ཕས་ཀྱི་རྒོལ་བ་ཚར་བཅད་
དེ༑ །སྙེམས་བྲལ་མཆོག་ནི་ཐོབ་པར་ཤོག ༧ །ཁཌྒ་རཏྣ། ཅེས་བརྗོད་ཅིང་དབུལ། ༡ དེ་ལ་ལག་པ་གཉིས་མཁྲིག་མ་བསྣོལ་ཏེ་རྒྱབ་སྦྱར་ལ། སོར་མོ་རྣམས་ཕན་ཚུན་འཁྱུད་ནས་མཐེ་བོང་གཉིས་ལག་
མཐིལ་དུ་བཀུག་པ་ནི་འཁོར་ལོའིའོ། ༢ །ཁུ་ཚུར་གཉིས་སྦྱར་བའི་མཛུབ་མོ་གཉིས་རྩེ་སྤྲད་པའི་ཚིག་བཅག་ལ་མཐེ་བོང་གཉིས་དང་སྦྱར་བ་ནི་ནོར་བུའིའོ། ༣ །རྡོ་རྗེ་བསྡམས་པ་ལས་གུང་མོ་གཉིས་བསྒྲེང་བའི་ལོགས་ལ་མཛུབ་མོ་གཉིས་

༄༅། །བཅེར་ཏེ་བཞག་པ་ནི་བཙུན་མོའིའོ། ༤ །རྡོ་རྗེ་བསྡམ་པ་ལས་གུང་མོ་དང་མཐའ་བཞི་གཤིབས་ཏེ་བསྒྲེངས་བ་ནི་བློན་པོའིའོ། ༥ །གཡས་གླང་བོའི་སྣ་ལྟར་བརྐྱང་པའི་གྲུ་མོ་གཡོན་པས་བཟུང་བ་ནི་གླང་པོའི་འོ། ༦།
ཁུ་ཚུར་གཉིས་གཤིབས་ལ་གུང་མོ་དང་སྲིན་ལག་གཉིས་བརྐྱངས་ལ་རྩེ་སྒྱུར་མཐེ་བོང་གཉིས་རྣ་བ་ལྟར་བྱས་པ་ནི་རྟའིའོ། ༧ །གཡོན་པ་གོ་ཆ་འཛིན་པ་ལྟར་བྱས་ལ། གཡས་པས་མཆོག་སྦྱིན་བྱ་བ་ནི་དམག་དཔོན་གྱི་ཕྱག་རྒྱའོ། །དེ་ནས་འདོད་
ཡོན་ལྔ་འབུལ་ཏེ། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མོས་བློས་མཆོད་གནས་རྣམས་ལ་བདག་འབུལ་
གྱིས༑ །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། ༡ ཨོཾ་སརྦ་ཏ་ཐཱ་ག་ཏ་རུ་པ་ཀཱ་མ་གུ་ཎ་པཱུ་ཛི་ཏེ་ཧཱུྃ། དེ་བཞིན་དུ། ཕྱོགས་དུས་ཀུན་ན་ཟིན་དང་མ་ཟིན་པའི། །
ཡོན་ཏན་ཚིག་མཆོག་སྒྲ་སྙན་ཅི་མཆིས་རྣམས། །མོས་བློས༴ བཞེས་ཤིག༴ ༢ ཤཔྟ༴ ཕྱོགས་དུས་ཀུན་ན་ཙནྡན་སྦྲུལ་སྙིང་དང་། །ཨ་གར་ནག་སོགས་དབང་
པོ་ཚིམ་བྱེད་རྣམས། །མོས་བློས༴ བཞེས་ཤིག༴ ༣ གནྡྷེ༴ ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་བརྟས་བྱེད་རོ་མཆོག་ཅི་མཆིས་

རྣམས༑ །མོས་བློས༴ བཞེས་ཤིག༴ ༤ ར་ས༴ ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་ལུས་སེམས་ཚིམ་བྱེད་རྣམས། །
མོས་བློས༴ བཞེས་ཤིག༴ ༥ སྤཪྵ༴ ཅེས་པས་མཆོད་དོ། །དེ་དག་གི་ཕྱག་རྒྱ་ནི། ༡ རཱུ་པའི་ཚེ་ལག་གཉིས་མཛུབ་མོ་རྣམས་རྩེ་སྤྲད་ཚིག་བར་པ་བཅག་དཀྱིལ་འཁོར་ལ་བརྟེན་པ་ནི་གཟུགས་ཀྱིའོ། ༢ །ཤཔྟའི་ཚེ་
ཕྱག་རྒྱ་དང་རོལ་མོ་བྱ་བ་ནི་སྒྲའིའོ། ༣ །ལག་གཡོན་ཁུ་ཚུར་སྙིང་གའི་ཐད་དུ་གན་རྐྱལ་དུ་བཞག །གཡས་མཐེབ་མཛུབ་སྦྱར་བ་ལྷག་མ་བརྐྱང་ཁ་ཕྱིར་བསྟན་ནས་བྱུག་པའི་ཚུལ་བྱ་བ་ནི་དྲིའིའོ། ༤ །ལག་པ་གཉིས་སོར་མོ་རྣམས་སྦྲེལ་རིན་
པོ་ཆེའི་གཞོང་པ་ཐོག་པ་ལྟར་དཀྱིལ་འཁོར་ལ་བཤོས་འབུལ་བའི་ཚུལ་བྱ་བ་ནི་རོའིའོ། ༥ །ལག་གཉིས་ཀྱིས་གོས་ཟུང་བཟུང་ལ་དཀྱིལ་འཁོར་གྱི་ལྷ་ལ་འབུལ་ཚུལ་བྱ་བ་ནི་རེག་བྱའིའོ། །དེ་ནས་རྡོ་རྗེ་དྲིལ་བུ་འཛིན་པས། དབྱངས་སྙན་པས་
བསྟོད་དོ། ༡ །ཆོས་དབྱིངས་ཡེ་ཤེས་རྣམ་པར་དག །རྣམ་པར་སྣང་མཛད་བཅོམ་ལྡན་འདས། །ཏིང་ངེ་འཛིན་ལྡན་ཕྱག་རྒྱ་ཅན། །ཕྱག་འཚལ་བཅོམ་ལྡན་ཀུན་རིག་ལ། ༢ །
མེ་ལོང་ཡེ་ཤེས་རང་བཞིན་ལས། །སེམས་ཅན་མ་ལུས་ཐམས་ཅད་ཀྱི། །ངན་སོང་ཐམས་ཅད་སྦྱོང་མཛད་པ། །ཕྱག་འཚལ་སྦྱོང་བའི་རྒྱལ་པོ་ལ། ༣ །

༄༅། །མཉམ་ཉིད་ཡེ་ཤེས་ཡོན་ཏན་བདག །ཡིད་བཞིན་ནོར་བུ་རིན་ཆེན་གྱིས། །སེམས་ཅན་བསམ་པ་སྐོང་མཛད་པ། །རྒྱལ་མཆོག་རིན་ཆེན་ཁྱོད་ཕྱག་
འཚལ༑ ༤ །སོ་སོར་ཀུན་རྟོག་གསུང་གི་བདག །གསུང་རབ་པདྨོ་ཁ་རྒྱས་པ། །ཁམས་གསུམ་དབུགས་དབྱུང་མཛད་པ་པོ། །ཤཱཀྱ་རིགས་དབང་ཁྱོད་ཕྱག་འཚལ།
༥ ༑ནན་ཏན་ཡེ་ཤེས་འཕྲིན་ལས་བདག །སྣ་ཚོགས་སེམས་ཅན་སྡུག་བསྔལ་ཀུན། །མ་ལུས་པར་ནི་ཞི་མཛད་པ། །མེ་ཏོག་ཆེར་རྒྱས་ཁྱོད་ཕྱག་འཚལ། ༦ །གྲྭ་
ཡི་ཕྱོགས་ནི་ཀུན་ཏུ་ཡང་། །རིགས་ཀྱི་ཡུམ་བཞིའི་སྐུར་བསྟན་པ། །ལྷ་མོ་སྤྱན་དང་མཱ་མ་ཀཱི། །དཀར་མོ་སྒྲོལ་མ་ཁྱོད་ཕྱག་འཚལ། ༧ །རྩིབས་ཀྱི་ནང་ནི་ཐམས་ཅད་
ན༑ །བཞུགས་པའི་རྡོ་རྗེ་སེམས་དཔའ་སོགས། །རྫུ་འཕྲུལ་ཆེ་བའི་སེམས་དཔའ་རྣམས། །རྒྱུད་བཞིན་བདག་གིས་བསྟོད་པར་བགྱི། ༧ །རྡོ་རྗེ་སེམས་དཔའ་
སེམས་དཔའ་ཆེ། །རྡོ་རྗེ་དེ་བཞིན་གཤེགས་པ་ཀུན། །རྡོ་རྗེ་དང་པོ་ཀུན་ཏུ་བཟང་། །ཕྱག་འཚལ་ཕྱག་ན་རྡོ་རྗེ་ལ། ༨ །རྡོ་རྗེ་རྒྱལ་པོ་སངས་རྒྱས་མཆོག །རྡོ་རྗེ་

ལྕགས་ཀྱུ་དེ་བཞིན་གཤེགས། །དོན་ཡོད་རྒྱལ་པོ་རྡོ་རྗེ་མཆོག །ཕྱག་འཚལ་རྡོ་རྗེ་འགུགས་ཁྱོད་ལ། ༩ །རྡོ་རྗེ་ཆགས་པ་བདེ་ཆེན་པོ། །རྡོ་རྗེ་མདའ་ནི་དབང་བྱེད་
པ༑ །བདུད་ཀྱི་འདོད་པ་རྡོ་རྗེ་ཆེ། །ཕྱག་འཚལ་རྡོ་རྗེ་གཞུ་ཁྱོད་ལ། ༡༠ །རྡོ་རྗེ་ལེགས་པ་སེམས་དཔའ་མཆོག །རྡོ་རྗེ་མགུ་བ་དགའ་བ་ཆེ། །རབ་དགེས་རྒྱལ་པོ་
རྡོ་རྗེ་མཆོག །ཕྱག་འཚལ་རྡོ་རྗེ་དགེས་ཁྱོད་ལ། ༡༡ །རྡོ་རྗེ་རིན་ཆེན་རྡོ་རྗེ་དོན། །རྡོ་རྗེ་ནམ་མཁའ་ནོར་བུ་ཆེ། །ནམ་མཁའི་སྙིང་པོ་རྡོ་རྗེ་ཕྱུག །ཕྱག་འཚལ་རྡོ་
རྗེ་སྙིང་ཁྱོད་ལ། ༡༢ །རྡོ་རྗེ་གཟི་བརྗིད་ཆེར་འབར་བ། །རྡོ་རྗེ་ཉི་མ་རྒྱལ་བའི་འོད། །རྡོ་རྗེ་འོད་ཟེར་གཟི་བརྗིད་ཆེ། །ཕྱག་འཚལ་རྡོ་རྗེ་འོད་ཁྱོད་ལ། ༡༣ །
སེམས་ཅན་དོན་རབ་རྡོ་རྗེ་དབལ། །རྡོ་རྗེ་རྒྱལ་མཚན་རབ་དགའ་བྱེད། །རྡོ་རྗེ་ཆེན་པོ་རིན་ཆེན་དཔལ། །ཕྱག་འཚལ་རྡོ་རྗེ་དཔལ་ཁྱོད་ལ། ༡༤ །རྡོ་རྗེ་བཞད་མོ་
བཞད་པ་ཆེ། །རྡོ་རྗེ་འཛུམ་པ་ངོ་མཚར་ཆེ། །དགའ་ཞིང་རབ་དགའ་རྡོ་རྗེ་སྟོན། །ཕྱག་འཚལ་རྡོ་རྗེ་དགའ་བ་ལ། ༡༥ །རྡོ་རྗེ་ཆོས་རབ་དེ་ཉིད་དོན། །རྡོ་རྗེ་པདྨ་

༄༅། །རབ་དགའ་བྱེད། །འཇིག་རྟེན་དབང་རབ་རྡོ་རྗེ་སྤྱན། །ཕྱག་འཚལ་རྡོ་རྗེ་སྤྱན་ཁྱོད་ལ། ༡༦ །རྡོ་རྗེ་རྣོ་བ་ཐེག་པ་ཆེ། །རྡོ་རྗེ་རལ་གྲི་མཚོན་ཆེན་པོ། །
འཇམ་དཔལ་རྡོ་རྗེ་རབ་ཏུ་ཟབ། །ཕྱག་འཚལ་རྡོ་རྗེ་བློ་ཁྱོད་ལ། ༡༧ །རྡོ་རྗེ་རྒྱུ་དང་སྙིང་པོ་ཆེ། །རྡོ་རྗེ་འཁོར་ལོ་ཚུལ་ཆེན་པོ། །རབ་བསྐོར་རྡོ་རྗེ་ལས་བྱུང་བ། །
ཕྱག་འཚལ་རྡོ་རྗེ་སྙིང་པོ་ལ། ༡༨ །རྡོ་རྗེ་གསུང་བ་རང་རིག་མཆོག །རྡོ་རྗེ་བཟླས་པ་རབ་བསྒྲུབ་སྦྱིན། །མི་གསུང་རྡོ་རྗེ་མཆོག་སྒྲུབ་པ། །ཕྱག་འཚལ་རྡོ་རྗེ་གསུང་
ཁྱོད་ལ། ༡༩ །རྡོ་རྗེ་ལས་རབ་རྡོ་རྗེའི་བཀའ། །ལས་ཀྱི་རྡོ་རྗེ་ཀུན་རབ་འགྲོ། །རྡོ་རྗེ་ངེས་པ་རྒྱ་ཆེ་བ། །ཕྱག་འཚལ་རྡོ་རྗེ་ཀུན་ཁྱོད་ལ། ༢༠ །རྡོ་རྗེ་སྲུང་བ་
བརྟན་པ་ཆེ། །རྡོ་རྗེ་གོ་ཆ་སྲ་བ་ཆེ། །བརྩོན་འགྲུས་མཆོག་ནི་ཐུབ་པར་དཀའ། །ཕྱག་འཚལ་རྡོ་རྗེ་བརྩོན་འགྲུས་ལ། ༢༡ །རྡོ་རྗེ་གནོད་སྦྱིན་ཐབས་ཆེན་པོ། །
རྡོ་རྗེ་མཆེ་བ་འཇིགས་པ་ཆེ། །བདུད་འཇོམས་རྡོ་རྗེ་མི་བཟད་པ། །ཕྱག་འཚལ་རྡོ་རྗེ་དྲག་པོ་ལ། ༢༢ །རྡོ་རྗེ་མཚམས་སྦྱོར་རབ་བསྡུས་ཉིད། །རྡོ་རྗེ་འཆིང་བ་རབ་

གྲོལ་བྱེད། །རྡོ་རྗེ་ཁུ་ཚུར་དམ་ཚིག་མཆོག །ཕྱག་འཚལ་རྡོ་རྗེ་ཁུ་ཚུར་ལ། ༢༣ །རྣམ་དག་རྡོ་རྗེ་ཐུགས་འཛིན་མ། །མི་དམིགས་རྡོ་རྗེ་ཏིང་འཛིན་གནས། །རྡོ་
རྗེ་སྒེག་མོའི་ཚུལ་འཛིན་མ། །ཕྱག་འཚལ་རྡོ་རྗེ་འགྱིང་མ་ལ། ༢༤ །རྣམ་དག་རྡོ་རྗེ་ཡོན་ཏན་ཏེ། །ཡིད་བཞིན་རྡོ་རྗེ་རེ་བ་སྐོང་། །རྡོ་རྗེ་གཟུགས་ཀྱི་ཚུལ་འཛིན་
མ༑ །ཕྱག་འཚལ་རྡོ་རྗེ་ཕྲེང་བ་ལ། ༢༥ །རྣམ་དག་རྡོ་རྗེའི་གསུང་མཆོག་མ། །རྡོ་རྗེ་པི་ཝང་འཛིན་པའི་ཚུལ། །རྡོ་རྗེ་གསུང་མཆོག་སྒྲོག་པའི་དོན། །ཕྱག་
འཚལ་རྡོ་རྗེ་དབྱངས་མཁན་ལ། ༢༦ །རྣམ་དག་རྡོ་རྗེ་ལས་རབ་སྟེར། །ལས་ཀྱི་རྡོ་རྗེ་འགྲོ་དོན་མཛད། །བདུད་འདུལ་རྡོ་རྗེའི་ཕྱག་རྒྱ་འཛིན། །ཕྱག་འཚལ་རྡོ་རྗེ་
གར་མཁན་ལ། ༢༧ །སྤྲིན་བཞིན་རྡོ་རྗེ་བདུག་པ་མ། །ཚིམ་བྱེད་རྡོ་རྗེ་དང་ལྡན་པའི། །རྡོ་རྗེ་ཕྲེང་བའི་ཚུལ་འཛིན་མ། །ཕྱག་འཚལ་རྡོ་རྗེ་བདུག་པ་ལ། ༢༨ །རྡོ་
རྗེ་མཛེས་པའི་ཚུལ་འཛིན་ཅིང་། །རྡོ་རྗེ་མེ་ཏོག་འཐོར་བའི་ཚུལ། །བྱང་ཆུབ་ཡན་ལག་མེ་ཏོག་སྟེ། །ཕྱག་འཚལ་རྡོ་རྗེ་མེ་ཏོག་ལ། ༢༩ །འོད་གསལ་རྡོ་རྗེ་འབར་

༄༅། །བའི་མེ། །རྡོ་རྗེ་སྤྱན་གྱིས་མ་རིག་སེལ། །རྡོ་རྗེ་གསལ་བྱེད་ཕྱག་རྒྱ་འཛིན། །ཕྱག་འཚལ་རྡོ་རྗེ་སྣང་བྱེད་ལ། ༣༠ །རྡོ་རྗེ་ཙནྡན་བདུད་རྩིའི་ཆུ། །
རྡོ་རྗེ་དྲི་ཡིས་རྣམ་རྟོག་འཇོམས། །རྡོ་རྗེ་དག་བྱེད་ཕྱག་རྒྱ་འཛིན། །ཕྱག་འཚལ་རྡོ་རྗེ་དྲི་མཆོག་ལ། ༣༡ །རྣམ་དག་སྐུལ་བྱེད་རྡོ་རྗེའི་དོན། །རྡོ་རྗེ་སྡུད་མཛད་རྡོ་
རྗེའི་དོན། །རྡོ་རྗེ་འགུགས་བྱེད་ཕྱག་རྒྱ་འཛིན། །ཕྱག་འཚལ་རྡོ་རྗེ་ལྕགས་ཀྱུ་ལ། ༣༢ །མི་གཏོང་རྡོ་རྗེ་ཆོས་ཀྱི་དོན། །རྡོ་རྗེ་འདྲེན་པ་མི་འགྱུར་དོན། །འཆིང་
མཛད་རྡོ་རྗེ་ཕྱག་རྒྱ་འཛིན། །ཕྱག་འཚལ་རྡོ་རྗེ་ཞགས་པ་ལ། ༣༣ །རྡོ་རྗེ་མི་འགྱུར་བརྟན་པའི་བདག །རྡོ་རྗེ་མགྱོགས་བྱེད་གློག་བཞིན་འགྱུར། །སྒྲོག་མཛད་རྡོ་
རྗེ་ཕྱག་རྒྱ་འཛིན། །ཕྱག་འཚལ་རྡོ་རྗེ་ལྕགས་སྒྲོག་ལ། ༣༤ །རྡོ་རྗེ་དབབ་པ་བརྟན་པའི་བདག །སྐྱོད་མཛད་རྡོ་རྗེ་ཀུན་གྱི་ལས། །རྡོ་རྗེ་དབབ་པའི་ཕྱག་རྒྱ་
འཛིན༑ །ཕྱག་འཚལ་རྡོ་རྗེ་འབེབས་པ་ལ། ༣༥ །སྒོ་ཡི་ཁྱམས་ན་བཞུགས་པ་ཡི། །བྱམས་པ་ལ་སོགས་བཅུ་དྲུག་ནི། །རབ་དགའ་ལ་སོགས་གནས་མཛད་པའི། །

བྱང་སེམས་རྣམས་ལ་ཕྱག་འཚལ་ལོ། ༣༦ །སྟོན་པའི་རྟགས་འཆང་ཉན་ཐོས་མཆོག །ལྷུང་བཟེད་འཁར་གསིལ་པོ་ཏི་ཕྱག །བསླབས་སྦྱངས་ཡོན་ཏན་ཀུན་ལྡན་
པའི༑ །ཉན་ཐོས་རྣམས་ལ་ཕྱག་འཚལ་ལོ། ༣༧ །རྟེན་འབྲེལ་དོན་ལ་བརྟན་གནས་པའི། །འཕགས་པ་རང་རྒྱལ་བཅུ་གཉིས་ནི། །འབྱུང་དང་ལྡོག་ལ་རབ་
ཞུགས་པའི། །རང་རྒྱལ་གཙོ་ལ་ཕྱག་འཚལ་ལོ། ༣༨ །ཁྲོ་བོ་སྲིན་པོའི་ཆ་ལུགས་ཅན། །སྤྲུལ་དང་མི་སྡུག་མགོས་བརྒྱན་ཅིང་། །སྟག་ལྤགས་ཀྱིས་ནི་རྣམ་དཀྲིས་
པའི༑ །འཇིག་རྟེན་གསུམ་སྣང་སོགས་ཕྱག་འཚལ། ༣༩ །ཕྱི་ཡི་ཁོར་ཡུག་ལ་གནས་པའི། །འཇིགས་བྱེད་ལྷ་ཀླུ་གཟའ་སྐར་དང་། །ཕྱོགས་སྐྱོང་རྒྱལ་ཆེན་ཕྱག་
འཚལ་ཞིང་། །འཇིག་རྟེན་པ་ཀུན་བསྟོད་པར་བགྱི། །ཅེས་པས་བསྟོད་དེ། འདས་པའི་ལྷ་མཆོད་པའི་ཆོ་གའོ། །དེ་དག་གི་ཕྱག་རྒྱ་ནི། བདེ་བའི་སྟན་ལ་སྐྱིལ་ཀྲུང་ལུས་བསྲུང་ནས། །ལག་གཡོན་དྲིལ་བུ་སྙིང་
གའི་ཐད་དུ་གསིལ། །གཡས་པ་དེ་སྟེང་རྡོ་རྗེ་སེན་སྐོར་བྱ། །དེ་ནི་ཚིག་རྐང་དང་པོའི་ཕྱག་རྒྱ་སྟེ། །གཉིས་པ་གར་གྱི་བསྐོར་བ་མཛེས་པར་བྱ། །གསུམ་པ་རང་རང་ལྷ་ཡི་ཕྱག་ཆེན་བཅིང་། །བཞི་པ་པད་སྐོར་ཅུང་ཟད་སྔོན་འགྲོ་བའི། །རྡོ་རྗེ་

༄༅། །ཐལ་མོ་སྦྱར་བའི་བསྟོད་ཕྱག་ལགས། །ཕྱག་ཆེན་རྣམས་ནི་རིམ་བཞིན་འདིར་བརྗོད་ན། ༡ །ལག་གཡོན་ཐལ་མོ་བརྐྱང་བ་སྐྱིལ་ཀྲུང་སྟེང་། །གན་རྐྱལ་བཞག་སྟེ་གཡས་ཀྱང་དེ་བཞིན་བཞག །མཐེ་བོང་རྩེ་སྤྲད་རྣམ་སྣང་
ཕྱག་ཆེན་ཏེ། ༢ །སྦྱོང་བའི་རྒྱལ་པོ་དེ་དང་ཁྱད་པར་མེད། ༣ །ལག་གཡོན་སྐྱིལ་ཀྲུང་སྟེང་དུ་གོང་བཞིན་བཞག །ལག་གཡས་གན་རྐྱལ་པུས་མོ་གཡས་ཀྱི་སྟེང་། །བརྐྱང་བ་རྒྱལ་མཆོག་རིན་ཆེན་ཕྱག་རྒྱའོ། ༤ །ལག་གཡས་ཐལ་མོ་
བརྐྱང་བ་སྙིང་གའི་ཐད། །གྱེན་བསླང་ཁ་ཕྱིར་བསྟན་པ་མཐེབ་མཛུབ་སྦྱར། །གཡོན་པ་དེ་འདྲ་ནང་བསྟན་ཁ་སྤྲད་པ། །ཤཱཀྱ་རི་དབང་ཞེས་བྱའི་ཕྱག་རྒྱ་ཡིན། ༥ །ལག་གཡོན་རྣམ་པར་སྣང་མཛད་དང་འདྲ་ཞིང་། །གཡས་པ་སྙིང་གར་ཐལ་
བརྐྱང་གྱེན་བསླང་དེ། །ཁ་ཕྱིར་བསྟན་པ་མེ་ཏོག་ཆེར་རྒྱས་སོ། ༦ །ལག་གཡས་ཐལ་མོ་བརྐྱང་བ་སྙིང་གའི་ཐད། །གན་རྐྱལ་བཞག་སྟེ་མཐེབ་མཛུབ་སྦྱར་བ་ནི། །ཡུམ་མཆོག་སངས་རྒྱས་སྤྱན་མའི་ཕྱག་ཆེན་ཡིན། །དེ་ལས་མཐེབ་མཛུབ་
སྦྱར་བ་བཏང་བྱས་ནས། །མཐེ་བོང་ལག་མཐིལ་བཀུག་པ་སོར་མོས་མནན། །མཱ་མ་ཀི་ཞེས་བྱ་བའི་ཕྱག་ཆེན་ནོ། །ལག་གཡས་ཐལ་མོ་བརྐྱང་བ་གྱེན་བསླང་སྟེ། །མཐེབ་མཛུབ་སྦྱར་བ་སྙིང་ག་གཡས་པའི་ཐད། །ཁ་ཕྱིར་བསྟན་པ་གོས་དཀར་
མོ་ཡིའོ། །དེ་ལས་མཐེབ་མཛུབ་སྦྱར་བ་བཏང་བྱས་ཏེ། །མཐེབ་སྲིན་སྦྱར་བ་རྗེ་བཙུན་སྒྲོལ་མའི་ཡིན། །འདི་བཞི་ལག་པ་གཡོན་པ་གདན་བརྟེན་ནོ། ༧ །མཐེ་བོང་ལག་མཐིལ་བཀུག་པའི་ཕྱི་རོལ་ནས། །སོར་མོས་བསྡམས་པ་རྡོ་རྗེ་ཁུ་

ཚུར་ཏེ། །ལག་གཡོན་དེ་འདྲ་བྱས་པ་ཁ་གྱེན་བསྟན། །དཀུ་གཡོན་བརྟེན་པ་གཡས་པ་མཱ་མ་ཀཱི། །འདྲ་བར་བྱེད་པ་འདི་ནི་རྡོར་སེམས་སོ། ༨ །ལག་གཡོན་ཁུ་ཚུར་ནང་བསྟན་སྙིང་གའི་ཐད། །གཡས་པ་དེ་འདྲ་ནུ་གཡས་སྟེང་ཐད་དུ། །
ཁ་ནང་བསྟན་པ་རྡོ་རྗེ་རྒྱལ་པོའི་ཡིན། ༩ །གཡོན་པ་ཁུ་ཚུར་ནུ་མ་གཡོན་པའི་ཐད། །འཕྲེད་ལ་ཅུང་ཟད་ཁ་ཕྱིར་བསྟན་པ་བཞག །སྙིང་གར་གཡས་པའི་ཁུ་ཚུར་ཁ་གྱེན་བསྟན། །བཞག་པ་དེ་ནི་རྡོ་རྗེ་ཆགས་པའིའོ། ༡༠ །སྙིང་གའི་ཐད་
དུ་ལག་པའི་ཁུ་ཚུར་གཉིས། །གཉིས་ཀ་གྱེན་བསྟན་མཛུབ་མོ་ཕྱིར་ལ་འཕང་། །རྡོ་རྗེ་ལེགས་པའི་ཕྱག་རྒྱ་ཆེན་པོ་ཡིན། ༡༡ །ལག་གཡོན་རྡོར་སེམས་འདྲ་བ་གཡས་པ་ཡི། །ཁུ་ཚུར་དཔྲལ་བའི་སྐྲ་མཚམས་ཁ་ནང་བསྟན། །འཕྲེད་ལ་བཞག་
པ་རྡོ་རྗེ་རིན་ཆེན་ནོ། ༡༢ །ལག་གཡས་རྡོ་རྗེ་སེམས་དཔའ་འདྲ་བ་ལ། །ཅུང་ཟད་བསྐོར་ཚུལ་བྱེད་པ་གཟི་བརྗིད་དོ། ༡༣ །ལག་གཡས་ཁུ་ཚུར་ནུ་མ་གཡོན་པའི་སྟེང་། །ཁ་ནང་བསྟན་པ་རྡོ་རྗེ་རྒྱལ་མཚན་ནོ། ༡༤ །ལག་གཡས་ཁུ་ཚུར་
གྱེན་བསླང་ཁ་ཡི་གཡས། །ཁ་ཕྱིར་བསྟན་པ་རྡོ་རྗེ་བཞད་པའི་སྟེ། །གསུམ་པོ་ལག་གཡོན་གདན་ལ་བརྟེན་པའོ། ༡༥ །ལག་གཡོན་རྡོ་རྗེ་སེམས་པའི་དང་འདྲ་ཞིང་། །གཡས་པའི་ཁུ་ཚུར་སྙིང་ཐད་ཁ་ནང་བསྟན། །མཐེབ་མཛུབ་སྦྱར་བ་ཅུང་
ཟད་ནང་ནས་བསྐོར། །རྡོ་རྗེ་ཆོས་ཞེས་བྱ་བའི་ཕྱག་ཆེན་ཡིན། ༡༦ །གཡོན་པའི་ཁུ་ཚུར་སྙིང་གར་ཁ་ནང་བསྟན། །གཡས་པའི་ཁུ་ཚུར་དཔུང་པ་གཡས་ཀྱི་ཐད། །ཁ་ཕྱིར་བསྟན་པ་རྡོ་རྗེ་རྣོན་པོའི་ཡིན། ༡༧ །ལག་གཡས་ཁུ་ཚུར་ལྟེ་བའི་

༄༅། །ཐད་ཀ་རུ། །ཁ་གྱེན་བསྟན་པའི་གུང་མོ་བསླང་བྱས་ནས། །ཅུང་ཟད་བསྐོར་བ་རྡོ་རྗེ་རྒྱུ་ཡི་ལགས། ༡༢ །གཡས་པའི་ཁུ་ཚུར་གྱེན་བསྟན་ཁ་ཐད་ནས། །སྙིང་གར་ཕབ་པ་རྡོ་རྗེ་སྨྲ་བའི་ཡིན། །གཉིས་པོ་གཡོན་པ་གདན་
ལ་བརྟེན་པ་ཡིན། ༡༩ །ལག་གཉིས་རྡོ་རྗེ་སེམས་དཔའ་དང་འདྲ་བ། །བྱས་པ་དེ་ནི་རྡོ་རྗེ་ལས་ཀྱིའོ། ༢༠ །ལག་གཉིས་ཁུ་ཚུར་གྱེན་བསླང་ཁ་ཕྱིར་བསྟན། །རང་རང་དཔུང་པའི་ཐད་བཞག་བསྲུང་བའི་ཡིན། ༢༡ །ལག་གཉིས་ཁུ་ཚུར་
འཕྲད་ལ་ཁ་ནང་བསྟན། །ཁ་འགྲམ་གཡས་གཡོན་བཞག་པ་གནོད་སྦྱིན་ནོ། ༢༢ །ལག་གཡོན་ཁུ་ཚུར་དཀུ་གཡོན་ཁ་གྱེན་བསྟན། །དེ་སྟེང་གཡས་པའི་ཁུ་ཚུར་ཁ་སྦུབས་བཞག །འདི་ནི་རྡོ་རྗེ་ཁུ་ཚུར་ཕྱག་ཆེན་ནོ། ༢༣ །ལག་གཉིས་ཁུ་
ཚུར་ཁ་ནི་གྱེན་བསྟན་པ། །འགྱིངས་པའི་ཚུལ་གྱི་དཔྱི་ཟུར་གཉིས་སུ་བཞག །རྡོ་རྗེ་སྒེག་མོ་ཞེས་བྱའི་ཕྱག་ཆེན་ཡིན། ༢༤ །ལག་གཉིས་ཁུ་ཚུར་གྱེན་བསླང་ཁ་ཕྱིར་བསྟན། །མིག་ཟུར་གཡས་གཡོན་དཔུང་པའི་སྟེང་ཐད་བཞག །རྡོ་རྗེ་
འཕྲེང་བ་མ་ཡི་ཕྱག་ཆེན་ཡིན། ༢༥ །ལག་གཡོན་ཁུ་ཚུར་གྱེན་བསླང་དཔུང་གཡོན་ཐད། །ཁ་ནང་བསྟན་པའི་འཁྲིག་མ་ཅུང་ཟད་ཙམ། །སྙིང་ག་ཕྱོགས་སུ་བཀུག་པ་གྲུ་མོའི་མདུན། །གཡས་པའི་ཁུ་ཚུར་ཁ་གྱེན་བསྟན་པ་ཡིན། །པི་ཝཾ་
བསྒྱུར་ཚུལ་རྡོ་རྗེ་གླུ་མའིའོ། ༢༦ །ལག་གཡས་ཐལ་མོ་གྱེན་བསླང་ཁ་ནང་བསྟན། །དེ་བཞིན་གཡོན་པའང་ལག་ངར་ནང་བསྟན་བསླང་། །གཉིས་ཀ་གཡས་སུ་བསྐོར་ཞིང་བསྒྱུར་བ་ཡི། །གཡས་པའི་ཐལ་མོ་རྣ་བ་གཡས་ཐད་བསླང་། །

གཡོན་པའི་ཐལ་མོ་ལག་ངར་ཕྱི་རུ་བསླང་། །གཡོན་པའི་ཕྱོགས་ལའང་དེ་བཞིན་གར་མའོ།༢༧ །ལག་གཉིས་ཁུ་ཚུར་སྙིང་ཐད་འོག་ཏུ་ཕུབས། །རྡོ་རྗེ་བདུག་སྤོས་མ་ཡི་ཕྱག་ཆེན་ཡིན། ༢༨ །གཡོན་པ་ཁུ་ཚུར་སྙིང་ཐད་ཁ་གྱེན་བསྟན། །དེ་
སྟེང་གཡས་པ་ཁུ་ཚུར་ཐུར་དུ་ཕུབ། །དེ་ནས་གྱེན་དུ་འཐོར་ཚུལ་མེ་ཏོག་མ། ༢༩ །ལག་གཉིས་རྡོ་རྗེ་ཁུ་ཚུར་སྙིང་ཐད་གཤིབས། །མཐེ་བོང་གྱེན་དུ་བསྒྲེང་སྟེ་གཡས་སུ་བསྐོར། །རྡོ་རྗེ་མར་མེ་མ་ཡི་ཕྱག་ཆེན་ཡིན། ༣༠ །གཡོན་པའི་ཁུ་
ཚུར་སྙིང་ཐད་ཁ་གྱེན་བསྟན། །གཡས་པའི་ཁུ་ཚུར་གྱེན་བསླང་ཁ་ཕྱིར་བསྟན། །དྲི་ཡི་བྱུག་ཚུལ་དྲི་ཆབ་མ་ཡིའོ། ༣༡ །ལག་གཉིས་རྡོ་རྗེ་རྒྱལ་པོའི་ཕྱག་ཆེན་བཞིན། །ལྕགས་ཀྱུ་འཛིན་ཚུལ་རྡོ་རྗེ་ལྕགས་ཀྱུའིའོ། ༣༢ །པད་ཀོར་འཕྲོ་ལ་
ལག་གཉིས་འཁྲིག་མ་བསྣོལ། །སོ་སོར་གྱེས་ནས་པུས་མོ་གཉིས་སྟེང་དུ། །ཁུ་ཚུར་ཁ་ཕུབ་རྡོ་རྗེ་ཞགས་པའིའོ། ༣༣ །པད་ཀོར་འཕྲོ་ལ་ལག་གཉིས་འཁྲིག་མ་བསྣོལ། །སོ་སོར་གྱེས་པ་པུས་མོ་གཉིས་སྟེང་དུ། །ཁུ་ཚུར་གྱེན་བསྟན་རྡོ་རྗེ་
ལྕགས་སྒྲོག་གོ ༣༤ །ལག་གཡས་རྡོ་རྗེ་དྲིལ་བུ་སྤྱི་བོར་དཀྲོལ། །ལག་གཡོན་གདན་བརྟེན་རྡོ་རྗེ་དྲིལ་བུའོ། ༣༥ །དེ་ནས་སྐལ་བཟང་བཅུ་དྲུག་ཕྱག་ཆེན་ནི། །རྡོ་རྗེ་སེམས་དཔའི་ཕྱག་ཆེན་དེ་བཞིན་ནོ། ༣༦ །གཡས་པའི་ཁུ་ཚུར་ནུ་
མ་གཡས་པའི་ཐད། །ཁ་ནང་བསྟན་པ་འཁར་གསིལ་འཛིན་ཚུལ་དང་། །གཡོན་པའི་ཁུ་ཚུར་སྙིང་ཐད་ཁ་གྱེན་བསྟེན། །ལྷུང་བཟེད་འཛིན་ཚུལ་ཉན་ཐོས་ཕྱག་ཆེན་ཡིན། ༣༧ །གཡས་པའི་ཁུ་ཚུར་སྙིང་ཐད་ཁ་ནང་བསྟན། །འཁར་གསིལ་

༄༅། །འཛིན་ཚུལ་ཡིན་གྱི་གཡོན་པ་ནི། །ཁུ་ཚུར་གྱེན་བསྟན་ནུ་མ་གཡོན་པའི་ཐད། །གླེགས་བམ་འཛིན་ཚུལ་རང་རྒྱལ་བཅུ་གཉིས་སོ། ༣༨ །པད་ཀོར་འཕྲོ་ལ་ཁུ་ཚུར་རྒྱབ་སྤྲོད་བྱ། །མཐེའུ་ཆུང་གཉིས་ནི་ལུ་གུ་རྒྱུད་དུ་སྦྲེལ། །
མཛུབ་མོ་བསྒྲེང་བ་འཇིག་རྟེན་གསུམ་སྣང་སོགས། ༣༩ །པད་སྐོར་འཕྲོ་ལ་ལག་གཉིས་པདྨོའི་ཚུལ། །འཇིག་རྟེན་ཁོར་ཡུག་རྣམས་ཀྱི་ཕྱག་ཆེན་ཡིན། །ཞེས་པ་ནི་གུ་གེའི་ཐོ་ལིང་གསེར་གྱི་ལྷ་ཁང་ན། ལོ་ཆེན་རིན་ཆེན་བཟང་པོས་བཞེངས་
པའི་ཀུན་རིག་གི་ལྷ་ཚོགས་རྣམས་ཀྱི་བཞུགས་ཚུལ་དང་། ཕྱག་མཚན་གྱི་འཛིན་ཚུལ་རྣམས་རྡོ་རྗེ་འཆང་ཀུན་དགའ་བཟང་པོས་གཟིགས་ནས། དེའི་དོན་ཚིགས་བཅད་དུ་སྡེབས་པ་རྣམས། མཁས་གྲུབ་དཔལ་ལྡན་རྡོ་རྗེས་ཟིན་བྲིས་སུ་བཏབ་པ་
ཡོད་པ་ལས། ཕྱིས་བཤམ་འོག་གི་དཔེ་ཁྱེར་ནས། རྡོ་རྗེ་གར་མ་མན་མ་ཚང་བའི་ཁ་སྐོང་དུ་བླ་མའི་གསུང་རྒྱུན་ལ་བརྟེན་ནས་བྱ་བྲལ་བ་བསོད་ནམས་སེང་གེས་དབེན་གནས་ས་བཟང་དུ་སྦྱར་བ་འདིར་བཀོད་པ་ལགས། ། དེ་ནས་གཏོར་མ་
རྣམས་ཆུ་གཙང་མས་བྲན། རྒྱུད་སྡེ་འོག་མ་གསུམ་ལ་ཉེ་བར་མཁོ་བའི་ཆ་གསུམ་གཏོར་མ་ལ་རྒྱུད་འདིའི་ཁྱད་པར་རིགས་དྲུག་ཡི་དྭགས་གཉིས་དཀྱུས་སུ་བཅུག་སྟེ་ནག་འགྲོས་མ་ཟུར་ནས་བྱུང་བ་བཞིན་བརྗོད་པ་ནི། འཇིག་རྟེན་པ་གཏོར་མས་
མཆོད་པའི་ཆོ་གའོ། །གསུམ་པ་བདག་འཇུག་བླང་བ་ནི། དཀྱིལ་འཁོར་གྱི་གཙོ་བོ་རང་གིས་སྔར་ཀུན་རིག་གི་དབང་བསྐུར་ཞུས་པའི་བླ་མར་མོས་ལ། རང་དཀྱིལ་འཁོར་གྱི་ཤར་ཕྱོགས་སུ་འདུག་ནས་དབང་ཞུ་བར་བསམ་ལ། མཎྜལ་སོགས་

འདུ་བྱས་ལ། སློབ་དཔོན་གྱིས་བུམ་པའི་ཁ་རྒྱན་གྱི་ཀུ་ཤས་བུམ་ཆུ་བླངས་ཏེ། ཇི་ལྟར་བལྟམས་པ་སོགས་བློ་ཀ་གཅིག་སྔགས་དང་བཅས་པས་ཁྲུས་བྱ། དེ་ནས་ཨོཾ་བཛྲ་བྷུ་མི་ཨཱཿཧཱུྃ། གཞི་ཡོངས་སུ་དག་པ་དབང་
ཆེན་གསེར་གྱི་ས་གཞི། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རིའི་ཁོར་ཡུག་གིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོར་འཛམ་
བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཉི་མ། ཟླ་བ། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་
གཙོ་བོ་ཐ་མི་དད་པ་ལ་སྟ་གོན་གྱི་ཆོས་རྣམས་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་
གསོལ༑ །དེ་ནས་ཐལ་མོ་སྙིང་གར་སྦྱར་ལ། དགའ་ཆེན་ཁྱོད་བདག་སྟོན་པ་སྟེ། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་
ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་

༄༅། །བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཅེས་ལན་གསུམ་བརྗོད་པས་གསོལ་བ་བཏབ་པ་ནས་རྒྱུན་བཤགས་བྱ་སྟེ།
དབང་མེད་བདག་གིས་མི་དགེ་བགྱིས་པ་དང་། །རྗེས་སུ་ཡི་རང་ཡང་ན་བགྱིད་སྩལ་གང་། །དེ་དག་ཐམས་ཅད་བྱང་ཆུབ་མཆོག་གི་ནི། །སྤྱན་སྔར་ད་ལྟ་མ་ལུས་སོ་སོར་
བཤགས། །བདེ་གཤེགས་སྲས་ཀྱི་ཚོགས་གཉིས་ཟབ་པ་དང་། །རྒྱ་ཆེན་འགྲོ་བ་མ་ལུས་པ་ཡི་དོན། །སྒྲུབ་པར་བྱེད་དང་དེ་ལས་གཞན་པ་ལའང་། །རྟག་ཏུ་བདག་
ནི་རྗེས་སུ་ཡི་རང་ངོ་། །ཐུགས་རྗེས་ཁྱབ་པའི་ཐུགས་དང་ལྡན་གྱུར་ཅིང་། །བློ་གྲོས་སྡིག་བྲལ་གཏི་མུག་ཚོགས་ཀུན་བཅོམ། །མ་ལུས་རིགས་ཀྱི་པདྨའི་ནང་ཞུགས་པ། །་
བདེ་བར་གཤེགས་པ་རྣམས་ལ་སྐྱབས་སུ་མཆི། །བློ་མཆོག་རྣམས་ཀྱི་ཀུན་དགའ་ར་བ་སྟེ། །དམན་པས་འཇིགས་པ་ཉིད་ཀྱི་རྒྱལ་བྱེད་ཚལ། །སྲིད་པའི་འབྱོར་པ་ཟིལ་
གྱིས་གནོན་པའི་མཆོག །གསུང་མཆོག་ཆོས་ལ་བདག་ནི་སྐྱབས་སུ་མཆི། །འདོད་ཆགས་ལ་སོགས་སྦྲུལ་གྱི་དུག་བཅོམ་ཞིང་། །བློ་གྲོས་རྣམ་རྒྱལ་ཐུགས་རྗེ་ཆེ་ལྡན་

པའི༑ །བརྟུལ་ཞུགས་བཟང་པོའི་ཚོགས་ལ་སྐྱབས་མཆི་ཞིང་། །སྲིད་དང་བྲལ་བ་རྣམས་ལ་བདག་ཕྱག་འཚལ། །རྒྱུ་ཡི་རྗེས་ལ་བདག་པོའི་ཡུལ་བདག་ཉིད།།
འབྲས་བུའི་སྟོབས་ཀྱིས་དགྲ་ལས་རྒྱལ་གྱུར་པའི། །སྙིང་རྗེ་རྩ་བ་ཟུག་ཅིང་ཡང་དག་རྟོགས། །མཉམ་མེད་བྱང་ཆུབ་སེམས་ནི་གཟུང་བར་བགྱི། །སེམས་ཅན་རྣམས་ནི་
ཡོངས་སུ་སྨིན་པའམ། །ཡང་ན་ཡོངས་སུ་བསྐྱབ་པར་བྱ་ཕྱིར་རམ། །རང་གིས་སེམས་ཉིད་དག་པར་བྱ་བའི་ཕྱིར། །འདི་དག་ཐམས་ཅད་རྩྭ་སོགས་བཞིན་དུ་གཏང་། །
དེ་བཞིན་ཚུལ་ཁྲིམས་བཟོད་པ་བརྩོན་འགྲུས་དང་། །བསམ་གཏན་ཤེས་རབ་བླ་ན་མེད་པ་འདི། །བདག་དང་གཞན་ལ་ཕན་པར་བྱ་བའི་ཕྱིར། །སྐད་ཅིག་རེ་རེ་ཞིང་
ཡང་བསྒོམ་པར་བགྱི། །བདེ་བར་གཤེགས་པ་བསྔགས་ལ་མཁས་པ་ཡི། །ཆོས་རྒྱལ་རྟག་ཏུ་ལྷུན་གྱིས་གྲུབ་པ་ནི། །འགྲོ་བ་འདི་ཡིས་ཐོབ་པར་བྱ་བའི་ཕྱིར། །ཁྱད་
འཕགས་གནས་ལ་བདག་གིས་གནས་པར་བགྱི། །ཞེས་ལན་གསུམ་བརྗོད་དུ་གཞུག །ས་མ་ཡ་ཨ༔ ཞེས་བརྗོད་དེ། རང་གི་སྙིང་གར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་དཀྱིལ་འཁོར་བསམ། དེའི་སྟེང་

༄༅། །དུ་དོན་དམ་བྱང་ཆུབ་སེམས་ཀྱི་ངོ་བོ་རྡོ་རྗེ་དཀར་པོ་རྩེ་ལྔ་པ་བསམས་ལ། རྡོ་རྗེས་རེག་ཅིང་། སུ་ར་ཏེ་ས་མ་ཡ་སྟཾ་ཧོ་སིདྨ་བཛྲ་ཡ་ཐཱ་སུ་ཁཾ་ཅེས་པས་བརྟན་པར་བསམ། དེ་ནས་སྡོམ་པ་མ་ལུས་པ་གཟུང་བའི་
བསམ་པས་ཐལ་མོ་སྦྱར་ལ། ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བླ་ན་མེད་པའི་བྱང་ཆུབ་སེམས། །དམ་པ་བདག་གིས་བསྐྱེད་པར་བགྱི། །
ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །བདག་གིས་བརྟན་པོར་གཟུང་བར་བགྱི། །སངས་
རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་བཟུང་། །རྡོ་རྗེ་རིགས་
མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང་། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །
དམ་ཚིག་ཡིད་དུ་འོང་བ་ལ། །ཉིན་རེ་ཞིང་ནི་ལན་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་མཆོག་དག་པ་ལ། །

ཕྱི་ནང་གསང་བ་ཐེག་པ་གསུམ། །དམ་པའི་ཆོས་ནི་གཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་
གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །
བདག་གིས་སྡོམ་པ་མ་ལུས་གཟུང་། །མ་གྲོལ་བ་ནི་དགྲོལ་བར་བགྱི། །མ་བསྒྲལ་བ་རྣམས་བསྒྲལ་བར་བགྱི། །དབུགས་མ་ཕྱིན་པ་དབུགས་དབྱུང་ཞིང་། །སེམས་
ཅན་མྱ་ངན་འདས་ལ་དགོད། །ཅེས་ལན་གསུམ་བརྗོད། དེ་ནས་ཨོཾ་བྷྲི་ཏ་སོགས་རིགས་གསུམ་སྤྱིའི་སྔགས་རྒྱས་རང་གི་གནས་གསུམ་བྱིན་གྱིས་བརླབ། ཡང་རྡོ་རྗེ་ཁུ་ཚུར་གཉིས། སྙིང་ག་ལྐོག་མ་ཁ་ཕྱོགས་དང་། །དཔྲལ་
བ་མཛོད་སྤུ་རྣ་བ་གཉིས། །མགོ་བོ་གཙུག་ཕུད་དཔུང་པ་གཉིས། །སྣ་དང་སྐེད་པ་པུས་མོ་བོལ། །ལོང་བུ་སྣ་ཡི་རྩེ་མོ་དང་། །མིག་གཉིས་དང་ནི་གསང་བའི་གནས། །ཅེས་པ་ལྟར་གནས་ཉི་ཤུ་རྩ་གཉིས་སུ་གཏུགས་ཤིང་། ཨོཾ་བཛྲ་ཨ་
དྷི་ཏིཥྛ་ཛྙཱ་ན་ས་མ་ཡེ་ཧཱུྃ། ཞེས་བརྗོད་ལ་བྱིན་གྱིས་བརླབས་པས་རང་རྡོ་རྗེ་སེམས་དཔའི་གཟུགས་སུ་གྱུར་པར་བསམས་ལ། བཛྲ་ས་ཏཱ་ཧིཾ་ཞེས་ང་རྒྱལ་འཛིན་དུ་བཅུག་སྟེ་བྱིན་གྱིས་བརླབས་པའོ། །དེ་ནས་ཐལ་མོ་སྦྱར་ལ།

༄༅། །བདག་གི་དགེ་བའི་རྩ་བ་འདི་སེམས་ཅན་ཐམས་ཅད་དང་ཐུན་མོང་དུ་བྱས་ནས་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་མྱུར་དུ་ཐོབ་པར་གྱུར་ཅིག །
ཅེས་བརྗོད་དེ་སྨོན་ལམ་གདབ་བོ། །དེ་ནས་འཇིག་རྟེན་དུ་ནི་ཀུན་མཁྱེན་དག །ཨུ་དུམ་ཝཱ་རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་
ངོ་། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །གང་གིས་སེམས་ཅན་མཉམ་མེད་དོན། །བླ་མེད་བྱེད་པར་ནུས་པ་ཡིན། །བསྐལ་བ་
བྱེ་བ་དུ་མ་རུ། །སྔོན་ཆད་སྡིག་པ་བྱས་པ་གང་། །དཀྱིལ་འཁོར་འདི་འདྲ་མཐོང་མ་ཐག །དེ་དག་ཟད་པར་འགྱུར་ཡིན་ན། །གྲགས་པ་མཐའ་ཡས་སྔགས་སྤྱོད་པའི། །
ཚུལ་ལ་གནས་ན་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། །གང་གིས་སྤྱོད་པ་མཆོག་འདི་ལ། །བློ་གྲོས་ཤིན་ཏུ་མི་
གཡོ་ན། །སྡུག་བསྔལ་ཐམས་ཅད་འབྱུང་བ་ཡི། །ངན་འགྲོ་དེ་ཡིས་གཅོད་པར་འགྱུར། །བདག་ཉིད་ཆེན་པོ་ཁྱེད་རྣམས་ཀྱིས། །རྙེད་པ་མཉམ་མེད་དེ་རིང་རྙེད།།

གང་ཕྱིར་རྒྱལ་བ་སྲས་བཅས་པ། །བདག་ཉིད་ཆེན་པོ་ཀུན་གྱིས་ནི། །བསྟན་པ་འདི་ལ་ཁྱེད་རྣམས་ཀུན། །ཡོངས་སུ་བཟུང་སྟེ་སྐྱེ་བཞིན་པ། །དེ་ཕྱིར་ཁྱེད་རྣམས་
ཐེག་ཆེན་དུ། །སང་ནི་རབ་ཏུ་སྐྱེ་བར་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །ཁྱེད་རྣམས་དེར་ནི་དོང་བས་ན། །རང་
བྱུང་སྐལ་པ་ཆེན་པོ་པ། །འཇིག་རྟེན་ཐམས་ཅད་མཁྱེན་པ་ཡི། །དེ་བཞིན་གཤེགས་པ་ཉིད་དུ་གྱུར། །ཞེས་བསྒོས་པས་གསང་སྔགས་ལ་སྤྲོ་བ་བསྐྱེད་དེ་ཆོས་བཤད་པའོ། །དེ་ནས། ཨོཾ་བཛྲ་
ས་ཏྭ་ཀྲོ་དྷཱ། ཨ་ན་ལཱརྐ་མ་ཧཱ་བཛྲ་ཀྲོ་དྷཱ། དྲ་བ་དྲ་བ། བི་དྲ་བ་བི་དྲ་བ། སརྦ་ཨ་པ་ཡ། ནཱ་ཤ་ཡ། ནཱ་ཤཱ་ཡ། ཧ་ར་ཧ་ར། པྲ་ནཱ་ན་ཧཱུྃ་ཕཊ ཅེས་པའི་སྔགས་
དང་ཕྱག་རྒྱས་རང་གི་གནས་གསུམ་དུ་གཏུགས་ཏེ་བསྲུང་བ་བྱ་བ་ནི་སྟ་གོན་ནོ། །མཎྜལ་གླིང་བཞི་རི་རབ་ཉི་ཟླ་ཟུང་གཅིག་ལྷ་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད། 
བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་དཀྱིལ་འཁོར་དུ་འཇུག་པའི་ཆོས་རྣམས་ཞུ་བའི་ཡོན་དུ་དབུལ་བར་བགྱིའོ། །ཐུགས་རྗེས་འགྲོ་བའི་དོན་དུ་བཞེས་སུ་

༄༅། །གསོལ༑ བཞེས་ནས་བྱིན་གྱིས་བརླབ་ཏུ་གསོལ། དེ་ནས། ཨཱ་ཁཾ་བཱི་ར་ཧཱུྃ་ཞེས་དང་། རས་དམར་པོས་མིག་བཅིང་བའི་ཚུལ་བྱས། ཡང་། ཨཱ་ཁཾ་བཱི་ར་ཧཱུྃ་གིས་མེ་ཏོག་གི་ཕྲེང་བ་
བཟུང་༑ ཨོཾ་བཛྲ་ཨ་དྷི་ཏིཥྛ་ཧཱུྃ། ཞེས་བས་རང་རྡོ་རྗེ་སེམས་དཔར་བསྒོམས་ལ། རྡོ་རྗེ་བསྡམས་པ་ལས་གུང་མོ་མཉམ་པས་མེ་ཏོག་གཟུང་ལ། ཨོཾ་བཛྲ་ས་མ་ཡ་ཧཱུྃ་ཞེས་པས་དཀྱིལ་འཁོར་གྱི་ནང་དུ་ཞུགས་པར་བསམ། དེ་
ནས་གཙོ་བོ་ལ་སོགས་པའི་ལྷ་ཐམས་ཅད་ཀྱི་ཐུགས་ཀ་ནས་དེ་བཞིན་གཤེགས་པ་ཐམས་ཅད་ཀྱི་ཐུགས་ཡེ་ཤེས་ལྔའི་རང་བཞིན་ཧཱུྃ་གི་རྣམ་པས་བྱོན་ནས། རང་གི་ལུས་ལ་ཆར་བབས་པ་བཞིན་ཞུགས། ཡང་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་
ཡི་གེ་ཧཱུྃ་གིས་རྣམ་པས་བཞུགས་པར་བསམས་ལ། རང་གི་སྙིང་གར་རྡོ་རྗེ་བསྡམས་པ་བཞག་ཅིང་། ཨོཾ་བཛྲ་པྲ་བེ་ཤ་ཡ་ཧཱུྃ། ཅེས་བཅུ་ནས་བརྒྱའི་བར་བརྗོད་པས་དབབ་བོ། །དེ་ནས་སྤྱི་བོར་རྡོ་རྗེ་བཞག་ལ། ཨོཾ་ཨ་ས་མེ།
ཏྲི་ས་མེ། མ་ཧཱ་ས་མ་ཡ་ཧཱུྃ། ཞེས་བརྗོད་ཅིང་། བརྟན་པར་བསམ་མོ། །སངས་རྒྱས་དངོས་གྲུབ་ཐོབ་བྱའི་ཕྱིར། །བདག་ལ་ཐུགས་བརྩེར་དགོངས་ནས་ནི། །འགྲོ་ལ་ཕན་ཕྱིར་
གཙོ་ཆེན་གྱིས། །ཕན་པར་དགོངས་ཏེ་བཞེས་སུ་གསོལ། །ཨོཾ་བཛྲ་པྲ་ཏི་གྲྀཧྞ་ཧཱུྃ། ཅེས་པས་མེ་ཏོག་དཀྱིལ་འཁོར་དུ་དོར་ལ། དེ་ནས་མེ་ཏོག་རང་གི་མགོ་བོར་བཞག་ལ། ཨོཾ་པྲ་ཏཱིཙྪ་བཛྲ་ས་

མ་ཡ་སྟྭཾ། ཞེས་བརྗོད་དོ། །དེ་ནས། ཨོཾ་བཛྲ་ཧ་སེ་ཨུདྨ་ཊཱ་ཡ་ཧཱུྃ་གིས་གདོང་གཡོགས་དཀྲོལ། ཨོཾ་བཛྲ་པཱ་ཤྱ་ཧོས་དཀྱིལ་འཁོར་བསྟེན་ལ། དེ་ནས་ཨོཾ་བཛྲ་ས་མ་ཡ་ཧཱུྃ་ཕཊ། ཅེས་པས་དམ་ཚིག་ཐམས་
ཅད་རྒྱུད་ལ་གནས་པར་བསམ། རྡོ་རྗེའི་ཕྱག་རྒྱ་སྙིང་གར་གཏུགས་ཏེ། ཀུན་རིག་སྙིང་གར་བཞུགས་པར་བསམས་ལ། ཨོཾ་བཛྲ་ས་མ་ཡ་ཧྲི་ད་ཡ་མེ་པྲ་བེ་ཤ་ཌི་ཌྷོ་ཏིཥྛ་ཧཱུྃ་ཕཊ་ཅེས་པས་བརྟན་པར་བསམ་མོ། །དེ་ནས་རྣམ་
རྒྱལ་གྱི་བུམ་ཆུ་ཅུང་ཟད་འཐུང་ཞིང༌། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུང་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་
འགྲུབ༑ །ཅི་སྟེ་དམ་ཚིག་འདས་ན་ནི། །དེ་མ་ཐག་ཏུ་བཀས་ནས་གཤེགས། །རྡོ་རྗེ་འཛིན་རྒྱལ་ཁྲོས་ནས་ཀྱང་། །བདུན་རྒྱུད་རིགས་རྣམས་བརླག་པར་བྱེད། །དེ་
བས་རྟག་ཏུ་བུ་ཁྱོད་ཀྱིས། །རྒྱལ་བས་གསུངས་པའི་དམ་ཚིག་དང་། །སྡོམ་པ་དང་ནི་བླ་མའི་བཀའ། །ཤིན་ཏུ་མོས་པས་བསྲུང་བར་བྱ། །ཞེས་པས་དམ་ཚིག་བསྒྲག་ཅིང་།
ཁྱོད་ཀྱིས་སྲོག་ཆགས་བསད་མི་བྱ། །མ་བྱིན་པར་ཡང་བླང་མི་བྱ། །བརྫུན་དང་འདོད་ལ་སྤྱོད་པ་རྣམས། །དངོས་གྲུབ་འདོད་པས་བྱ་བ་མིན། །ཆང་ནི་བཏུང་བར་མི་

༄༅། །བྱ་ཞིང་། །ཤ་ལ་སོགས་པ་བཟའ་མི་བྱ། །སེམས་ཅན་གནོད་པའི་སྦྱོར་བ་ནི། །ནམ་ཡང་བྱ་བ་མ་ཡིན་ནོ། །དཀོན་མཆོག་གསུམ་ནི་ཡོངས་མི་སྤང་། །
དུས་ཀུན་དུ་ནི་བྱང་ཆུབ་སེམས། །སྙིང་པོ་སྔགས་དང་ཕྱག་རྒྱ་དང་། །ལྷ་དང་བླ་མ་དེ་བཞིན་ནོ། །སྡིག་ལ་སོགས་པ་གང་ཡིན་དང་། །བླ་མའི་བཀའ་ལས་འདའ་མི་
བྱ༑ །ལྷ་ལ་ཕུལ་བའི་རྙིང་པ་དང་། །དེ་ཡི་གྲིབ་མའང་བགོམ་མི་བྱ། །ཕྱག་རྒྱུའི་གཟུགས་ལ་དེ་བཞིན་ནོ། །སྔགས་དང་ལྷ་ལ་སྨད་མི་བྱ། །གདོན་གྱི་ལས་སོགས་
བྱ་བ་མིན། །མུ་སྟེགས་ཅན་ལ་སྨད་མི་བྱ། །མདོར་ན་ཡིད་གཉིས་ཐེ་ཚོམ་སོམ་ཉི་མི་བྱ་སྟེ། །བདག་གི་དེ་ཉིད་དང་ནི་སྔགས་སོགས་དེ་བཞིན་ནོ། །ཞེས་བརྗོད་པས་སྡོམ་པ་
་སྦྱིན་ཏེ་འཇུག་པའི་ཆོ་གའོ། །གཉིས་པ་དབང་བསྐུར་བ་ལ། རྡོ་རྗེ་སློབ་མའི་དབང་། སློབ་དཔོན་གྱི་དབང་། མཐའ་རྟེན་སྦྱིན་པ་དང་གསུམ་གྱི་དང་པོ་ནི། མཎྜལ་ཕུལ་ལ། མཎྜལ་གླིང་བཞི་སོགས་ནས། དངོས་གཞིའི་
ཆོས་རྣམས་ཞུ་བའི་ཡོན་དུ་སོགས་གོང་ལྟར་རོ། །བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར། །ནམ་མཁའི་

རྡོ་རྗེ་དེང་བདག་སྩོལ། །ཅེས་གསོལ་བ་གདབ་པ་ཁ་བསྐང་ལ། མདུན་གྱི་གཞལ་ཡས་ཁང་ལྷ་དང་བཅས་པ་ལས་སངས་རྒྱས་ཐམས་ཅད་ཀྱིས་བྱིན་རླབས་རྣམ་པ་སྔགས་རྣམས་ཀྱི་ཡིག་འབྲུ་གསེར་བཙོ་མའི་མདོག་ཅན་དཔག་ཏུ་མེད་པ་
བྱུང་། རང་རྡོ་རྗེ་སེམས་དཔར་བསྒོམས་པའི་སྤྱི་བོར་ཞུགས་པར་བསམས་ལ། རང་གི་སྤྱི་བོར་རྡོ་རྗེ་བཞག་ནས། ཨོཾ་ན་མོ་སོགས་རྩ་རིག་དང་། ཨོཾ་སརྦ་བིད་སརྦ་ཨཱ་བ་ར་ཎ་བི་ཤོ་དྷ་ཡ་ཧ་ན་ཧཱུྃ་ཕཊ། ཨོཾ་སརྦ་
བིད་ཧཱུྃ། ཨོཾ་སརྦ་བིད་ཕཊ། ཨོཾ་སརྦ་བིད་ཨཱཿ ཨོཾ་སརྦ་བིད་ཏྲ་ཐ། ཨོཾ་སརྦ་བིད་ཨོཾ། ཨོཾ་སརྦ་བིད་སྭ། ཨོཾ་སརྦ་བིད་ཨཱཿ ཨོཾ་སརྦ་བིད་ཧཱུྃ། ཨོཾ་སརྦ་བིད་ཏྲ་
ཐ༑ ཨོཾ་ཤ །ཨོཾ་བྷ། ཞེས་སྔགས་བཅུ་གསུམ་བོ་བརྗོད་པ་ནི་སྔགས་ཀྱི་དབང་ངོ༌། །དེ་ནས་ནམ་མཁར་གནས་པའི་སངས་རྒྱས་ཐམས་ཅད་ཀྱི་རང་ལ་དབང་བསྐུར་བར་བསམས་ལ། རིགས་ལྔའི་བུམ་བའམ། མེད་ན་རྣམ་རྒྱལ་
བུམ་པ་སྤྱི་བོར་བཞག་ལ། རིན་ཆེན་མཛེས་པའི་བཀྲ་ཤིས་བུམ་པ་འདིས། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །ལས་དང་ཉོན་མོངས་སྒྲིབ་པ་ཀུན་དག་སྟེ། །བྱང་
ཆུབ་སེམས་ཀྱི་རླན་གྱིས་བརླན་པར་ཤོག །ཨོཾ་བུདྡྷ་ཀ་ལ་ཤ་ཨ་བྷི་ཥིཉྩ་ཨོཾ། ཨོཾ་བཛྲ་ཀ་ལ་ཤ་ཨ་བྷི་ཥིཉྩ་ཧཱུྃ། ཨོཾ་རཏྣ་ཀ་ལ་ཤ་ཨ་བྷི་ཥིཉྩ་ཧཱུྃ། ཨོཾ་པདྨ་ཀ་ལ་ཤ་ཨ་བྷི་ཥིཉྩ་

༄༅། །ཧྲཱིཿ ཨོཾ་ཀརྨ་ཀ་ལ་ཤ་ཨ་བྷི་ཥིཉྩ་ཨཱཿ ཞེས་ཆུ་དབང་ལན་ལྔར་བསྐུར། བུམ་ཆུ་འཐུང་བ་ནི་ཆུའི་དབང་ངོ་། །དེ་ནས་དབུ་རྒྱན་གོན་ལ། དེ་བཞིན་གཤེགས་པའི་དབུ་རྒྱན་ཅོད་པན་
འདིས༑ །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །སྐུ་གསུང་ཐུགས་ཀྱི་ཡོན་ཏན་རབ་རྫོགས་ཏེ། །རིགས་ལྔའི་སངས་རྒྱས་མྱུར་དུ་ཐོབ་པར་ཤོག །ཨོཾ་བུདྡྷ་ཨ་
བྷི་ཥིཉྩ་ཨོཾ། ཨོཾ་བཛྲ་ཨ་བྷི་ཥིཉྩ་ཧཱུྃ། ཨོཾ་རཏྣ་ཨ་བྷི་ཥིཉྩ་ཏྲཱཾ། ཨོཾ་པདྨ་ཨ་བྷི་ཥིཉྩ་ཧྲཱིཿ ཨོཾ་ཀརྨ་ཨ་བྷི་ཥིཉྩ་ཨཱཿ ཞེས་བརྗོད། དེ་ཉིད་བརྟན་པའི་དོན་དུ། སྤྱི་བོ་ལ་སོགས་པའི་གནས་ལྔར་
རིགས་ལྔའི་ཕྱག་རྒྱ་བཅའ་ཞིང་། ཨོཾ་བུདྡྷ་ཨ་བྷི་ཥིཉྩ་ཨོཾ། ཨོཾ་བཛྲ་ཨ་བྷི་ཥིཉྩ་ཧཱུྃ། ཨོཾ་རཏྣ་ཨ་བྷི་ཥིཉྩ་ཧཱུྃ། ཨོཾ་པདྨ་ཨ་བྷི་ཥིཉྩ་ཧྲཱིཿ ཨོཾ་ཀརྨ་ཨ་བྷི་ཥིཉྩ་ཨཱཿ ཞེས་བརྗོད། རིན་ཆེན་
མཛེས་པའི་མེ་ཏོག་ཕྲེང་བ་འདིས། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །བསམ་པ་མྱང་འདས་སྦྱོར་བ་ཁམས་གསུམ་གནས། །མཛེས་པའི་ཡོན་ཏན་ཕུན་
སུམ་ཚོགས་གྱུར་ཅིག །ཨོཾ་རཏྣ་མཱ་ལ་ཨ་བྷི་ཥིཉྩ་ཏྲཱཾ་ཏྲཱཾ་ཏྲཱཾ་ཏྲཱཾ་ཏྲཱཾ། ཞེས་བརྗོད། ཁ་དོག་ལྔ་པའི་དར་གྱི་ཅོད་པཎ་གྱིས་བརྒྱན་ལ། མཛེས་ཤིང་ཡིད་འོང་དར་གྱི་ཅོད་པཎ་འདིས། །སྐལ་ལྡན༴

ཤེས་བྱ་ཀུན་ལ་ཐོགས་པ་མེད་པ་དང་། །འགྲོ་བའི་དོན་ལ་མཐུ་དང་ལྡན་པར་ཤོག །ཨོཾ་བཛྲ་པ་ཊ་ལཾ་པ་ཨ་བྷི་ཥིཉྩ་ཧཱུྃ། ཞེས་བརྗོད་དེ་དབུ་རྒྱན་ཕྲེང་བ་དར་དཔྱངས་གསུམ་ནི་ཅོད་པན་གྱི་
དབང་ངོ་། །དེ་ནས་རིགས་ལྔའི་ཕྱག་མཚན་དང་། ཕྱག་མཚན་ལྔས་ཡུ་བ་བྱས་པའི་དྲིལ་བུ་བྱིན་པར་བསམ་ལ། རིགས་ལྔའི་ཕྱག་རྒྱ་ལག་ཏུ་གཏད་ནས་ནི། །སྐལ་ལྡན༴ སྐུ་གསུང་ཐུགས་ཀྱི་ཡོན་ཏན་
རབ་རྟོགས་ཏེ། །ཡེ་ཤེས་ལྔ་ནི་རབ་ཏུ་རྟོགས་པར་ཤོག །ཨོཾ་བུདྡྷ་མུ་དྲ་ཨ་བྷི་ཥིཉྩ་ཨོཾ། ཨོཾ་བཛྲ་མུ་དྲ་ཨ་བྷི་ཥིཉྩ་ཧཱུྃ། ཨོཾ་རཏྣ་མུ་དྲ་ཨ་བྷི་ཥིཉྩ་ཏྲཱཾ། ཨོཾ་པདྨ་མུ་དྲ་ཨ་བྷི་
ཥིཉྩ་ཧྲཱིཿ ཨོ་ཀརྨ་མུ་དྲ་ཨ་བྷི་ཥིཉྩ་ཨཱཿ ཞེས་བརྗོད་དེ་རྡོ་རྗེའི་དབང་དང་དྲིལ་བུའི་དབང་ངོ་། །དེ་ནས་བླ་མ་དང་ནམ་མཁར་བཞུགས་པའི་སངས་རྒྱས་ཀྱིས། རིགས་ལྔའི་མིང་འདོགས་པར་བསམས་ལ། ཀུན་རྫོབ་
མཚན་ཉིད་མཚན་མ་མིང་གི་དབང་། །སྐལ་ལྡན༴ མ་འོངས་སངས་རྒྱས་འཇིག་རྟེན་ཞིང་ཁམས་སུ། །དེ་བཞིན་གཤེགས་པའི་མཚན་གྱིས་མིང་ཐོབ་ཤོག །ལག་གཡས་
པས་རྡོ་རྗེ་དྲིལ་བུ་ལྷན་ཅིག་ཏུ་བཟུང་ལ་སྤྱི་བོ་ལ་སོགས་པའི་གནས་ལྔར་དཀྲོལ་ལ། ཨོཾ་བུདྡྷ་ནཱ་མ་ཨ་བྷི་ཥིཉྩ་ཨོཾ། ཨོཾ་བཛྲ་ནཱ་མ་ཨ་བྷི་ཥིཉྩ་ཧཱུྃ། ཨོཾ་རཏྣ་ནཱ་མ་ཨ་བྷི་ཥིཉྩ་ཏྲཱཾ། ཨོཾ་པདྨ་ནཱ་མ་ཨ་བྷི་

༄༅། །ཥིཉྩ་ཧྲཱིཿ ཨོཾ་ཀརྨ་ནཱ་མ་ཨ་བྷི་ཥིཉྩ་ཨཱཿ ཞེས་བརྗོད་ཅིང་། མེ་ཏོག་གང་ལ་ཕོག་པའི་ལྷའི་མིང་བཏགས་པ་ནི་མིང་གི་དབང་སྟེ་ཡེ་ཤེས་ལྔའི་རང་བཞིན་རིག་པའི་དབང་ལྔའོ། །དེ་དག་བརྟན་པའི་ཕྱིར་དུ་སྣ་
ཚོགས་རྡོ་རྗེ་ལག་ཏུ་གཏད་པར་བསམ་ལ། རྡོ་རྗེ་རྒྱ་གྲམ་ལག་ཏུ་བྱིན་ནས་ནི། །སྐལ་ལྡན༴ ཕྲིན་ལས་རྣམ་བཞིའི་འགྲོ་དོན་མཐར་ཕྱིན་ཏེ། །ལས་ཀྱི་རིགས་ཀྱི་དངོས་གྲུབ་ཐོབ་
པར་ཤོག །ལག་གཡས་རྡོར་དྲིལ་ལྷན་ཅིག་བཟུང་བ་གཡོན་པའི་ལག་མཐིལ་དུ་བཞག་ལ། ཨོ་བཛྲ་ཀརྨ་ཨ་བྷི་ཥིཉྩ་ཧཱུྃ་ཨཿ བརྗོད་དེ་རྡོ་རྗེའི་བརྟུལ་ཞུགས་སོ། །གཉིས་པ་རྡོ་རྗེ་སློབ་དཔོན་གྱི་དབང་ནི། ཡོན་ཏན་
རབ་རྫོགས་གསེར་གྱི་འཁོར་ལོ་འདིས། །སྐལ་ལྡན༴ རྣམ་པར་སྣང་མཛད་སྐུ་མཆོག་རབ་ཐོབ་སྟེ། །ཆོས་ཀྱི་འཁོར་ལོ་མྱུར་དུ་བསྐོར་བར་ཤོག །ལག་གཡས་རྡོར་དྲིལ་ལྷན་
ཅིག་བཟུང་བ་དང་ལག་གཡོན་གཉིས་རྒྱབ་སྤྲོད་བྱས་ལ། ཨོཾ་བཛྲ་ཙཀྲ་ཨ་བྷི་ཥིཉྩ་ཧཱུྃ་བྷྲཱུྃ། ཅེས་དང་། འཁོར་ལོའི་ཕྱག་རྒྱས་གཏུགས་པའི་རྐྱེན་གྱིས་རང་ཉིད་སེང་གེའི་ཁྲི་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ་རྣམ་སྣང་ཆེན་པོའི་
རང་བཞིན་རྡོ་རྗེ་སེམས་དཔའ་གྱུར་པར་བསྒོམ། དེ་ལ་དམ་ཚིག་གསུམ་སྦྱིན་པ་ལ། རིགས་ལྔའི་བདག་པོ་ཡི་ནི་རང་བཞིན་གྱིས། །སྐལ་ལྡན༔ རྡོ་རྗེ་སེམས་དཔའ་རིགས་རྣམས་ཀུན་གྱི་བདག ། 

རིགས་དང་དཀྱིལ་འཁོར་ཀུན་གྱི་བདག་པོར་ཤོག །རང་གི་སྤྱི་བོ་ལ་སོགས་པ་གནས་ལྔར། རྡོ་རྗེ་དྲིལ་བུ་ལག་གཡས་ཀྱིས་ལྷན་ཅིག་ཏུ་དཀྲོལ། ཨོཾ་བུདྡྷ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཨོཾ་ཨོཾ་ཨོཾ།
ཨོཾ་བཛྲ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ། ཨོཾ་རཏྣ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཏྲཱཾ་ཏྲཱཾ་ཏྲཱཾ། ཨོཾ་པདྨ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཧྲཱི་ཧྲཱི་ཧྲཱི། ཨོཾ་ཀརྨ་ཙཀྲ་ཨ་དྷི་པ་ཏི་སྟྭཾ་
ཨ་བྷི་ཥིཉྩ་ཨ་ཨ་ཨ། ཞེས་བརྗོད་ཅིང་། ཡང་རིགས་ལྔ་སོ་སོའི་ཕྱག་ཆེན་བཅས་ལ། ཨོཾ་བུདྡྷ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཨོཾ་ཨོཾ་ཨོཾ། སོགས་གོང་བཞིན་བརྗོད། རིགས་ལྔ་སྤྲོ་བ་པོ་རྣམ་སྣང་རྡོ་རྗེ་སེམས་སུ་
གྱུར་པར་བསམ་སྟེ་ཕྱག་རྒྱ་སྐུའི་དམ་ཚིག་གོ །དེ་ནས་རྡོ་རྗེ། ཆོས་འབྱུང་། པདྨ། སྤྱན། ཨུཏྤལ་ཏེ་ཡུམ་ལྔའི་ཕྱག་མཚན་སྤྱི་བོར་བཞག་ཅིང་། མཐར་ལག་པ་གཡོན་དུ་གཏད་པར་བསམ་ལ། ཡུམ་ལྔའི་ཕྱག་རྒྱ་སྤྱི་བོར་
བཞག་ནས་ནི། །སྐལ་ལྡན༴ གསང་རྒྱུད་མཐའ་དག་ཤེས་ཤིང་རྟོགས་ནས་སུ། །འཆད་ཅིང་སྟོན་པའི་དབང་དང་ལྡན་པར་ཤོག །ལག་གཡོན་རྡོ་རྗེ་དྲིལ་བུ་སྤྱི་བོ་ལ་སོགས་པའི་
གནས་ལྔར་དཀྲོལ་ལ། ཨོཾ་བུདྡྷ་དྷ་ར་ཎ་ཨ་བྷི་ཥཉྩ་ཨོཾ། ཨོཾ་བཛྲ་དྷ་ར་ཎ་ཨ་བྷི་ཥིཉྩ་ཧཱུྃ། ཨོཾ་རཏྣ་དྷ་ར་ཎ་ཨ་བྷི་ཥིཉྩ་ཏྲཱཾ། ཨོཾ་པདྨ་དྷ་ར་ཎ་ཨ་བྷི་ཥིཉྩ་ཧྲཱིཿ ཨོཾ་ཀརྨ་དྷ་ར་ཎ་ཨ་བྷི་

༄༅། །ཥིཉྩ་ཨཿ ཞེས་བརྗོད་ཅིང་། དྲན་པ་དང་ཤེས་རབ་དང་ལྡན་པར་གྱིས་ཤིག །ཅེས་ཏེ་དྲིལ་བུ་གསུང་གི་དམ་ཚིག་གི་དོན་ཏོ། །དེ་ནས་རིགས་ལྔའི་ཕྱག་མཚན་སྤྱི་བོར་གནས་ལྔར་གཏུགས་ཏེ། མཐར་ལག་པ་གཡས་སུ་
བྱིན་པར་བསམ་ལ། རིགས་ལྔའི་ཕྱག་རྒྱ་གནས་ལྔར་བཅིངས་ནས་ནི། །སྐལ་ལྡན༴ ཡེ་ཤེས་ལྔ་ཡི་ཡོན་ཏན་རབ་རྫོགས་ཏེ། །བྱང་སེམས་གསང་བའི་དབང་དང་ལྡན་པར་
ཤོག ༑ལག་པ་གཡས་པ་རྡོ་རྗེ་སྤྱི་བོ་ལ་སོགས་པའི་གནས་ལྔར་རེག་ལ། ཨོཾ་བུདྡྷ་གུ་ཧྱ་ཨ་བྷི་ཥིཉྩ་ཨོཾ། ཨོཾ་བཛྲ་གུ་ཧྱ་ཨ་བྷི་ཥིཉྩ་ཧཱུྃ། ཨོཾ་རཏྣ་གུ་ཧྱ་ཨ་བྷི་ཥིཉྩ་ཧཱུྃ། ཨོཾ་པདྨ་གུ་ཧྱ་ཨ་བྷི་ཥིཉྩ་
ཧྲཱིཿ ཨོཾ་ཀརྨ་གུ་ཧྱ་ཨ་བྷི་ཥིཉྩ་ཨཱཿ ཞེས་བརྗོད་ལ་ཐབས་ཡེ་ཤེས་ལྔའི་རྟོག་པ་བསྐྱེད་ཅིག་བར་གདམས་ཏེ་རྡོ་རྗེ་ཐུགས་ཀྱི་དམ་ཚིག་གི་དོན་ཏོ། །དེ་ནས་རྡོ་རྗེ་དང་དྲིལ་བུ་ལག་ཏུ་བྱིན་པར་བསམ་ལ། རྡོར་དྲིལ་སྙིང་གར་བསྣོལ་
ནས་སྔགས་ཀྱི་མཐར་ཅུང་ཟད་དཀྲོལ། ཨོཾ་པྲཛྙཱ་ཨུ་པ་ཡོ་ག་ས་མ་ཡ་ཨ་བྷི་ཥིཉྩ་ཧཱུྃ་ཨཿ ཞེས་བརྗོད་ལ། དེ་ལྟར་རྡོ་རྗེ་སློབ་དཔོན་དུ་གྱུར་པས། ཐབས་ཤེས་རབ་སྟོང་པ་དང་སྙིང་རྗེ་ཆེན་པོ་མི་འབྲལ་བའི་སྒོ་ནས་སེམས་ཅན་
གྱི་དོན་གྱིས་ཤིག་ཞེས་པའོ། །དེ་ནས། དེ་རིང་ཕྱིན་ཆད་བུ་ཁྱོད་ཀྱི། །ཕྱག་ན་རྡོ་རྗེ་ང་ཡིན་གྱི། །ང་ཡིས་ཇི་ལྟར་བསྒོ་བ་བཞིན། །ཁྱོད་ཀྱིས་དེ་ལྟ་བྱ་དགོས་སོ། །དྲིལ་བུ་ཅུང་ཟད་

དཀྲོལ། ཞེས་བརྗོད་དོ། །གསུམ་པ་ནི་རིན་པོ་ཆེའི་སྣ་བདུན་གྱི་ཕྱག་རྒྱ་བཅས་ལ། ལྷ་རྫས་ལས་གྲུབ་ལྟེ་བ་ཤིན་ཏུ་ཟླུམ། །རྩིབས་སྟོང་ལྡན་ཞིང་མུ་ཁྱུད་རབ་མཉམ་བཟང་། །སྡང་བའི་དག་
ལས་རྣམ་པར་རྒྱལ་གྱུར་པའི། །འཁོར་ལོ་རིན་ཆེན་དམ་པས་དབང་བསྐུར་རོ། །ཨོཾ་ཙཀྲ་རཏྣ་ཨ་བྷི་ཥིཉྩ་མཾ། རིན་ཆེན་ངོ་བོ་ལྷ་རྫས་བེེཌཱུརྱ། །ཀུན་ཏུ་དཔག་ཚད་
ཙམ་དུ་སྣང་བྱེད་ཅིང་། །དྲི་མེད་ཉིན་མོ་ཇི་བཞིན་མཚན་དེ་བཞིན། །ནོར་བུ་རིན་ཆེན་དམ་པས་དབང་བསྐུར་རོ། །ཨོཾ་མ་ཎི་རཏྣ་ཨ་བྷི་ཥིཉྩ་མཱཾ། གཟུགས་མཛེས་
བལྟ་ན་སྡུག་ཅིང་ཚུལ་བཟང་མ། །ལྤགས་པའི་མདོག་ལེགས་འཇམ་ཞིང་དྲི་མཆོག་ལྡན། །ཡིད་འོང་འདོད་དགུའི་རེག་བྱ་དང་ལྡན་པའི། །བཙུན་མོ་རིན་ཆེན་དམ་པས་
དབང་བསྐུར་རོ། །ཨོཾ་ཝསྟི་རཏྣ་ཨ་བྷི་ཥིཉྩ་མཾ། །གང་ཡང་རྒྱལ་ལ་མུ་ཏིག་མདངས་ལྡན་པའི། །གསེར་སོགས་མང་པོ་ཐུགས་ལ་ཕུལ་བ་ལྟར། །བཟོད་ལྡན་མཚུངས་
པའི་ཁྱིམ་བདག་ནོར་ལྡན་པའི། །བློན་པོ་རིན་ཆེན་དམ་པས་དབང་བསྐུར་རོ། །ༀ་མ་ཧཱ་ཏ་རཏྣ་ཨ་བྷི་ཥིཉྩ་མཱཾ། །ཡན་ལག་ཐམས་ཅད་ལེགས་སྐྱེས་ས་ལ་ནི། །རབ་

༄༅། །གནས་གངས་ཅན་རི་འདྲ་གླང་པོ་ཆེ། །རྒྱལ་པོ་ལ་འོས་མཁའ་ལ་རབ་འགྲོ་བའི། །གླང་པོ་རིན་ཆེན་དམ་པས་དབང་བསྐུར་རོ། །ཨོཾ་ཧསྟི་རཏྣ་ཨ་བྷི་ཥིཉྩ་
མཾ༈ །ཐོ་རངས་དུས་སུ་ཕྱོགས་རྣམས་མ་ལུས་པའི། །ས་རྣམས་བསྐོར་ཏེ་སླར་ཡང་ལྡོག་ནུས་པའི། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། རྟ་མཆོག་རིན་ཆེན་
དམ་པས་དབང་བསྐུར་རོ། །ༀ་ཏུ་རཾ་ག་ཨ་ཤྭ་རཏྣ་ཨ་བྷི་ཥིཉྩ་མཱཾ། །འགྲོ་དང་ལྡོག་དང་ཀུན་ནས་འོང་འགྱུར་བའི། །མ་ལུས་བདུད་དཔུང་འཇིགས་པར་བྱེད་པ་སྟེ། །
དཔའ་བརྟན་འབྱོར་པའི་དཔུང་དང་བཅས་པ་ཡི། །དམག་མི་རིན་ཆེན་དམ་པས་དབང་བསྐུར་རོ། །ༀ་ཁཌྒ་རཏྟ་ཨ་བྷི་ཥིཉྩ་མཱཾ། ཞེས་བརྗོད་པས་གནས་སྐབས་སུ་འཁོར་ལོས་སྒྱུར་བའི་
རྒྱལ་སྲིད་དང་། མཐར་ཐུག་ཆོས་ཀྱི་རྒྱལ་པོ་རྣམ་སྣང་གི་གོ་འཕང་འཐོབ་པར་འགྱུར་རོ་ཞེས་བསྒོས་ལ་བཀའི་དབང་བསྐུར་ཏེ། དེ་ནས་དབུ་རྒྱན་རྩ་འཆིངས་དར་དཔྱངས་རྣམས་ཕུད་ལ། ཚེ་འདིའི་བདེ་བ་མ་ལུས་དང་། །
འཇིག་རྟེན་ཕྱི་མའི་བདེ་མཆོག་དང་། །སངས་རྒྱས་ཉིད་ཀྱང་འཐོབ་འགྱུར་ན། །ལྷ་ཡི་བདེ་བ་སྨོས་ཅི་དགོས། །སངས་རྒྱས་ཀུན་དང་བླ་མར་མཉམ། །རྡོ་རྗེ་སློབ་

དཔོན་བརྙས་ན་ནི། །རྟག་ཏུ་སྡུག་བསྔལ་འཐོབ་འགྱུར་བས། །སློབ་དཔོན་ཉིད་ལ་བརྙས་མི་བྱ། །རྡོ་རྗེ་སྤུན་དང་སྲིན་མོ་དང་། །རྡོ་རྗེ་མ་རྣམས་ཉིད་ལ་ནི། །རྣལ་
འབྱོར་ཅན་གྱིས་བརྙས་མི་བྱ། །རྟག་ཏུ་འཁོན་དང་གཅུགས་མི་བྱ། །དཀོན་མཆོག་གསུམ་ལ་གནོད་བྱེད་ལ། །བཟོད་པ་སྒོམ་པར་མི་བྱའོ། །བླ་མ་སྨོད་བརྩོན་མ་
རུངས་དང་། །དམ་ཚིག་ལས་ནི་འདའ་བ་དང་། །དེ་སོགས་བྱེད་པ་ཚར་བཅད་ན། །འགྲུབ་འགྱུར་ཞེས་ནི་ཀུན་རིག་གསུང་། །སེམས་ཅན་ཀུན་ལ་ཤས་ཆེར་ཆགས། །
སྒྲུབ་ན་མྱུར་དུ་འགྲུབ་པར་འགྱུར། །ཞེས་པས་དམ་ཚིག་བསྲུང་བར་གདམས་ནས། ཐལ་མོ་སྦྱར་ཏེ། གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་ཁས་
བླངས་ནས། དེ་ནས། ཨོཾ་བཛྲ་བྷ་མི་སོགས་མཎྜལ་བདུན་མ་གོང་ལྟར་ལས། མ་ཚང་བ་མེད་པ་འདི་ཉིད་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་དབང་ཡོངས་སུ་རྫོགས་པར་ཐོབ་
པའི་བཀའ་དྲིན་བཏང་རག་གི་ཡོན་དུ་ཞེས་སོགས་དང་། དེང་ནས་བརྩམས་ཏེ་བདག་བྲན་དུ། །ཁྱོད་ལ་བདག་ནི་འབུལ་ལགས་ན། །ཁྱོད་ཀྱི་སློབ་མར་གཟུང་བ་དང་། །

༄༅། །ཆ་ཡིས་ཀྱང་ནི་སྤྱད་དུ་གསོལ། །ཞེས་ལན་གསུམ་གྱིས་ཅི་ནུས་པའི་ཡོན་དུ་དབུལ་ལོ། །བཞི་པ་བདག་བསྒྲུབ་ཅིང་བཟླས་པ་བྱ་བ་ནི། དབང་ཐོབ་པའི་སྒྲུབ་པ་པོས་མདུན་གྱི་དཀྱིལ་འཁོར་ལ་དམིགས་ལ་
བཟླས་པ་ཅུང་ཟད་བྱ། ཞེས་གསུངས་པའི་དོན་ཕྱག་ལེན་ལ། ཨོཾ་སརྦ་བིཏ་སརྦ་ཨཱ་ཝ་ར་ཎ་ཞེས་ནས། ཨཱ་བེ་ཤ་ཡ་ཨཿ ཞེས་པའི་བར་ལྷ་སོ་བདུན་གྱི་སྔགས་ཚར་རེ་དང་། རྩ་རིག་ཚར་ལྔ་བརྗོད་ལ། རྡོ་རྗེ་འཛིན་མའི་
ཕྱག་རྒྱ་དང་། ཨོཾ་བཛྲ་ས་མཱ་ཡ་ཧཱུྃ། གིས་དཀྱིལ་འཁོར་དུ་ཞུགས་ལ། ཨོཾ་བཛྲ་དྷ་ར། ཅེས་པས་སྦྱོང་རྒྱལ་དང་བདག་ཐ་མི་དད་དུ་བསམ། དེ་བཞིན་དུ། རཏྣ་དྷ་རས་རྒྱལ་མཆོག །པདྨ་དྷ་རས་ཤཱཀྱ་ཐུབ། བི་
ཤཱ་དྷ་རས་དཀྱིལ་འཁོར་གྱི་མེ་ཏོག་ཆེར་རྒྱས་དང་བདག་ཐ་མི་དད་པའི་ང་རྒྱལ་བཟུང་། ཏ་ཐཱ་ག་ཏ་ས་མ་ཡ་མ་ཏི་ཀྲ་མ་ཏ་ཐཱ་ག་ཏ་ས་མ་ཡ་དྷ་ར་ཨཱཏྨ་ཀོཉཧཾ་ཅེས་ལན་གཅིག་གིས་དཀྱིལ་འཁོར་གྱི་ལྷ་ཐམས་ཅད་སྤྲོ་བ་པོ་
རྣམ་སྣང་དང་བདག་ཐ་མི་དད་ཅིང་གྲོགས་གཅིག་པར་བསམས་ལ། ཨོཾ་བཛྲ་དྷ་ར། རཏྣ་དྷ་ར། པདྨ་དྷ་ར། བི་ཤཱ་དྷ་ར། ཏ་ཐཱ་ག་ཏ་དྷ་ར། ས་མ་ཡ་མཱ་ཏི་ཀྲ་མ་ཏ། ཏ་ཐཱ་ག་ཏ་ས་
མ་ཡ་དྷ་ར་ཨཱཏྨ་ཀོཉཧཾ། ཞེས་ལན་གསུམ་དུ་བརྗོད་ཅིང་། ང་རྒྱལ་གཟུང་ངོ༌། དེ་ནས། རང་ཉིད་རྡོ་རྗེ་སེམས་དཔའི་རྣམ་པས་གཙོ་བོའི་ཐུགས་ཀ་ནས་འཐོན་ཏེ། སྔར་གྱི་གནས་སུ་

འཁོད་ཞེས་བརྗོད་ལ། དཀྱིལ་འཁོར་བརྟན་པའི་ཆེད་དུ་ལྷ་སོ་སོའི་སྔགས་བརྒྱ་རྩ་བརྒྱད་བཟླ་ཞེས་གསུངས་ཀྱང་ཕྱག་ལེན་ལ། ཨོཾ་སརྦ་བིཏ་སརྦ་ཨཱ་བ་ར་ཎ་སོགས་ནས་ཨཱ་ཝེ་ཤ་ཨབར་ལྷ་སོ་སོའི་སྔགས་ཚར་གསུམ་གསུམ་
དང༌། རྩ་རིག་ཚར་བཅོ་ལྔ་བཟླ་བར་མཛད། རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་བརྟན་པར་བཞུགས་ནས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་
པ་ཐམས་ཅད་སྦྱང་དུ་གསོལ། ཅེས་གསོལ་བ་བཏབ་བོ། ། གཉིས་པ་སློབ་མ་རྗེས་སུ་གཟུང་བ་ལ་གཉིས། ཚེ་ལྡན་དབང་གིས་རྗེས་སུ་གཟུང་བ། ཚེ་འདས་སྡིག་སྦྱོང་ཐམས་ཅད་ཀྱིས་རྗེས་སུ་གཟུང་བའོ། །དང་པོ་ནི། ཚེ་
ལྡན་དབང་གིས་རྗེས་སུ་གཟུང་བ་ངོར་ཆེན་དཀོན་མཆོག་ལྷུན་གྲུབ་ཀྱིས་མཛད་པའི་དབང་གི་མཚམས་སྦྱོར་བློ་གསལ་ཀུན་དགའ་ལྟར་ལེན་རྒྱུ། གཉིས་པ་ནི། གནས་སྐབས་འགའ་ཞིག་ཏུ་ཚེ་འདས་རྗེས་སུ་འཛིན་ན། སྔར་སྦྱོར་བའི་སྐབས་སུ་
དཀྱིལ་འཁོར་གྱི་ལྷོ་ཕྱོགས་སུ་སྦྱོང་སྟེགས་ཁྲུ་གང་བའི་པདྨ་དཀར་པོ་འདབ་བརྒྱད་ཀྱི་དབུས་སུ་འཁོར་ལོ་སྔོན་པོ་རྩིབས་བརྒྱད་པ་བྲི། དེའི་སྟེང་དུ་རུས་པའམ་མིང་བྱང་བཞག །སྦྱོང་བའི་ཡོ་བྱད་དང་། བྱེ་མའམ་ཡུངས་དཀར་སོགས་གཤིན་དོན་
ལ་དགོས་པའི་ཡོ་བྱད་ཐམས་ཅད་གཤམ་མོ། །དེ་ནས་བདག་འཇུག་ཡན་ཆད་རྫོགས་པར་བྱ། བཟླས་པའི་སྐབས་སུ་བྱེ་མའམ་ཡུངས་དཀར་ལ་སྔགས་ཀྱིས་བྲབས་ལ་བཞག་གོ །དེ་ནས་མིང་བྱང་ལ་སོགས་པའི་རྟེན་དེ། ཡཀྵས་བསངས།

༄༅། །ཤཱུ་ནྱ་ཏས་སྟོང་པར་སྦྱངས། སྟོང་པའི་ངང་ལས་དཀྱིལ་འཁོར་གྱི་ལྷོ་ཕྱོགས་སུ་སྦྱོང་སྟེགས་པདྨ་དཀར་པོ་འདབ་མ་བརྒྱད་པའི་དབུས་སུ་འཁོར་ལོ་སྔོན་པོ་རྩིབས་
བརྒྱུད་པའི་ལྟེ་བར་ཎི་ལས་ཚེ་ལས་འདས་པ་ཆེ་གེ་མོ་ཞེས་བྱ་བའི་ཕུང་པོ་དང་ཁམས་དང་སྐྱེ་མཆེད་ཐམས་ཅད་ཡོངས་སུ་རྫོགས་པ་གསོན་པོའི་རྣམ་པ་ཇི་ལྟ་བ་བཞིན་དུ་གྱུར་པ་
བལྟས་ལ། རང་གི་སྙིང་གའི་ཧཱུྃ་དང་། ཚེ་འདས་ཀྱི་སྙིང་གའི་ཎི་ལས་འོད་འཕྲོས་པས། ཚེ་འདས་ཀྱི་རྣམ་ཤེས་ཁམས་གསུམ་གང་ན་གནས་པ་ནས་བཀུག་པར་བསམ། ཁམས་
གསུམ་རྣམ་རྒྱལ་གྱི་ཕྱག་རྒྱ་བཅས་ལ། ངག་ཏུ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་
དང་༑ ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱི་བཀའ་བདེན་པ་དང་།
བཅོམ་ལྡན་འདས་ངན་སོང་ཐམས་ཅད་ཡོངས་སུ་སྦྱོང་བ་གཟི་བརྗིད་ཀྱི་རྒྱལ་པོ་ཀུན་རིག་རྣམ་པར་སྣང་མཛད་འཁོར་དང་བཅས་པའི་བཀའ་བདེན་པ་དང་། བདེན་པ་ཆེན་

པོའི་བྱིན་གྱིས་བརླབས་ཀྱིས་ཚེ་ལས་འདས་པ་ཆེ་གེ་མོ་ཞེས་བྱ་བའི་རྣམ་པར་ཤེས་པ་ཁམས་གསུམ་སྐྱེ་གནས་བཞི་རིགས་དྲུག་སྲིད་པ་བར་དོ་གང་ན་གནས་ཀྱང་སྐད་ཅིག་གིས་།
རྟེན་འདི་ལ་མཆིས་པར་གྱུར་ཅིག །ཨོ་ཊཀྐི་ཧཱུྃ་ཛཞེས་ལན་གསུམ་དང་། ཨོཾ་ཤོ་དྷ་ནེ་ཤོ་དྷ་ནེ་སརྦ་པཱ་པཾ་ཨཱ་པ་ན་ཡེ་ཧཱུྃ། ཅེས་པས་བར་དོའམ་རིགས་དྲུག་གང་ན་གནས་པ་ནས་བཀུག་ནས་རྟེན་ལ་ཐིམ་
པར་བསམ་མོ། །དེ་ནས་སྡིག་པ་དྲལ་བའི་ཕྱིར། ལག་པ་རྡོ་རྗེ་བསྡམས་པ་ལས། གུང་མོ་གཉིས་སྦྱར། ཐ་མ་བཞི་རྩེ་སྤྲད་པར་མཉེ་ཞིང་། ཨོཾ་སརྦ་བིད་སརྦ་པཱ་པཾ་བི་ཤོ་དྷ་ནི་ཧཱུྃ་ཕཊ་སྭཱཧཱ། ཨོཾ་སརྦ་བིད་ཏྲ་ཐ།
ཨོཾ་བཛྲ་པ་ཎི་བི་སྥོ་ཊ་ཡ། སརྦ་ཨཱ་པ་ཡ། བྷནྡྷ་ནི་ཕྲ་མོ་ཀྵ་ཡ། སརྦ་ཨཱ་པ་ཡ་ག་ཏི་བྷྱཿསརྦ་ས་ཏྭཱཾ་སརྦ་ཏ་ཐཱ་ག་ཏ་བཛྲ་ས་མ་ཡ་ཏྲ་ཐ། ཅེས་བརྗོད་པས་སྡིག་པ་དོར་ལ། རྡོ་རྗེ་
བསྡམས་པ་དྲལ་ཞིང་། ཨོཾ་བཛྲ་བནྡྷ་ཏྲ་ཐ། ལན་གསུམ་གྱིས་སྡིག་པ་དྲལ་ནས་རྡོ་རྗེ་ཁུ་ཚུར་གཉིས་སྙིང་ག་དང་། ལྐོག་མ་དང་། སྤྱི་གཙུག་དང་། ཁ་རྣམས་སུ་གཏུགས་པར་བསམས་ཞིང་། ཨོཾ་སརྦ་བིད་བཛྲ་ཨ་དྷི་ཏིཥྛ་
ཛྙཱ་ན་ས་མ་ཡ་ཧཱུྃ་གིས་ལན་བཞི་བརྗོད་པས། ཚེ་ལས་འདས་པའི་རྣམ་པར་ཤེས་པ་ཨ་དཀར་པོ་དྲི་མ་མེད་པ་ཞིག་ཏུ་གྱུར་བར་བསམ་ལ། དེ་ནས་བགེགས་སྦྱོང་བའི་ཕྱིར་ལག་པ་གཡས་མཆོག་སྦྱིན་གྱི་ཕྱག་རྒྱ་

༄༅། །དང་བཅས་པས་གཏོར་མ་རྟེན་ལ་གཡས་སུ་བསྐོར་ཞིང་། ཨོཾ་སརྦ་བིགྷཱན་ན་མ་སརྦ་ཏ་ཐཱ་ག་ཏེ་བྷྱོཿཐབི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ། སྨྲ་ར་ཎ་ཨི་མཾ་ག་ག་ན་ཁཾ་གྲྀ་ཧྞ་དཾ་བ་ལྱཱ་དི་
སྭཱ་ཧཱ། ཞེས་པ་ལན་གསུམ་གྱིས་ཞི་བས་སྦྱངས། ཨོཾ་སུམྦྷ་ནི་སུམྦྷ་ཧཱུྃ། གྲྀ་ཧྞ་གྲྀ་ཧྞ་ཧྥུ་ཧཱུྃ། གྲྀ་ཧྞ་པ་ཡ་སོགས་བརྗོད་ཅིང་། རྡོ་རྗེ་གསོར་ཞིང་། ཏིང་ལོ་དང་ཆང་བུ་རྟེན་ལ་བསྐོར་བ་གསུམ་གྱིས་ཞི་དྲག་བྱེད་མས་སྦྱངས་
ནས། དེང་འདིར་ཚེ་ལས་འདས་པ་ཆེ་གེ་མོ་ཞེས་བྱ་བ་ལ་གསོན་གྱི་དུས་ན་ཚེ་གནས་པ་ལ་བར་དུ་གཅོད་ཅིང་། གཤིན་གྱི་དུས་ན་སྡིག་པ་སྦྱོང་བ་ལ་བར་ཆད་བྱེད་པའི་གདོན་
བགེགས་ལོག་པར་འདྲེན་པ་ཐམས་ཅད་གཏོར་མ་འདི་ལམ་རྔན། ཏིང་ལོ་ལམ་སྒྲོན་ཆང་བུ་ལམ་རྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་གནས་པར་གཞན་དུ་སོང་
ཤིག ༑ཅེས་བརྗོད། དེ་ནས་ཁྲོ་བོ་སྤྱན་དྲངས་པ་ནི། རང་གི་སྙིང་ག་ནས་འོད་ཟེར་འཕྲོས་པས་ཁྲོ་བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་
ས་མཱ་ཛཿ ཞེས་དང་རྡོ་རྗེ་དྲིལ་བུ་འཛིན་པས། ཧཱུྃ། ཡེ་ཤེས་བསྐལ་པའི་མེ་ལྟར་ཞེས་པ་ནས། བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པའི་བར་སྲུང་འཁོར་གྱི་སྐབས་ལྟར་བྱས་ལ། དེ་ནས་

རྡོ་རྗེ་དྲིལ་བུ་འཛིན་པས་ཁམས་གསུམ་རྣམ་རྒྱལ་གྱི་ཕྱག་རྒྱ་བཅས་ལ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་
བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱིས་བཀའ་
བདེན་པ་དང་། བཅོམ་ལྡན་འདས་ངན་སོང་ཐམས་ཅད་ཡོངས་སུ་སྦྱོང་བའི་གཟི་བརྗིད་ཀྱི་རྒྱལ་པོ་ཀུན་རིག་རྣམ་པར་སྣང་མཛད་ཀྱི་ལྷ་ཚོགས་འཁོར་དང་བཅས་པ་རྣམས་ཀྱིས 
བཀའ་བདེན་པ་དང་། བདེན་པ་ཆེན་པོས་བྱིན་གྱིས་རླབས་ཀྱིས་དེང་འདིར་ཚེ་ལས་འདས་པ་ཆེ་གེ་མོ་ཞེས་བྱ་བ་ལ་གསོན་གྱི་དུས་ན་ཚེ་གནས་པ་ལ་བར་དུ་གཅོད་ཅིང་། །
གཤིན་གྱི་དུས་ན་སྡིག་པ་སྦྱོང་བ་ལ་བར་ཆད་བྱེད་པའི་གདོན་བགེགས་ལོག་པར་འདྲེན་པའི་ཚོགས་གང་ཡིན་པ་དེ་དག་ལ་རྒྱུད་སྡེ་དང་མཐུན་པའི་སྦྱོང་བ་རྣམ་པར་དག་པ་བྱས་
ཟིན་པས་དེས་ཚིམ་པར་གྱིས་ལ་སའི་ཕྱོགས་འདིར་མ་གནས་པར་གཞན་དུ་སོང་ཤིག །གང་དག་མི་འགྲོ་བ་དེ་དག་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་

༄༅ ། །མེད་པའི་ཡེ་ཤེས་ལས་བྱུང་བའི་ཁྲོ་བོ་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་བྱའོ། །ཞེས་དང་། རྟེན་ལ་གུ་གུལ་
གྱིས་བདུགས། ཡུངས་ཀར་གྱིས་བྲབ། རོལ་མོ་དྲག་ཏུ་བྱ། སུམྦྷ། སོགས་དང་། བཛྲ་ས་ཏཱ་ཀྲོ་དྷ་སོགས་བརྗོད་པས་བགེགས་དང་བྲལ་བར་བསམ་མོ། །སླར་ཡང་འཇིགས་པའི་ཧཱུྃ་སྒྲ་སོགས་ཁྲོ་བོའི་བསྟོད་པ་ཤློ་ཀ་གཅིག་
དང་། བདེན་བརྡར་བཅས་ལན་གཉིས་ཏེ་ཡང་དྲིལ་ཚར་གསུམ་གྱིས་དྲག་པོའི་སྦྱོང་བ་སོང་མཐར། ཚེ་ལས་འདས་པའི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་སྙིང་
ག་ནས་ཡི་གེ་ཀཾ་ནག་པོའི་རྣམ་པས་སྣ་བུག་ནས་འཐོན། སྣ་སྒོར་སྡིག་པ་རྭ་ཅན་གྱི་རྣམ་པར་གྱུར་ནས་མདུན་གྱི་ཏིལ་ལ་ཐིམ་ཞེས་བརྗོད་ནས། དམིགས་རྟེན་གྱི་གཡས་སུ་མེ་དང་། གཡོན་
དུ་ཆུ་བཞག་ལ་ཏིལ་ལག་པ་གཉིས་ཀས་བཟུང་ལ། གཡས་པས་གཡས་དང་གཡོན་པས་གཡོན། གཉིས་ཀས་གཡས་སུ་བསྐོར་ཞིང་། མཐར་ལག་པ་གཉིས་བསྣོལ་ལ་མེ་དང་ཆུ་དོར་བས་སྡིག་སྒྲིབ་ཐམས་ཅད་བསྲེགས་ཅིང་སྦྱོང་བར་བསམ་ལ།
ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། ལན་གསུམ་གྱི་མཐར། ཚེ་ལས་འདས་པ་ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་ཤིནྟཾ་ཀུ་རུ་སྭཱ་ཧཱ། ཞེས་བརྗོད། དེ་ནས་ཨོཾ་སརྦ་བིཏ་སརྦ་ཨ་བ་

སོགས་ལྷ་ཐམས་ཅད་ཀྱི་སྔགས་ཚར་གསུམ་དང་རྩ་རིག་བཅོ་ལྔ་ཙམ་བཟླ་བའམ། ཡང་ན་སྔགས་ཚར་རེ་དང་། རྩ་རིག་ལན་ལྔ་བཟླས་པའི་སྔགས་ཀྱི་ནུས་པ་བྱེ་མའམ། ཡུངས་ཀར་ལ་བསྟིམས་ལ། རུས་པའམ་མིང་བྱང་མདུན་དུ་བཞག་པ་ལ་
བྲབ་སྟེ། ཨོཾ་སརྦ་པཱ་པཾ་ད་ཧ་ན་བཛྲ་ཧཱུྃ་ཕཊ། ཨོཾ་སརྦ་པཱ་པཾ་བི་ཤོ་དྷ་ནེ་བཛྲ་ཧཱུྃ་ཕཊ། ཨོཾ་སརྦ་ཀརྨ་ཨཱ་བ་ར་ཎ་ནི་བྷ་སྨི་ཀུ་རུ་ཧཱུྃ་ཕཊ། ཨོཾ་བྲུཾ་བི་ནཱ་ཤཱ་ཡ་ཨཱ་བ་ར་ཎཱ་ནི་ཧཱུྃ་ཕཊ།
ཨོཾ་དྲུཾ་བི་ཤོ་དྷ་ཡ་ཨཱ་བ་ར་ཎཱ་ནི་ཧཱུྃ་ཕཊ། ༀ་ཛྭ་ལ་ཛྭ་ལ་ཏ་ཀ་ཏ་ཀ་ཧ་ན་ཧ་ན་ཨཱ་བ་ར་ཎཱ་ནི་ཧཱུྃ་ཕཊ། ཨོཾ་སྲུཾ་ས་ར་ས་ར་པྲ་ས་ར་སརྦ་ཨཱ་བར་ཎཱ་ནི་ཧཱུྃ་ཕཊ། ཨོཾ་ཧཱུྃ་ཧ་ར་ཧ་ར་
སརྦ་ཨཱ་བ་ར་ཎཱ་ནི་ཧཱུྃ་ཕཊ། ཨོཾ་ཧཱུྃ་ཕཊ་སརྦ་ཨཱ་བ་ར་ཎ་ནི་བི་སྥོ་ཊ་ཡ་ཧཱུྃ་ཕཊ། ཨོཾ་བྷྲི་ཏ་བྷྲི་ཏ་སརྦ་ཨཱ་བ་ར་ཎཱ་ནི་ཧཱུྃ་ཕཊ། ཨོཾ་ཏྲ་ཊ་ཏྲ་ཊ་སརྦ་ཨཱ་བ་ར་ཎཱ་ནི་ཧཱུྃ་ཕཊ། ཨོཾ་
ཙྪིནྡ་ཙྪིནྡ་སརྦ་ཨཱ་བ་ར་ཎཱ་ནི་ཧཱུྃ་ཕཊ། ཨོཾ་ད་ཧ་ད་ཧ་སརྦ་ན་རག་ཏེ་ཧེ་ཏུན་ཧཱུྃ་ཕཊ། ཨོཾ་པ་ཙ་པ་ཙ་སརྦ་པྲེ་ཏ་ག་ཏེ་ཧེ་ཏུན་ཧཱུྃ་ཕཊ། ཨོཾ་མ་ཐ་མ་ཐ་སརྦ་ཏིཪྻ་ཀ་ག་ཏེ་ཧེ་ཏུན་
ཧཱུྃ་ཕཊ། ཞེས་སྔགས་རྣམས་ལན་གསུམ་རེ་དང་། ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། 

༄༅། །སརྦ་ཀརྨ་པ་རཾ་པ་རཱ་ཎི་མེ་སརྦ་ས་ཏྭ་ནཱཉྩ་སྭཱ་ཧཱ། ལན་གསུམ་གྱི་མཐར། ཚེ་ལས་འདས་པ་ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་གྱུར་ཅིག །
ཅེས་བརྗོད། དེ་ནས་ཁྲུས་བྱ་བ་ནི། མཆོད་གཡོག་པས་སྐུ་ཕྱིས་ཕྲག་པ་ལ་བསྐལ། ལག་པ་གཡོན་པས་མེ་ལོང་དང་ཁྲུས་སྡེར་བཟུང་། དབང་གི་བུམ་པ་ཡོད་ན་མེ་ཏོག་ཆེར་རྒྱས་ཀྱི་བུམ་པས་བཀྲུ་ཞིང་། མེད་ན་རྣམ་རྒྱལ་བུམ་པ་ཐོགས་ལ་
ཐོག་མར་དཀྱིལ་འཁོར་ལ་མེ་ལོང་བསྟན་ཏེ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་
གསོལ༑ །ཨོཾ་སརྦ་ཏ་ཐཱ་ག་ཏ་ཨབྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། འདི་ནི་ཁྲུས་མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིན་ཏེ། །
ཅི་འདོད་དངོས་གྲུབ་སྩོལ་བར་མཛོད། །ཨོཾ་སརྦ་ཏ་ཐཱ་ག་ཏ་སོགས། དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་
༌༌་༌་ལེགས་པར་བཀང་བའི་གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་སོགས་ཀྱིས་ཁྲུས་གསོལ། དེ་དག་སྐུ་ལ་མཚུངས་པ་མེད་པའི་གོས། །

གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུྃ་ཏྲཱཾ་ཧྲཱིཿཨཱཿརིགས་ལྔའི་ས་བོན་ལྔ་པོ་འདི་རྣམས་ངག་ནས་བརྗོད་པ་དང་སྐུ་ཕྱི་ངོས་ལ་དབུས་དང་ཕྱོགས་བཞིར་བུམ་པའི་ཁ་བརྒྱན་གྱིས་དྲི་བཟང་གིས་ཐིག་ལེ་རེ་བྱས་ལ། ཀཱ་ཡ་
བི་ཤོ་དྷ་ནི་སྭཱ་ཧཱ། ཞེས་བརྗོད་པ་དང་སྐུ་ཕྱི་བའི་ཚུལ་བྱའོ། །དེ་ནས་ཁྲུས་བྱས་པའི་ཆུ་དེ་སླར་ཡང་བུམ་པའི་ནང་དུ་བླུགས་ལ། དབང་བསྐུར་ན་བུམ་ཆུའི་ཕུད་ཅུང་ཟད་ཞིག་དུང་མཆོད་དུ་བཞག་ལ། དེ་ནས་བུམ་ཆུས་ནུབ་གོང་མ་རྣམས་
ལ་མེ་ལོང་ལ་གཟུགས་བརྙན་ཤར་བ་ལ་བཀུ། ཐ་མ་ལ་རྟེན་ལ་དངོས་སུ་བཀྲུ་ཞིང་། འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བསྒོས་ཆུ། །
ཁྲུས་ལེགས་མཛད་ཀྱིས་ཁྲུས་བྱའོ། །རྩ་རིག་བཟླ་བ་འོག་མ་རྣམས་ལའང་འདྲ། འདི་ནི་ཚུལ་ཁྲིམས་རང་བཞིན་ཆུ། །ཁྲིམས་འཆལ་དྲི་མ་སྦྱོང་མཛད་པ། །ཚུལ་ཁྲིམས་དྲི་ཡིས་
ལེགས༴ ཁྲུས་ལེགས་མཛད་ཀྱིས༴ རྩ་རིག །འདི་ནི་བཟོད་པའི་རང༴ ཁོང་ཁྲོའི་དྲི་མ༴ བཟོད་པ་དྲི་ཡིས༴ ཁྲུས་ལེགས་མཛད་ཀྱིས༴ རྩ་རིག །འདི་ནི་བརྩོན་
འགྲུས༴ ལེ་ལོའི་དྲི་མ༴ བརྩོན་འགྲུས་དྲི་ཡིས༴ ཁྲུས་ལེགས་མཛད༴ རྩ་རིག །འདི་ནི་བསམ་གཏན་རང་བཞིན༴ རྣམ་གཡེང་དྲི་མ༴ བསམ་གཏན་དྲི་ཡིས༴

༄༅། །ཁྲུས་ལེགས་མཛད་ཀྱིས༴ རྩ་རིག །འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་མ་སྦྱོང་མཛད་པ། །ཤེས་རབ་དྲི་ཡིས་ལེགས་བསྒོས་ཆུ། །ཁྲུས་
ལེགས་མཛད་ཀྱིས་ཁྲུས་བྱའོ། །རྩ་རིག །ཆུ་བོ་དྲུག་གིས་ཁྲུས་བྱས་པས། །བག་ཆགས་རྣམ་དྲུག་སྦྱངས་ནས་ནི། །གང་ལ་ཉེས་པ་མི་མངའ་ཞིང་། །ཁྲུས་ལེགས་
མཛད་ལ་ཕྱག་འཚལ་ལོ། །དྲི་ཆུ་དྲུག་གིས་ཁྲུས་བྱས་པས། །བག་ཆགས་རྣམ་དྲུག་སྦྱངས་ནས་ནི། །རྒྱ་ཆེན་ཡོན་ཏན་དྲུག་ལྡན་པའི། །ཁྲུས་ལེགས་མཛད་ལ་ཉེས་མི་
མངའ༑ །དྲི་མ་རྣམ་དྲུག་དག་པ་ཡི། །ཡོན་ཏན་ཐམས་ཅད་དང་ལྡན་པ། །སངས་རྒྱས་ཐམས་ཅད་མཆོད་དོན་དུ། །དད་པས་བདག་གིས་ཁྲུས་བགྱིའོ། །རྩ་རིག་དང་།
མཐར་ཚེ་ལས་འདས་པ་ཆེ་གེ་མོས་གཙོ་བྱས་པའི་སེམས་ཅན་ཐམས་ཅད་ཀྱི་ཕ་རོལ་ཏུ་ཕྱིན་པ་དྲུག་གི་མི་མཐུན་ཕྱོགས་དག་ནས། ཕ་རོལ་ཏུ་ཕྱིན་པའི་ཡོན་ཏན་ཕུན་སུམ་ཚོགས་
པ་དང་ལྡན་པར་གྱུར་ཅིག །འདོད་ཆགས་ཞེ་སྡང་གཏི་མུག་གསུམ། །འདི་དག་འཇིག་རྟེན་དུག་གསུམ་སྟེ། །སངས་རྒྱས་བཅོམ་ལྡན་དུག་མི་མངའ། །སངས་རྒྱས་

བདེན་པས་དུག་བཅོམ་མོ། །འདོད་ཆགས་ཞེ་སྡང༴ འདི་དག༴ བཅོམ་ལྡན་དམ་ཆོས༴ དམ་ཆོས་བདེན་པས༴ འདོད་ཆགས་ཞེ་སྡང་གཏི་མུག༴ འདི་དག ༴
འཕགས་པའི་དགེ་འདུན༴ དགེ་འདུན་བདེན་པས༴ རྩ་རིག་བརྗོད་པའི་མཐར། དཀོན་མཆོག་གསུམ་གྱི་བདེན་པའི་བྱིན་གྱིས་རླབས་ཀྱིས། ཆེ་གེ་མོའི་ཉོན་མོངས་པ་དུག་
གསུམ་གྱི་སྒྲིབ་པ་ཐམས་ཅད་བཅོམ་ནས་དགེ་བ་གསུམ་དང་ལྡན་པར་གྱུར་ཅིག །ས་འདི་དུག་གི་ཕ་ཡིན་ཏེ། །ས་འདི་དུག་གི་མ་ཡང་ཡིན། །བདེན་པའི་བདེན་ཚིག་
འདི་དག་གིས། །དུག་གསུམ་ས་ཡི་ནང་དུ་སོང་། །ཆུ་འདི་དུག་གི་ཕ༴ ཆུ་འདི་དུག་གི་མ༴ བདེན་པའི་བདེན་ཚིག༴ དུག་གསུམ་ཆུ་ཡི༴ མེ་འདི་དུག་གི་ཕ༴
མེ་འདི་དུག་གི་མ༴ བདེན་པའི་བདེན་ཚིག༴ དུག་གསུམ་མེ་ཡི༴ རླུང་འདི་དུག་གི་ཕ༴ རླུང་འདི་དུག་གི་མ༴ བདེན་པའི་བདེན༴ དུག་གསུམ་རླུང་གི༴ ཞེས་
བའི་མཚམས་སུ་རྩ་རིག་བརྗོད་ཅིང་ཁྲུས་བྱ་བ་གོང་བཞིན་ནོ། །ཚེ་ལས་འདས་པས་གཙོ་བྱས་པའི་སེམས་ཅན་ཐམས་ཅད་ཀྱི་འབྱུང་བ་བཞི་ལ་བརྟེན་ནས་སྐྱེས་པའི་ཉོན་མོངས་པ་དང་རྣམ་རྟོག་

༄༅། །རྒྱུ་དང་བཅས་པ་ཐམས་ཅད་འབྱུང་བ་བཞིའི་ཆོས་ཉིད་ཀྱི་ངང་དུ་ཐིམ་ནས། སྡུག་བསྔལ་རྒྱུ་དང་བཅས་པ་ཐམས་ཅད་དང་བྲལ་བར་གྱུར་ཅིག །ཅེས་བྱ་བ་དང་། 
དེ་ནས་ལས་རྡོར་གྱི་བུམ་པའི་ཁ་བརྒྱན་གྱིས་བུམ་ཆུ་གཏོར། སློབ་དཔོན་གྱིས་ཚིགས་བཅད་རེའི་མཚམས་སུ་དྲིལ་གསིལ་མེ་ཏོག་གཏོར་ལ། གང་ལ་སེར་སྣ་རྣམ་ཆགས་པ། །རྣམ་བཅོམ་དྲི་མ་མེད་མཛད་ཅིང་། །
ཐུགས་ཞི་གནོད་པ་མི་མངའ་དེས། །ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཇུག་མཛད་ཅིང་། །ཆོས་
རྣམས་ཐམས་ཅད་སྟོན་པ་དེས། །ཁྱེད་ལ་བདེ་ལེགས་མཛད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་ལ་བདེ་བ་
མངའ་མཛད་དེས། །ཁྱེད་ལ་བདེ་ལེགས་མཛད་པར་འགྱུར། །སྐྱོབས་པ་གང་ཞིག་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་
བསྐྱངས་དེས། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་གྱུར་པ་

དེས༑ །ཁྱེད་ལ༴ གང་ཞིག་ཆོས་ཀུན་མངོན་སུམ་གྱུར། །གཙང་ཞིང་བཀྲུ་བ་མི་མངའ་ལ། །གསུམ་གཙང་གཙང་མར་མཛད་པ་དེས། །ཁྱེད་ལ༴ དཔའ་བོ་ཆེན་
པོ་གང་སྐྱེས་པ། །ཕུན་སུམ་ཚོགས་དོན་གང་འབྱོར་ཅིང་། །དོན་འགྲུབ་ཚོགས་ཀྱང་གྲུབ་པ་དེས། །ཁྱེད་ལ༴ གང་ཞིག་སྐྱེས་པས་ས་རྣམས་ནི། །ནགས་ཚལ་
བཅས་པ་རབ་གཡོ་ཞིང་། །སེམས་ཅན་ཐམས་ཅད་རབ་དགའ་དེས། །ཁྱེད་ལ༴ བྱང་ཆུབ་སྙིང་པོར་གཤེགས་པ་ན། །ས་དག་རྣམ་དྲུག་གཡོས་གྱུར་ཅིང་། །བདུད་
ཡིད་མི་བདེར་གྱུར་པ་དེས། །ཁྱེད་ལ༴ ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་རྣམས་གསུངས་ཤིང་། །ཐུབ་པའི་སྙན་པ་གང་བྱུང་དེས། །ཁྱེད་
ལ༴ ཡིད་འཕྲོག་གང་ཞིག་མུ་སྟེགས་བྱེད། །ཐམས་ཅད་ཆོས་ཀྱིས་ཕམ་མཛད་ཅིང་། །ཚོགས་ཀུན་དབང་དུ་མཛད་པ་དེས། །ཁྱེད་ལ༴ སངས་རྒྱས་ཁྱེད་ལ་བདེ་
ལེགས་མཛད། །བརྒྱ་བྱིན་ཚངས་པའི་ལྷ་རྣམས་དང་། །འབྱུང་པོ་ཀུན་གྱི་བདེ་ལེགས་ནི། །ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང་།  །

༄༅། །ལྷ་རྣམས་ཀུན་གྱི་བསམས་པ་ཡིས། །ཁྱེད་ཀྱིས་འདོད་དོན་གང་ཡིན་པ། །དོན་དེ་དེ་རིང་འགྲུབ་གྱུར་ཅིག །རྐང་གཉིས་ཁྱེད་ཅག་བདེ་ལེགས་ཤོག །
རྐང་བཞི་ཁྱེད་ཅག་བདེ་ལེགས་ཤོག །ཁྱེད་ཅག་ལམ་དུ་བདེ་ལེགས་ཤོག །ཕྱིར་འོང་དག་ཀྱང་བདེ་ལེགས་ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་
གུང་ལ་བདེ་ལེགས་ཤིང་། །ཁྱེད་ཅག་ཀུན་ཏུ་བདེ་ལེགས་གྱུར། །ཁྱེད་ཅག་སྡིག་པར་མ་གྱུར་ཅིག །ཚེ་ལས་འདས་པ་ཆེ་གེ་མོ་གཙོ་བྱས་པའི་སྐྱེ་དགུ་ཐམས་ཅད་མི་མཐུན་
པའི་ཕྱོགས་ཐམས་ཅད་ལས་ཤིན་ཏུ་རྒྱལ་ཞིང་བཀྲ་ཤིས་པར་གྱུར་ཅིག །ཞེས་བརྗོད་ལ། དེ་ནས་ཚེ་འདས་བར་དོ་གསར་པ་ཡིན་ཚེ་དགུང་ཞག་མ་ཚང་བར་བར་དོ་ཆོས་བཤད་རྒྱས་བསྡུས་ཅི་རིགས་པ་མཛད་སྲོལ་
སྣང་བས་སློབ་དཔོན་གྱིས་འདི་སྐད་དོ། །འོ། །ཚེ་ལས་འདས་པ་མིང་འདི་ཞེས་བྱ་བ་ཁྱོད་ཉོན་ཅིག །དེའང་སྤྱིར་ཡང་དག་པར་རྫོགས་པའི་སངས་རྒྱས་ཀྱིས། འདུས་བྱས་ཐམས་
ཅད་མི་རྟག་པར་གསུངས་ཤིང་། བྱེ་བྲག་ཏུ་འཛམ་བུ་གླིང་པའི་ཚེ་ལ་ངེས་པ་མེད་པ་དང་། ཁྱད་པར་དུ་ཁྱེད་རང་གི་ཚེ་དང་ལས་དང་བསོད་ནམས་ཀྱི་འཕེན་པ་གསུམ་ག་

ཟད་པའི་སྟོབས་ཀྱིས་ཚེའི་དུས་བྱས་ནས་ད་ལྟ་སྲིད་པ་བར་དོ་ན་ཡོད་པ་ཤས་ཆེ་བ་ཡིན། དེའང་འཆི་སྲིད་དང་། སྐྱེ་སྲིད་གཉིས་ཀྱི་བར་དུ་བྱུང་བས་བར་སྲིད་ཅེས་བྱ་བ་
ཡིན་ལ། དེའི་རྣམ་བཞག་ནི་མངོན་པ་མཛོད་ལས། སྔོན་དུས་སྲིད་འབྱུང་ཤ་ཚུགས་ཅན། །ཞེས་གསུངས་ཤིང་། སའི་དངོས་གཞིར་ཡང་། གང་དུ་སྐྱེ་བར་འགྱུར་
བ་དེའི་བྱད་གཟུགས་སོ། །ཞེས་གསུངས་པས། རིགས་དྲུག་གང་དུ་སྐྱེ་བར་དེའི་ཤ་ཚུགས་འཛིན་པ་སྟེ། སྲིད་པར་འཕོ་བའི་མདོ་ལས། དམྱལ་བའི་བར་དོ་སྡོང་དུམ་
མེས་ཚིག་པ་ལྟ་བུ་དང་། ཡི་དྭགས་ཀྱི་བར་དོ་ཆུ་ལྟ་བུ་དང་། དུད་འགྲོའི་བར་དོ་དུ་བ་ལྟ་བུ་དང་། མིའི་བར་དོ་གསེར་ལྟ་བུ་དང་། ལྷའི་བར་དོ་སྣམ་བུ་དཀར་པོ་ལྟ་
བུའི་སྣང་བ་འཆར་བར་གསུངས་ལ། ལམ་འབྲས་ཀྱི་གཞུང་བཤད་རྣམས་ལས་ནི་འོད་དམ་སྣང་བ་ནག་པོ་ལ་སེམས་ཟིན་ན་དམྱལ་བ། སེར་པོ་ལ་ཟིན་ན་ཡི་དྭགས།
སྔོན་པོ་ལ་ཟིན་ན་བྱོལ་སོང་། དམར་པོ་ལ་ཟིན་ན་ལྷ། ལྗང་གུ་ལ་ཟིན་ན་ལྷ་མ་ཡིན། སྣ་ཚོགས་ལ་ཟིན་ན་མིར་སྐྱེ་འགྱུར་གྱི་བར་དོ་ཡིན་པར་བཤད་དོ། །གཞན་

༄༅། །ཡང་མཛོད་ལས། རིགས་མཐུན་ལྷ་མིག་དག་པས་མཐོང་། །ཞེས་གསུངས་པས། བར་སྲིད་དེ་བར་དོ་ནང་མཐུན་པ་དང་། ལྷའི་མིག་དག་པའི་མངོན་
ཤེས་ཀྱིས་མཐོང་ལ་གཞན་གྱིས་མི་མཐོང་བ་ཡིན། ལས་ཀྱི་རྫུ་འཕྲུལ་ཤུགས་དང་ལྡན། །ཞེས་གསུངས་ཏེ། རྣམ་ཤེས་རླུང་གི་བཞོན་པ་ཅན་དེས་བསམས་པ་ཙམ་གྱིས་
སྟོང་གསུམ་ཐམས་ཅད་སྐད་ཅིག་ལ་བགྲོད་པར་ནུས་པའི་རྫུ་འཕྲུལ་གྱི་ཤུགས་དང་ལྡན་པ་ཡིན། དབང་པོ་ཀུན་ཚང་ཐོགས་མེད་རྒྱུ། །ཞེས་པ་ནི། ཡིད་ཀྱི་ལུས་ཅན་མིག་
ལ་སོགས་པའི་དབང་བོ་ལྔ་ཚང་ཞིང་རི་རབ་ཁང་ཁྱིམ་སོགས་ལ་ཐོགས་མེད་དུ་རྒྱུ་ཡང་ལས་ལས་གྲུབ་པ་མའི་མངལ་ལ་སོགས་པ་སྐྱེ་གནས་བཞི་ལ་ཐོགས། བྱིན་རླབས་
ལས་གྲུབ་པ་རྡོ་རྗེའི་གདན་ལྟ་བུ་ལ་ཐོགས་པར་བཤད། མི་ལྡོག་དེ་ནི་དྲི་ཟའོ། །ཞེས་གསུངས་པའི་དོན་མི་ལྡོག་ཅེས་པ་ནི། རིགས་དྲུག་གང་དུ་སྐྱེ་འགྱུར་གྱི་བར་དོའི་
༌༌༌་སྣང་བ་ཤར་ནས་སྐྱེ་གནས་གཞན་དུ་ལྡོག་མི་སྲིད་དེ། དེར་ལས་སྟོབས་ལྡན་གསོག་པའི་ནུས་པ་མེད་པའི་ཕྱིར་ཞེས་བཞེད་ལ། མངོན་པ་གོང་མ་བ་རྣམས་ནི། ཅི་སྟེ་ན་

ལྡོག་གོ །དེ་ན་ཡང་ལས་གསོག་གོ་ཞེས་གསུངས་པས། སྐྱེ་གནས་གཞན་དུ་ལྡོག་པའི་ནུས་པ་ཡོད་ཅིང་བར་དོར་ལས་དགེ་སྡིག་གསོག་པ་ཡང་ཡོད་པར་བཤད། དྲི་
ཟའོ་ཞེས་པའི་དོན་ནི། བར་དོའི་གནས་སྐབས་སུ་ཁ་ཟས་རགས་པ་ལ་ལོངས་སྤྱོད་པ་མེད་ཅིང་། དབང་ཆེ་ཆུང་གི་བྱེ་བྲག་གིས་དྲི་བཟང་ངན་ཟ་བ་ཙམ་ཞིག་ཡོད་དོ། །
དེ་དག་ནི་ཐེག་པ་ཐུན་མོང་བ་ལ་གྲགས་པ་ཙམ་ཞིག་ཡིན་ལ། ཐེག་ཆེན་ཐུན་མོང་མ་ཡིན་པའི་གདམས་ངག་རྣམས་ལས། བར་དོ་འཇིགས་པའི་སྒྲ་བཞི། ཉམ་ང་བའི་
གཡང་ས་གསུམ་སྟེ་རྐྱེན་བདུན་འཆར་བར་བཤད། དེ་ལ་འཇིག་པའི་སྒྲ་བཞི་ནི། ས་ཆུ་ལ་ཐིམ་པས་རི་བོ་རབ་ཏུ་གྲུམ་པའི་སྒྲ། ཆུ་མེ་ལ་ཐིམ་པས་བསྐལ་པ་འཇིག་
པའི་རྒྱ་མཚོ་འཁྲུགས་པའི་སྒྲ། མེ་རླུང་ལ་ཐིམ་པས་དུས་མཐའི་མེ་ལྟ་བུའི་སྒྲ། རླུང་རྣམ་པར་ཤེས་པ་ལ་ཐིམ་པས་དུས་མཐའི་རླུང་ལྟ་བུའི་སྒྲ་འབྱུང་བ་ཡིན། ཉམ་ང་
བའི་གཡང་ས་གསུམ་ནི། དམྱལ་བ་ཡི་དྭགས་དུད་འགྲོ་རྣམས་ཀྱི་གཡང་ས་འཇིགས་ཤིང་ཡ་ང་བ་མཐོང་ནས་བདག་ཉིད་དེར་ལྷུང་བའམ། ལྷུང་གིས་དོག་པ་ལ་སོགས་

༄༅། །པའི་འཇིགས་སྐྲག་བསམ་གྱིས་མི་ཁྱབ་པ་འབྱུང་ཞིང་། དེའི་རྐྱེན་གྱིས་སྐྱབས་འཚོལ་བའི་སྣང་བ་འབྱུང་བས། དེའི་དུས་སུ་སྐྱབས་གནས་དཀོན་མཆོག་
གསུམ་དྲན་པ་གལ་ཆེ་བ་ཡིན། གཞན་ཡང་ཁྱོད་བར་དོ་ན་ཡོད་པའི་རྟགས་ནི། ནང་ན་ཁམས་དཀར་དམར་མེད་པས་ཕྱི་རོལ་དུ་ཉི་མ་དང་ཟླ་བའི་སྣང་བ་མི་འབྱུང་། 
གདོས་བཅས་ཀྱི་ལུས་མེད་པས་གྲིབ་མ་དང་རྗེས་མི་འབྱུང་། ཟག་བཅས་ཀྱི་མངོན་ཤེས་ཅུང་ཟད་ཡོད་པས་བླ་མ་དང་མཆོད་གནས་རྣམས་ཀྱིས་སེམས་ཀྱི་རྒྱུ་བ་ངན་པ་རིག་
ནས༑ མ་དད་པའི་དབང་གིས་ངན་སོང་དུ་འགྲོ་ཉན་ཡོད་པས་དད་པ་བརྟན་པོ་གལ་ཆེ་བ་ཡིན། གཞན་ཡང་ཉེ་འབྲེལ་རྣམས་ཀྱི་རྩར་སོང་ནས་ཕར་གཏམ་བརྗོད་ཀྱང་ཚུར་
ལེན་མི་འདེབས་པས་དེ་དག་གི་སེམས་ལ་བརྟགས་ནས་རྣམ་རྟོག་བཟང་ངན་གང་རྒྱུ་བ་ཤེས་ཤིང་། རང་དབང་བའི་ནོར་རྫས་རྣམས་གཞན་གྱིས་ཁྱེར་བ་ལ་སོགས་པ་མཐོང་
ནས་ཆགས་སྡང་དྲག་པོ་སྐྱེ། དེས་མཚམས་སྦྱར་ཏེ་དམྱལ་བར་སྐྱེ་སྲིད་པས། བར་དོའི་འཁྲུལ་སྣང་དུ་ཤེས་པར་གྱིས་ལ། གང་ལའང་ཆགས་སྡང་མ་བྱེད། དེ་ལྟ་བུའི་

བར་དོའི་ཚེའི་ཚད་ལ་ངེས་པ་མེད་ཀྱང་། བཙུན་པ་དབྱིག་གཉེན་གྱི་བཞེད་པས་ནི་བར་དོ་ན་ཞག་བདུན་གནས་པའི་ཞག་ཕྱེད་དང་བཞི་ཡན་ཆད་ཚེ་སྔ་མའི་བག་ཆགས་ཤས་
ཆེ་ཞིང་། དེ་ཕྱིན་ཆད་ཕྱི་མ་གང་དུ་སྐྱེ་འགྱུར་གྱི་སྣང་བ་འཆར་ཞིང་། དེས་ནི་སྐྱེ་བའི་ཚོགས་པ་རྙེད་ན་ལུས་ལེན། མ་རྙེད་ན་ཞག་བདུན་ཕྲག་རེའི་མཚམས་སུ་འཆི་ཆུང་
རེ་དང་བར་དོར་ཡིད་ལུས་རེ་ལེན། དེ་ལྟ་བུས་བདུན་ཕྲག་བདུན་གྱི་བར་དུ་གནས་ལ། དེ་ལས་རིགས་དྲུག་གང་རུང་དུ་སྐྱེ་བ་ལེན་པར་ཤེས་ཆེ་ཞིང་། ཁ་གཅིག་ནི་
བསྐལ་པའི་བར་དུ་བར་དོར་གནས་པ་ཡང་ཡོད་པར་བཤད། གང་ལྟར་ཡང་རྣམ་ཤེས་རླུང་གི་གཞོན་པ་ཅན་དེ་ཉིད་ལ་ལུས་རྟེན་རགས་པ་མེད་པས། བྱ་སྤུ་རླུང་གིས་
བསྐྱོད་པ་ལྟར་རང་དབང་དུ་མི་གནས་པ་ལ་སོགས་པའི་སྡུག་བསྔལ་བསམ་གྱིས་མི་ཁྱབ་པས་ཉེན་ཏེ། སྐྱེ་གནས་འཚོལ་བའི་བྱ་བ་འབའ་ཞིག་བྱེད་པས། དེའི་གནས་
སྐབས་སུ་བར་དོ་ལ་བར་དོ་ཡིན་པར་ངོ་ཤེས་པར་བྱས་ནས། སྐྱེ་གནས་ངན་པ་ལ་མ་ཞེན་པ་གལ་ཆེ་བ་ཡིན། མདོར་ན་རང་དགའ་མའི་ཤེས་པ་བདུན་འགྱུར་ལས་རྨི་ལམ་

༄༅། །གྱི་ཤེས་པ་གསལ། དེ་བདུན་འགྱུར་ལས་བར་དོའི་ཤེས་པ་གསལ་ཞིང་། ལུས་ཀྱི་འཆིང་བ་དང་བྲལ་བས་རྐྱེན་ཅུང་ཟད་ཀྱིས་ཀྱང་གྲོལ་ནུས་པར་བཤད་
པའི་ཕྱིར་ན་དངོས་གྲུབ་ལེན་པའི་དུས་ཤིག་ལ་བར་དོ་བཟང་བ་ཡིན་ལ། དངོས་གྲུབ་བླང་བའི་ཡུལ་ནི་སྐྱབས་གནས་བསླུ་བ་མེད་པ་བླ་མ་དང་དཀོན་མཆོག་རིན་པོ་ཆེ་རྣམ་
པ་གསུམ་ཡིན་པས། དེ་དག་ལ་སྒོ་གསུམ་གུས་པའི་སྒོ་ནས་ཕྱག་འཚལ་ཞིང་སྐྱབས་སུ་འགྲོ་བ་དང་། དབང་བསྐུར་ཞུ་བའི་འདུན་པ་དྲག་པོ་གྱིས། ཞེས་བརྗོད་ལ། དགུང་
ཞག་རྫོགས་ཟིན་པའི་གཤིན་དོན་གྱི་ཆོ་ག་ལྟ་བུ་ཡིན་ཚེ་འདི་ལྟར་བརྗོད་པར་བྱ་སྟེ། འོ། །ཚེ་ལས་འདས་པ་མིང་འདི་ཞེས་བྱ་བ་ཁྱོད་མ་གཡེང་བར་ཉོན་ལ་དམིགས་པ་འདི་བཞིན་དུ་མཛོད། མདུན་
གྱི་ནམ་མཁར་བླ་མ་དང་གཉིས་སུ་མེད་པའི་ཀུན་རིག་རྩ་བའི་དཀྱིལ་འཁོར་གྱི་ལྷ་ཚོགས་ལ། གཞན་ཡང་སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་
བསྐོར་བ་སྤྲིན་ཕུང་གཏིབས་པ་ལྟར་བཞུགས་པར་མོས་ཏེ། དེ་རྣམས་སྤྱན་སྔར་སྒོ་གསུམ་གུས་པས་ཕྱག་འཚལ་ཞིང་སྐྱབས་སུ་འགྲོ་བ་དང་། ལུས་འབུལ་བའི་འདུན་པ་

དང་བཅས་པས་ཚིག་འདི་དག་གི་རྗེས་བཟློས་མཛོད། ཅེས་བརྗོད་ལ། བུ་ལ་སོགས་པའི་ཉེ་དུ་ཡོད་ན་མིང་བྱང་འཛིན་དུ་བཅུག་ཅིང་། གང་ལྟར་ཡང་། ཕྱག་བྱེད་དུ་གཞུག་ལ། གཙོ་བོ་རྒྱལ་བ་འགྲོ་བའི་
མགོན༑ །འགྲོ་བ་སྐྱོབ་པའི་དོན་བརྩོན་པ། །སྟོབས་ཆེན་འཇིགས་པ་རྣམ་སེལ་བ། །བདག་ནི་སྐྱབས་སུ་མཆི་ལགས་སོ། །དེ་ཡི་ཐུགས་སུ་ཆུད་པའི་ཆོས། །
འཁོར་བའི་འཇིགས་པ་སེལ་མཛད་པ། །བྱང་ཆུབ་སེམས་དཔའི་ཚོགས་ལ་ཡང་། །དེ་བཞིན་ཚེ་འདས་སྐྱབས་སུ་མཆི། །ཚེ་འདས་འཇིགས་པ་ཆེར་མཐོང་ནས། །
ཀུན་ཏུ་བཟང་ལ་ཚེ་འདས་འབུལ། །འཇམ་པའི་དབྱངས་ལ་ཚེ་འདས་ཀྱི། །ལུས་འདི་བདག་གིས་འབུལ་བར་བགྱི། །ཐུགས་རྗེའི་སྤྱོད་པ་མ་འཁྲུལ་པའི། །སྤྱན་རས་
གཟིགས་མགོན་དེ་ལ་ཡང་། །ཉམ་ཐག་ང་རོས་འོ་དོད་འབོད། །སྡིག་ལྡན་འདི་ལ་བསྐྱབ་ཏུ་གསོལ། །འཕགས་པ་ནམ་མཁའི་སྙིང་པོ་དང་། །ས་ཡི་སྙིང་པོ་དག་
དང་ནི། །ཐུགས་རྗེའི་བདག་ཉིད་ཐམས་ཅད་ལ། །ཕྱག་འཚལ་སྙིང་ནས་འོ་དོད་འབོད། །གང་ཞིག་མཐོང་ནས་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །

༄༅། །སྐྲིག་ནས་ཕྱོགས་བཅུར་འབྱེར་བྱེད་པ། །རྡོ་རྗེ་ཅན་ལ་སྐྱབས་སུ་མཆི། །སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེར་མཐོང་ནས། །
ཁྱེད་ལ་སྐྱབས་སུ་མཆི་ལགས་ཀྱི། །འཇིགས་པ་མྱུར་དུ་བསལ་དུ་གསོལ། །སླར་ཡང་། སྔོན་ཆད་ཁྱེད་ཀྱི་བཀའ་ལས་འདས། །ཞེས་ཚིག་བཅད་དེ་ལན་གཉིས་བརྗོད། མཐར། ཚེ་
ལས་འདས་པ་ཆེ་གེ་མོ་ཞེས་བགྱི་བ་དུས་འདི་ནས་བཟུང་ནས་བྱང་ཆུབ་སྙིང་པོ་ལ་མཆིས་ཀྱི་བར་དུ། དཀོན་མཆོག་རིན་པོ་ཆེ་རྣམ་པ་གསུམ་དང་། བྱང་ཆུབ་སེམས་དཔའ་ཉེ་
བའི་སྲས་བརྒྱད་དང་བཅས་པ་ཐམས་ཅད་ལ་ཕྱག་འཚལ་ཞིང་སྐྱབས་སུ་མཆིའོ། །སྡིག་པ་ཐམས་ཅད་དུ་སྦྱང་དུ་གསོལ། ལམ་བསྟན་དུ་གསོལ། མྱུར་དུ་རྣམ་པ་ཐམས་
ཅད་མཁྱེན་པའི་སངས་རྒྱས་ཀྱི་གོ་འཕང་ཐོབ་པར་མཛད་དུ་གསོལ། ཞེས་སྙིང་ཐག་པ་ནས་བརྗོད་ཅིང་གསོལ་བ་འདེབས་པར་བསམ་མོ། །དེ་ནས་དབང་བསྐུར་མི་བྱེད་པར་ཕྱིར་བཟློག་ཙམ་བྱེད་ན། དམིགས་
རྟེན་དེ་ཉིད་སྲ་བྷ་ཝ་སོགས་ཀྱིས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ཧཱུྃ་གིས་མཚན་པ་དེ་ལས་

འོད་ཟེར་འཕྲོས་འདུས་གཅིག་ཏུ་གྱུར་པ་ལས། དེ་ཉིད་རྡོ་རྗེ་སེམས་དཔའ་སོགས་ནས་ཀརྨ་ཨ་བྷི་ཥིཉྩ་ཨ། ཞེས་པའི་བར་བདག་བསྐྱེད་ཀྱི་སྐབས་ཇི་ལྟ་བ་བཞིན་བརྗོད་དེ་རྡོ་རྗེ་སེམས་དཔའ་བསྐྱེད་ལ།
འོག་ནས་བྱུང་བ་ལྟར་མཆོད་བསྟོད་དང་། འདོད་ཡོན་བསྔོ་བ། བྱང་བུ་ཡོད་ན་བསྲེག་པ། ལམ་སྦྱང་བསྟན་པ་སོགས་རྫོགས་པར་བྱའོ། །ཡང་དབང་བསྐུར་བྱེད་ན་ཕན་ཡོན་ཤིན་ཏུ་ཆེ་སྟེ་རྒྱུད་ལས་ཀྱང་དེའི་མིང་ལའང་དབང་བསྐུར་ཅིག །
གཟུགས་ལའང་དབང་བསྐུར་ཅིག །ཅེས་གསུངས་པས་དེ་ལྟར་ན་གཙོ་བོ་རྒྱལ་བའི་འཇུག་གིས་གསོལ་བཏབ་བཅས་ཚར་བའི་རྗེས་སུ་དབང་ཆོག་བློ་གསལ་ཀུན་དགའ་ལས་འབྱུང་བ་ལྟར་དབང་རྫོགས་པར་བསྐུར་བའི་འཇུག་ཏུ། དེང་ནས་
བརྩམས་ཏེ་བདག་བྲན་ཏུ། །སོགས་ལན་གསུམ་གྱི་མཐར། དེ་ལྟར་དབང་བསྐུར་བས་ཁྱེད་རང་དེ་བཞིན་གཤེགས་པ་ཐམས་ཅད་ཀྱི་བདག་ཉིད་རྡོ་རྗེ་སེམས་དཔར་གྱུར་པ་དེ་མཆོད་
པའི་ཡུལ་དུ་བཟང་བ་ཡིན་པས། ཉེ་བར་སྤྱོད་པ་རྣམས་ཀྱིས་མཆོད་པའི་མོས་པར་མཛོད། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། རྡོ་རྗེ་སེམས་དཔའ་སེམས་དཔའ་ཆེ། །
སོགས་ཤློཀ་གཅིག་གིས་བསྟོད་ལ། འདོད་ཡོན་གྱི་རྫས་ལ་ཆབ་ཀྱིས་བྲན་ལ། ཨོཾ་བཛྲ་ཡཀྵས་བསངས། ཨོཾ་བཛྲ་ཛྭ་ལས་གཟི་བྱིན་བསྐྱེད། ཨོཾ་ཨ་ཀཱ་རོ་སོགས་ལན་གསུམ་གྱིས་བྱིན་གྱིས་བརླབས་ནས། ཁ་དོག་

༄༅། །དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་དུས་ཀུན་ན་གཟུགས་མཆོག་ཅི་མཆིས་རྣམས། །མོས་བློས་མཆོད་གནས་ལྷ་ལ་བདག་འབུལ་གྱིས། །
བཞེས་ཤིག་བླ་མེད་བྱང་ཆུབ་ཐོབ་པར་ཤོག །ཨོཾ་སརྦ་ཏ་ཐཱ་ག་ཏ་རུ་པ་ཀཱ་མ་གུ་ཎ་པཱུ་ཛི་ཏེ་ཧཱུྃ། དེ་བཞིན་དུ་སྒྲ་དྲི་རོ་རེག་བྱ་རྣམས་རིམ་པ་ལྟར་བརྗེས་ལ། སྤནེ་ཀཱ་མ་གུ་ཎ་པཱུ་ཛི་ཏེ་ཧཱུྃ།
ཞེས་པའི་རྗེས་སུ། ཐམས་ཅད་ནམ་མཁའི་མཛོད་བཞིན་དུ། །ལོངས་སྤྱོད་ཆད་པ་མེད་པར་ཤོག །རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག །དེ་
ནས་བྱང་བུ་བསྲེག་པའི་བརྡ་སྤྲོད་ནི། དཔལ་འབར་མེ་སྦར་བ་ཐོགས་ལ་འདི་སྐད་དོ། །ཚེ་ལས་འདས་པ་ཆེ་གེ་མོ་ཞེས་བྱ་བ་ཁྱོད་རང་གི་དམིགས་པ་འདི་བཞིན་མཛོད། །འདི་ལྟར་གཟུགས་ལ་སོགས་
པའི་སྣང་བའི་ཆོས་རྣམས་དང་། བདག་གཞན་གྱི་འཚོ་བ་བདེ་སྡུག་འདུ་ཤེས་ལ་སོགས་པ་རྨི་ལམ་ལྟ་བུ་སྒྱུ་མ་ལྟ་བུ། རང་བཞིན་གྱི་མ་གྲུབ་པ་ལ་དེ་བདེན་པ་བཟུང་སྟེ།
དོན་ལ་མེད་བཞིན་དུ་འཁྲུལ་སྣང་གི་བསྡུས་པའི་སྡུག་བསྔལ་བསམ་གྱིས་མི་ཁྱབ་པ་མྱོང་དགོས་པའི་སེམས་ཅན་རྣམས་ལ་སྙིང་རྗེ་དུང་པ་རེ་བསྒོམ་ནས། ཁྱེད་རང་གི་ཚེ་

འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ། ད་ལྟར་སྲིད་པ་བར་དོའི་འཁྲུལ་སྣང་ཕྱི་མ་ངན་སོང་གསུམ་དུ་སྐྱེ་འགྱུར་གྱི་ལས་ངན་ཇི་སྙེད་ཡོད་པ་ཐམས་ཅད་
བསྲེག་བྱ་བུད་ཤིང་གི་རྣམ་པར་གྱུར། སྐྱབས་གནས་བསླུ་བ་མེད་པའི་དཀོན་མཆོག་གསུམ་གྱི་ཐུགས་རྗེ་དང་བྱིན་གྱིས་བརླབས་ནས། ཆོ་ག་འདི་རྣམ་པ་དག་པའི་ནུས་
མཐུ་ཉེ་དུ་འབྲེལ་བ་ཤུལ་ན་མཆིས་པ་རྣམས་ཀྱི་དགེ་བའི་རྩ་བ་བགྱིས་པ་དང་། བགྱིས་བཞིན་པ་དང་། ཁྱེད་རང་གི་ཤེས་རྒྱུད་ཀྱི་སྟེང་ན་ཡོད་པའི་དགེ་རྩ་ཇི་སྙེད་ཡོད་པ་
ཐམས་ཅད་བློས་ཕྱོགས་གཅིག་ཏུ་བསྡུས་ནས་ཡེ་ཤེས་ཀྱི་མེའི་རྣམ་པར་གྱུར། མེ་དེ་ཉིད་ཀྱི་བསྲེག་བྱ་སྡིག་པའི་བུད་ཤིང་འབྲས་བུ་སྡུག་བསྔལ་དང་བཅས་པ་ཐམས་ཅད་
བསྲེག་བྱ་སྲེད་བྱེད་དང་བྲལ་བའི་ཚུལ་གྱིས་སྲེག་པས། ཁྱེད་རང་གི་རྣམ་པར་ཤེས་པའི་ངོ་བོར་སྐྱེ་བ་མེད་པ་རྡོ་རྗེ་སེམས་དཔའ་གསལ་བ་དེ་ཉིད་འདི་ནས་སྐར་མདའ་འཕང་
པ་བཞིན་དུ་ནུབ་ཕྱོགས་བདེ་བ་ཅན་གྱི་ཞིང་ཁམས་སུ་རྒྱལ་བ་འོད་དཔག་ཏུ་མེད་པའི་ཞབས་དྲུང་དུ་འཁོད་ཏེ། དེ་ཡང་གསལ་སྟོང་འཛིན་པ་མ་མཆིས་པའི་ངང་དུ་མཉམ་པར་

༄༅། །འཇོག་པར་མཛོད། ཞེས་བརྗོད། སྟོང་ཉིད་ཡེ་ཤེས་འབར་བའི་མེས། །ཚེ་འདས་སྒྲིབ་པའི་བུད་ཤིང་དང་། །འཁོར་བའི་སྡུག་བསྔལ་མ་ལུས་པ། །ཡེ་
ཤེས་སྣང་བར་འབར་གྱུར་ཅིག །ཞེས་པའི་མཐར་རྩ་རིག་བརྗོད་ཅིང་བསྲེག །གཞན་རྣམས་ཀྱིས་རོལ་མོ་བྱ། ཐལ་བ་གཞན་དུ་མ་འཁྱར་བ་འཇིམ་སྐྱོང་གི་ནང་དུ་བསྡུ། དེ་ནས་ཡུལ་ཁ་གཅིག་ན་ལམ་སྦྱངས་བསྟན་གྱི་བརྡ་སྤྲོད་
མདོར་བསྡུས་ཙམ་བྱེད་པའི་སྲོལ་ཡོད་མོད། ཨེ་ཝཾ་དུ་མི་མཛད་པས་མ་བྱུང་ཀྱང་འགལ་བ་མེད། སྤྲོ་ན་ལོགས་སུ་གསལ། གང་ལྟར་ཡང་ཐམས་ཅད་ཀྱི་དྲིལ་བསིལ་དང་མེ་ཏོག་འཐོར་བཞིན་པས། དཀོན་མཆོག་རིན་ཆེན་དཔལ་
ཞིང་དུ། །དཀོན་མཆོག་རིན་ཆེན་ལས་བྱུང་བ། །དཀོན་མཆོག་རིན་ཆེན་འོད་ཟེར་གྱིས། །རིན་ཆེན་ཕྲེང་བ་རྣམ་དག་པ། །ཚོགས་ཀྱི་ལམ་དང་སྦྱོར་བའི་ལམ། །
མཐོང་བའི་ལམ་དང་བསྒོམ་པའི་ལམ། །བླ་ན་མེད་པའི་ཁྱད་པར་ལམ། །བྱང་ཆུབ་བར་ཆད་མེད་པའི་ལམ། །རྣམ་པར་གྲོལ་བའི་ལམ་དག་ལ། །བརྟེན་ནས་སྡིག་
པ་ཀུན་སྦྱངས་ནས། །འཕགས་པའི་ལམ་དེར་འགྲོ་བར་ཤོག །ཨོཾ་རཏྟེ་རཏྣེ་མ་ཧཱ་རཏྣེ་རཏྣ་སཾ་བྷ་ཝེ། རཏྣ་ཀི་རའེ། རཏྣ་མ་ལ་བི་ཤུད་དྷེ། ཤོ་དྷ་ཡ། སརྦ་པཱ་པཾ་

ཧཱུྃ་ཏྲ་ཐ། ཅེས་དང་། རོལ་མོ་བྱ། པདྨ་འདམ་གྱིས་མ་གོས་ལྟར། །སྲིད་གསུམ་དྲི་མས་མ་གོས་པའི། །སྲིད་པའི་པདྨོ་ལས་བྱུང་བའི། །བདེ་བ་ཅན་དུ་སྐྱེ་བར་ཤོག །
ཨོཾ་པདྨེ་པདྨེ་པདྨ་སཾ་བྷ་ཝེ་མ་ཧཱ་སུ་ཁ་བ་ཏི་གཙྩ་ནྟུ་སྭཱ་ཧཱ། ཞེས་བརྗོད་ནས་རོལ་མོ་བྱས་ཏེ་བདེ་བ་ཅན་དུ་སྐྱེས་བར་བསམ། དེར་སྐྱེས་པའི་བྱང་སེམས་རྙིང་པ་རྣམས་ཀྱིས་ཕྱིས་ཀྱི་དེ་ལ་མཆོད་
པར་བསམས་ལ། ཨརྒྷཾ་སོགས་རོལ་མོ་བྱ། དེས་ཀྱང་སངས་རྒྱས་འོད་དཔག་མེད་འཁོར་བཅས་ལ་མཆོད་ཅིང་། ཨརྒྷཾ་སོགས་རོལ་མོ་བྱ། དེར་སྐྱེ་བའི་རྒྱུ་བརྟགས་པས། རྡོ་རྗེ་སློབ་
དཔོན་གྱི་ཆོ་གའི་ནུས་པ་ཡིན་པར་ཤེས་ཏེ། རྫུ་འཕྲུལ་གྱིས་འདིར་འོངས་ནས། བདག་དང་དཀྱིལ་འཁོར་ལ་མཆོད་ཅིང་ཨརྒྷཾ་སོགས་རོལ་མོ་བྱ། ཨེ་མ་སངས་རྒྱས་ཨེ་སངས་
རྒྱས༑ །ཨེ་མ་སངས་རྒྱས་མཛད་པ་ལེགས། །གང་ཕྱིར་ངན་སོང་བདག་ཅག་སྦྱངས། །བྱང་ཆུབ་སྤྱོད་པ་ཉིད་ལ་བཞག །ཅེས་ཆེད་དུ་བརྗོད་པར་བསམ། བདག་གིས་ཀྱང་
སླར་དེ་ལ་མཆོད་པས་མཆོད་ཅིང། ཨརྒྷཾ་སོགས་རོལ་མོ་བྱ། སླར་བདེ་བ་ཅན་དུ་སོང་བར་གྱུར། །ཞེས་བརྗོད་ལ། མེ་ཏོག་དོར་རོ། །དེ་ནས་སྐབས་འདིར་འཇིམ་པ་བྱིན་རླབས་བྱ་སྟེ། འཇིམ་པའི་

༄༅། །གོང་བུར་བྱས་པའི་ཟླ་བའི་དཀྱིལ་འཁོར་གྱི་མཐའ་བསྐོར་དུ། ཨོཾ་ན་མོ་བྷ་ག་ཝ་ཏེ་སོགས་ཚར་གཅིག་བརྗོད་ལ། སྔགས་ཕྲེང་དེ་ལས་འོད་ཟེར་ཕྱོགས་བཅུར་འཕྲོས་
པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་འོད་ཟེར་ཁ་དོག་ལྔའི་རྣམ་པར་སྤྱན་དྲངས་ཏེ་སྔགས་ཕྲེང་ལ་ཐིམ། སྔགས་ཕྲེང་
འོད་དུ་ཞུ་ནས་འཇིམ་པ་ལ་ཐིམ། འཇིམ་པ་ཡེ་ཤེས་ལྔའི་རང་བཞིན་ཅན་གྱི་རིན་པོ་ཆེའི་ཕུང་པོར་གྱུར་པར་བསམས་ལ། རིན་པོ་ཆེ་ཡོད་ན་བརྡར་ལ། རྩ་རིག་མང་དུ་བཟླ་ཞེས་ལན་བདུན་སོགས་
བཟླས་པའི་མཐར། ཚེ་ལས་འདས་པའི་སྡིག་པ་ཐམས་ཅད་ཤིནཾ་ཀུ་རུ་སྭཱ་ཧཱ། དེ་ནས་ཚེ་འདས་ཀྱི་དོན་དུ་བསྔོ་བ་དང་བཟང་པོ་སྤྱོད་པ་ལ་སོགས་པའི་སྨོན་ལམ་རྒྱས་པར་བརྗོད་ཅིང་། དེ་དག་གི་སྐབས་སུ་ལས་རྡོར་གྱིས་
སཙྪ་བདབ། འཁོར་གསུམ་མི་དམིགས་པའི་ཤེས་རབ་ཀྱིས་རྒྱས་བཏབ་སྟེ་གཤིན་པོ་རྗེས་སུ་གཟུང་བའི་ཆོ་གའོ། །དེ་ནས་སཙྪ་རབ་གནས་མདོར་བསྡུས་པ་ནི། རང་ཉིད་ལྷའི་ང་རྒྱལ་དྲན་པར་བྱས་ལ། སུམྦྷས་བགེགས་སྦྱངས། ཇི་ལྟར་
བལྟམས་སོགས་ཀྱིས་ཁྲུས་གསོལ། དེ་དག་སྐུ་ལ་སོགས་ཀྱིས་སྐུ་ཕྱི། སྭ་བྷཱ་ཝས་སྦྱངས། སྟོང་པའི་ངང་ལས་སེང་གེས་བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཟླ་བའི་སྟེང་དུ། ཨོཾ་

ལས་འཁོར་ལོ་ཨོཾ་གྱིས་མཚན་པ་ལས་རྣམ་པར་སྣང་མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ། དེ་ཞུ་བ་
ལས་བྱུང་བའི་ཆོས་སྐུའི་མཆོད་རྟེན་ཡངས་ཤིང་རྒྱ་ཆེ་བར་གྱུར་པའི་བུམ་པའི་ནང་དུ་དབུས་སུ་སེང་གེ །ཤར་དུ་གླང་པོ་ཆེ། ལྷོར་རྟ། ནུབ་ཏུ་རྨ་བྱ། བྱང་དུ་མཁའ་
ལྡིང་རྣམས་ཀྱིས་བཏེགས་པའི་རིན་པོ་ཆེའི་ཁྲི་པདྨ་དང་ཟླ་བའི་གདན་རེ་རེ་དང་བཅས་པའི་དབུས་སུ། རྣམ་པར་སྣང་མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། 
ཤར་དུ་མི་བསྐྱོད་པ་སྔོན་པོ་གཡས་ས་གནོན་གཡོན་མཉམ་བཞག་གི་ཕྱག་རྒྱ་ཅན། ལྷོར་རིན་འབྱུང་སེར་པོ་གཡས་མཆོག་སྦྱིན་གཡོན་མཉམ་གཞག་གི་ཕྱག་རྒྱ་ཅན། ནུབ་
ཏུ་འོད་དཔག་མེད་དམར་པོ་མཉམ་གཞག་གི་ཕྱག་རྒྱ་ཅན། བྱང་དུ་དོན་ཡོད་གྲུབ་པ་ལྗང་གུ་གཡས་སྐྱབས་སྦྱིན་གཡོན་མཉམ་གཞག་གི་ཕྱག་རྒྱ་ཅན་ཐམས་ཅད་ཀྱང་དར་གྱི་
ན་བཟའ་དང་། རིན་པོ་ཆེའི་རྒྱན་ཀྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་མཐའ་བསྐོར་དུ་སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་ཁྱབ་

༄༅། །པས་བསྐོར་བ་དང་བཅས་པར་གྱུར། ཞེས་དང་། སྐུ་གཟུགས་ཀྱི་རྟེན་ཡིན་ན། སྭ་བྷཱ་ཝས་སྦྱངས། སྟོང་པའི་ངང་ལས་པདྨ་དང་ཟླ་བའི་སྟེང་དུ་ཨོཾ་ཨཱཿཧཱུྃ་ལས་རྡོ་རྗེ་ཨོཾ་
ཨཱཿཧཱུྃ་གིས་མཚན་པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེ་སྐྱིལ་
ཀྲུང་གིས་བཞུགས་པར་བསྐྱེད། གསུང་རྟེན་ཡིན་ན། ཨོཾ་སྭ་བྷཱ་ཝཱ་སོགས་བརྗོད་ལ། གསུང་གི་རྟེན་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་རྨ་བྱས་བཏེགས་པའི་རིན་
པོ་ཆེའི་ཁྲི་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ་ཧྲཱིཿལས་པདྨ་ཧྲཱིཿས་མཚན་པ་ལས་འོད་དཔག་མེད་དམར་པོ་ཕྱག་གཉིས་མཉམ་བཞག་གི་ཕྱག་རྒྱ་ཅན། དར་གྱི་ན་
བཟའ་དང་རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པར་བསམ་ལ། དེ་ཐམས་ཅད་ཀྱི་དཔྲལ་བར་ཨོཾ། མགྲིན་པ་ཨཱཿ ཐུགས་ཀར་ཧཱུྃ། ཧཱུྃ་
ལས་འོད་ཟེར་འཕྲོས་པས་དེ་བཞིན་གཤེགས་པ་རིགས་ལྔའམ། རྡོ་རྗེ་སེམས་དཔའ་དང་། འོད་དཔག་མེད་ལ་སངས་རྒྱས་དང་། བྱང་ཆུབ་སེམས་དཔའི་ཚོགས་ཀྱིས་

བསྐོར་བ་ཨོཾ་བཛྲ་ས་མཱ་ཛཿ མ་ལུས་སེམས་ཅན་ཀུན་གྱི་མགོན་གྱུར་ཅིང་། །སོགས་རྒྱས་བསྡུས་གང་རིག་བྱ། ཨོཾ་བཛྲ་པཥྤེ་ཧཱུྃ། ཨོཾ་བཛྲ་དྷཱུ་པེ་ཧཱུྃ། ཨོཾ་བཛྲ་ཨཱ་ལོ་ཀེ་ཧཱུྃ། ཨོཾ་
བཛྲ་གནྡྷེ་ཧཱུྃ། ཨོཾ་བཛྲ་དེ་ཝི་དྱེ་ཧཱུྃ། གིས་མཆོད་དེ། ཛ་ཧཱུྃ་བཾ་ཧོཿ ཞེས་ལན་མང་དུ་བརྗོད་ཅིང་སོ་སོ་ལ་ཐིམ་པར་བསམ། དེ་ཐམས་ཅད་ཀྱི་སྤྱི་བོར་ཨོཾ་ལས་འཁོར་ལོ་ཨོཾ་གྱིས་མཚན་པ། 
མགྲིན་པར་ཨཱཿལས་པདྨ་ཨཱཿས་མཚན་པ། ཐུགས་ཀར་ཧཱུྃ་ལས་རྡོ་རྗེ་ཧཱུྃ་གིས་མཚན་པ་སླར་ཡང་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་
བཛྲ་ས་མཱ་ཛཿ དེ་བཞིན་གཤེགས་པ་ཐམས་ཅད་ཀྱིས་འདི་རྣམས་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཇི་ལྟར་བལྟམས་པ་སོགས་ནས་ཤྲཱི་ཡེ་ཧཱུྃ།
ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རིགས་ལྔ་ལ་རིགས་ལྔ་སོ་སོ་དང་སྐུ་གཟུགས་ཀྱི་རྟེན་རྣམས་
ལ་རྡོ་རྗེ་སེམས་དཔའ་དང་། གསུང་གི་རྟེན་རྣམས་ལ་འོད་དཔག་མེད་ཀྱིས་དབུར་རྒྱན་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱིཙྪ་པཱུ་ཛ་མེ་གྷ་སོགས་ཀྱིས་མཆོད། ཆོས་སྐུ་

༄༅། །ནམ་མཁའ་བཞིན་དུ་དབྱེར་མེད་ཀྱང་སོགས་རིགས་ལྔའི་བསྟོད་པ་གང་ཤེས་དང་། ལྷ་སྐུ་ཡིན་ན། རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་དེ་བཞིན་གཤེགས་པ་ཀུན། །
རྡོ་རྗེ་དང་བོ་ཀུན་ཏུ་བཟང་། །ཕྱག་འཚལ་རྡོ་རྗེ་སེམས་དཔའ་ལའོ། །གསུང་རྟེན་ལ། འདོད་ཆགས་རྡོ་རྗེ་ཆོས་ཀྱི་ཆུ། །ཀུན་རྟོགས་ཡེ་ཤེས་རྡོ་རྗེའི་གསུང་། །ཏིང་འཛིན་
ཆེན་པོའི་ཕྱག་རྒྱ་ཅན། །ཕྱག་འཚལ་སྣང་བ་མཐའ་ཡས་ལའོ། །རྡོ་རྗེ་རྩེ་ལྔ་པའི་ཕྱག་རྒྱས་ལྷ་རྣམས་ཀྱི་སྤྱན་འབྱེད་པའི་ཚུལ་བྱས་ལ། ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་ཡང་། །
གུས་པས་འཕགས་པའི་སྤྱན་ནི་དབྱེ་བགྱིས་པས། །ནམ་མཁའི་མཐས་གཏུགས་གྱུར་པའི་སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག །ཨོཾ་ཙཀྵུ་
ཙཀྵུ་ས་མན་ཙཀྵུ་བི་ཤོ་དྷ་ནེ་སྭཱ་ཧཱ། ཡེ་ཤེས་ཀྱི་སྤྱན་རྣམ་པར་དག་པ་ཐོབ་སྟེ་སེམས་ཅན་གྱི་དོན་ལ་འཇུག་པའི་མཐུ་ཕུན་སུམ་ཚོགས་པ་དང་ལྡན་པར་གྱུར་ཅིག །ཅེས་བརྗོད།
ཡེ་དྷ་རྨས་བྱིན་གྱི་ས་བརླབས་པའི་མེ་ཏོག་གཏོར་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་

མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་
སུ་གསོལ། ཁྱད་པར་དུ་ཡང་རྟེན་འདི་རྣམས་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་ཐམས་ཅད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟེན་པར་བཞུགས་སུ་
གསོལ༑ བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ།
ཞེས་དང་། ཡེ་དྷརྨཱ་མང་དུ་བརྗོད་ལ། མེ་ཏོག་གཏོར། ལན་གསུམ་བརྗོད་ཅིང་། མཆོད་རྟེན་ལྷ་དང་བཅས་པ་ཞུ་བ་ལས་སཙྪའི་རྣམ་པ་ཇི་ལྟ་བ་བཞིན་དུ་གྱུར་པར་བསམ་ལ། རྡོ་རྗེ་སེམས་དཔའ་
ཞུ་བ་ལས་བྱུང་བའི་རྟེན་སོ་སོའི་རྣམ་པ་ཇི་ལྟ་བ་བཞིན་དུ་གྱུར། འོད་དཔག་མེད་ཞུ་བ་ལས་བྱུང་བའི་དབྱངས་དང་གསལ་བྱེད་ཀྱི་ཡི་གེའི་རང་བཞིན་གླེགས་བམ་གྱི་གཟུགས་
སུ་གྱུར་པར་བསམ་ལ། ཨོཾ་སརྦ་ཏ་ཐཱ་ག་ཏ་སོགས་ཀྱིས་མཆོད་དེ། མཆོད་རྟེན་ལ། སྣ་ཚོགས་པདྨ་ཟླ་བའི་གདན་སྟེངས་སུ། །སྣ་ཚོགས་རིན་ཆེན་ཁམས་ལས་གྲུབ་པ་ཡི། །སྤྲུལ་

༄༅། །པའི་མཆོད་རྟེན་སྣ་ཚོགས་རྒྱན་གྱིས་སྤྲས། །ཆོས་སྐུའི་རང་བཞིན་ཅན་ལ་ཕྱག་འཚལ་ལོ། །ཞེས་དང་། ལྷ་སྐུ་ཡིན་ན་སོ་སོའི་སྒོས་བསྟོད་ཅི་ཤེས་དང་། གསུང་རྟེན་ལ། དག་
པའི་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་བ། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །བསྟོད་པར་འོས་པ་
ཐམས་ཅད་ལ། །སོགས་དང་། བཀྲ་ཤིས་བྱའོ།། ༈ གསུམ་པ་རྗེས་ནི། གཤིན་དོན་ཡིན་ན། ལམ་སྦྱང་བསྟན་ཚར་བའི་རྗེས་དང་། སློབ་མ་དབང་བསྐུར་ཡིན་ན་དབང་ཆོག་ཚར་པའི་རྗེས་སམ། བསྒྲུབ་མཆོད་རྐྱང་པ་ཡིན་ན།
མདུན་བསྐྱེད་བརྟན་བྱེད་ཀྱི་བཟླས་པ་ཚར་པའི་རྗེས་སུ། ཆོ་ག་འདི་རྣམས་བྱ་སྟེ། དེ་ཡང་བདག་བསྐྱེད་དཔའ་བོ་གཅིག་པ་ཡིན་ན། ཨོཾ་བཛྲ་ཨཱ་བྷི་ཥིཉྩ་སོགས། བསྙེན་པ་རྒྱས་པ་དང་འབྲེལ་པ་ཡིན་ན། ཨོཾ་བུདྡྷ་ཨབྷི་ཥིཉྩ་
སོགས་ཀྱི་སྔགས་རྒྱས་དབང་བསྐུར་ཞིང་བྱིན་གྱིས་བརླབ། ཨོཾ་བྷི་ཏ་སོགས་ཀྱིས་སྔགས་རྒྱས་གནས་གསུམ་བྱིན་གྱིས་བརླབ། ཨོཾ་བཛྲ་ས་ཏ་ཀྲོ་དྷཱ་སོགས་སྔགས་དང་ཕྱག་རྒྱ་ལན་གསུམ་སྙིང་གར་བཅས་པས་བདག་དང་། གནས་དང་
རྣལ་འབྱོར་བསྲུང་། དེ་ནས་མདུན་བསྐྱེད་ཀྱི་མཐར་ཅི་འབྱོར་བའི་མཆོད་པ་གསར་པ་བཤམས་པ་རྣམས་བསངས་སྦྱངས་བྱིན་གྱིས་བརླབས་ནས། མདུན་བསྐྱེད་ལ་ཕུལ་བར་བསམ་ཞིང་། ངག་ཏུ། གཙང་ཞིང་གཙང་མར་སྦྱར་བ་ཡི། །ལྷ་

རྫས་དམ་པའི་མཆོད་ཡོན་འདི། །མཆོག་ཏུ་དད་པས་འབུལ་ལགས་ཀྱིས། །ཅི་བདེ་བར་ནི་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྥ་ར་
ཎ་ས་མ་ཡེ་ཧཱུྃ། དེ་བཞིན་དུ། ཆུ་དང་ཐང་ལས་སྐྱེས་པ་ཡི། །མེ་ཏོག་དམ་པ་འདི་དག་ནི། །མཆོག་ཏུ་དད་པས་ཁྱེད་ལ་འབུལ། །ཅི་བདེ་བར་ནི་བཞེས་སུ་གསོལ། ། །
བཛྲ་པུཥྤེ། ལྷན་ཅིག་སྐྱེས་དང་སྦྱར་བ་ཡི། །བདུག་སྤོས་དམ་པ་འདི་དག་ནི། །མཆོག་ཏུ་དད་པས་ཁྱེད་ལ་འབུལ། །ཅི་བདེ་བར་ནི་བཞེས་སུ་གསོལ། །བཛྲ་དྷཱུ་པྤེ། །
མུན་པའི་ཚོགས་རྣམས་འཇོམས་བྱེད་ཅིང་། །ཕྱོགས་ཀུན་གསལ་བའི་མར་མེ་འདི། །ཀུན་མཁྱེན་ཡེ་ཤེས་འཐོབ་བྱའི་ཕྱིར། །ཅི་བདེ་བར་ནི་བཞེས་སུ་གསོལ། །
བཛྲ་ཨཱ་ལོ་ཀེ །ལྷན་ཅིག་སྐྱེས་དང་སྦྱར་བ་ཡི། །དྲི་ཡི་མཆོད་པ་འདི་དག་ནི། །རང་བྱུང་ཉིད་ལ་འབུལ་ལགས་ཀྱིས། །ཀུན་བཟང་བདེ་ཆེན་བཞེས་སུ་གསོལ། །
བཛྲ་གནྡྷེ། ཁ་དོག་དྲི་དང་རོ་ལྡན་པའི། །བཟའ་བ་མཆོག་དང་ཡང་དག་ལྡན། །ཐམས་ཅད་སྦྱར་བའི་བཤོས་འདི་དག །ཆོས་དབྱིངས་ཡེ་ཤེས་བརྙེས་ལ་འབུལ། །

༄༅། །བཛྲ་ནེ་ཝིདྱེ། བླ་མེད་རྡོ་རྗེ་ཐེག་པའི་དོན་སྟོན་ཅིང་། །ཤེས་རབ་མཆོག་གི་རྗེས་འགྲོ་རོལ་མོའི་སྒྲ། །བདུད་ཀྱི་འཁོར་ལོ་གཞོམ་ཕྱིར་དབུལ་བར་བགྱི། །
དོན་གྱི་དབྱིངས་ལ་མངའ་བརྙེས་འདི་བཞེས་ཤིག །ཤབ་ཅེས་དང་། རོལ་མོ་དབུལ། དེ་ནས་དྲིལ་བུ་གསིལ་ཞིང་། ཆོས་དབྱིངས་ཡེ་ཤེས་རྣམ་པར་དག །ཅེས་སོགས་ནས། རྒྱུད་བཞིན་
བདག་གིས་བསྟོད་པར་བགྱིའི་བར། བློ་ཀ་བདུན་གྱིས་རྗེས་སུ། སྒེག་མོ་ཕྲེང་བ་དེ་བཞིན་གླུ། །གར་མ་མཆོད་པའི་ལྷ་མོ་དང་། །སྤོས་མ་མེ་ཏོག་མར་མེ་མ། །དྲི་ཡི་ལྷ་མོ་ཁྱོད་
ཕྱག་འཚལ། །སྒོ་བཞིའི་དབུས་སུ་ལེགས་བཞུགས་ཤིང་། །དད་སོགས་ངོ་བོ་རྣམ་དག་པ། །ལྕགས་ཀྱུ་ཞགས་པ་ལྕགས་སྒྲོག་དྲིལ། །སྒོ་སྲུང་རྣམས་ལ་ཕྱག་འཚལ་
ལོ༑ །སྒོ་ཡི་ཁྱམས་ན་བཞུགས་པ་ཡི། །སོགས་ནས། འཇིག་རྟེན་པ་ཀུན་བསྟོད་པར་བགྱི། །ཞེས་པའི་བར་གྱིས་བསྟོད་ལ། བཅོམ་ལྡན་འདས་བདག་དང་སེམས་ཅན་ཐམས་ཅད་
ཀྱི་སྡིག་པ་དང་སྒྲིབ་པ་རྣམས་བྱང་ཞིང་དག་པའི་དངོས་གྲུབ་མ་ལུས་པ་སྩལ་དུ་གསོལ། ཞེས་འདོད་དོན་གསོལ་བ་གདབ། ཡི་གེ་བརྒྱ་པ་ལན་གསུམ་ལ་སོགས་པ་བརྗོད་པའི་རྗེས་སུ། གང་ཡང་

བདག་བློ་གཏི་མུག་པས། །ལེགས་སྤྱད་འདི་ལ་ཉེས་བྱས་གང་། །གང་ཕྱིར་ལུས་ཅན་སྐྱབས་གྱུར་པ། །དེ་ནི་མགོན་པོས་བཟོད་པར་མཛོད། །གཙོ་བོས་ནུས་པ་མ་
མཆིས་པས། །མ་འབྱོར་མ་རྙེད་མ་འཚལ་བ། །འདིར་ནི་བགྱི་བ་གང་བགྱིས་རྣམས། །དེ་དག་ཐམས་ཅད་བཟོད་པར་མཛོད། །ཞེས་སོགས་ཀྱིས་ཆོ་ག་ལྷག་ཆད་ཁ་བསྐང་ཞིང་།
ནོངས་པ་བཟོད་པར་གསོལ་ནས། རས་བྲིས་ཀྱི་དཀྱིལ་འཁོར་ལ་དམིགས་ཏེ། མགོན་པོ་ཐུགས་རྗེ་ཆེན་པོ་དང་ལྡན་པ་རྣམས་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད་སངས་རྒྱས་ཀྱི་གོ་འཕང་མ་ཐོབ་ཀྱི་བར་དུ། རྒྱལ་བ་ཐམས་ཅད་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་
ཡང་རས་བྲིས་ཀྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་ཐམས་ཅད་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བརྟན་པར་བཞུགས་
ནས་བདག་དང་སེམས་ཅན་ཐམས་ཅད་ལ་དངོས་གྲུབ་མ་ལུས་པ་སྩལ་དུ་གསོལ། ཅེས་དང་། ༀ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཅེས་ལན་གསུམ་གྱིས་བརྟན་པར་བྱས་ཤིང་མེ་ཏོག་དོར་རོ། དེ་ནས་

༄༅། །དྲིལ་བུ་གསིལ་ཞིང་། སྟོན་མཆོག་དམ་པ་ལྷ་མའི༴ སངས་རྒྱས་ཕྱག་འཚལ༴ སེམས་ཅན༴ དེ་དག༴ ཞི་བ་ཆགས་བྲལ༴ ཆོས་ལ་ཕྱག༴ སེམས་
ཅན༴ དེ་དག་ཐམས་ཅད༴ ཚོགས་ཀྱི༴ དགེ་འདུན༴ སེམས་ཅན༴ དེ་དག༴ བདག་ཅག་འཁོར་དང་བཅས་པ་ཐམས་ཅད་མི་མཐུན་པའི་ཕྱོགས་ཐམས་ཅད་
ཏུ་རྒྱལ་བར་གྱུར་ཅིག །ཅེས་བརྗོད་ནས་རོལ་མོ་བྱས་ཤིང་མེ་ཏོག་དོར་རོ། །སླར་ཡང་བསྔོ་བ་རྣམ་པར་དག་པ་བཏབ་ལ། རས་བྲིས་བཀུར་སྟི་དང་བཅས་པ་བསྡུས་ལ་དབེན་པར་བཞག །མཆོད་རྫས་དམན་པ་རྣམས་
མགོན་མེད་པ་དང་ཕོངས་པ་ལ་སྦྱིན། གོས་ཟུང་ལ་སོགས་མཆོད་རྟེན་དང་སངས་རྒྱས་ཀྱི་སྐུ་ལ་ཕུལ་ནས་ལས་ཀྱི་རྗེས་མི་མངོན་པར་བྱའོ།། ། དཔལ་ལྡན་ངན་སོང་ཀུན་སྦྱོང་ཆོ་གའི་རིམ། །རྒྱུད་དང་རིན་ཆེན་བཟང་པོའི་བཤད་སྲོལ་དང་། །
རྡོ་རྗེ་འཆང་དངོས་རྗེ་བཙུན་གསུང་རབ་ལྟར། །འཁྲུལ་མེད་གོ་བདེའི་ངག་གིས་རྣམ་པར་སྦྱར། །དགེ་བ་གང་དེས་མར་གྱུར་འགྲོ་བ་ཀུན། །སྡུག་བསྔལ་རྒྱུ་དང་བཅས་ལས་རྣམ་གྲོལ་ཞིང་། །རྣམ་དག་བྱང་ཆུབ་སྤྱོད་པས་རྒྱུད་སྦྱངས་ནས། །
ཁྱབ་བདག་རྡོ་རྗེ་སེམས་དཔར་འགྱུར་བར་ཤོག །ཀུན་རིག་རྩ་བའི་དཀྱིལ་འཁོར་གྱི་ཆོ་ག་གཞན་ཕན་མཐའ་ཡས་ཞེས་བྱ་བ་འདི་ནི། ཤེས་བྱའི་དཀྱིལ་འཁོར་ཐམས་ཅད་ལ་བསྙེངས་པ་མི་མངའ་བའི་མཁྱེན་རབ་ཅན་རྗེ་བཙུན་དམ་པ་ཡེ་ཤེས་རྒྱལ་

མཚན་དཔལ་བཟང་པོའི་ཞབས་རྡུལ་སྤྱི་བོས་བླངས་པ། ཤཱཀྱའི་དགེ་སློང་ཀུན་དགའ་བཟང་པོ་ལ། ལྷ་རིགས་བྱང་ཆུབ་སེམས་དཔའ་གུ་གེ་ཆོས་ཀྱི་རྒྱལ་པོས་ཐོག་མར་བཀའ་སྩལ་ཞིང་། བར་དུ་དགེ་བའི་བཤེས་གཉེན་རབ་ཏུ་མང་པོས་བསྐུལ་བ་
དང་། མཐར་མདོ་དང་སྔགས་ཀྱི་སྡེ་སྣོད་རབ་ཏུ་མང་པོ་ལ་སྦྱངས་ཤིང་ཟབ་མོའི་དོན་ལ་དད་པ་ཐོབ་པ། སྡེ་སྣོད་འཛིན་པ་བསམ་གྲུབ་བཟང་པོས་ཡང་ཡང་དུ་བསྐུལ་ཞིང་ཡི་གེའི་རྐྱེན་སྦྱར་བ་ལ་བརྟེན་ནས་རྔ་ཆེན་གྱི་ལོ་ཐ་སྐར་གྱི་ཟླ་བའི་ཉེར་ལྔ་ལ་
དཔལ་ཨེ་ཝཾ་ཆོས་ལྡན་གྱི་དགོན་པར་སྦྱར་བའོ། །འདིས་བསྟན་པ་དང་སེམས་ཅན་མཐའ་ཡས་པ་ལ་ཕན་ཐོགས་པར་གྱུར་ཅིག། །། ། ཅེས་སྙིགས་དུས་ཀྱི་རྒྱལ་བ་གཉིས་པ་སྟོན་མཆོག་ཐུབ་པའི་དབང་པོའི་ལུང་གིས་རབ་ཏུ་བསྔགས་པའི་རྡོ་རྗེ་
འཆང་ཀུན་དགའ་བཟང་པོས་མཛད་པའི་གཞན་ཕན་མཐའ་ཡས་ལས། ངག་འདོན་གྱི་རིམ་པ་སོགས་ཁོངས་མང་དུ་བཞུགས་པ་དང་། ཕྱག་ལེན་མི་གསལ་བ་འགའ་ཞིག་མཆིས་པ་རྣམས་བློ་དམན་རྣམས་ཀྱིས་རྟོགས་པར་དཀའ་བས། ངག་འདོན་
རྣམས་ནག་འགྲོས་ཀླགས་ཆོག་དང་། ཕྱག་ལེན་རིགས་ཁ་གསལ་ཅན་ཞིག་བྲིས་ཤིག་ཅེས་རྣམ་རྒྱལ་གསེར་ཁང་གི་མཁན་ཟུར་ཀུན་དགའ་རྒྱལ་མཚན་དང་། རབ་འབྱམས་སྨྲ་བའི་དབང་ཕྱུག་བླ་མ་ཀུན་དགའ་འཇམ་དབྱངས་ཀྱི་དབོན་པོ་བཤེས་
གཉེན་བསོད་ནམས་ཆོས་གྲགས་རྣམ་གཉིས་ནས་བཀྲ་ཤིས་པའི་ལྷ་རེག་དང་། རིན་ཆེན་གཉིས་པའི་རྟེན་དང་བཅས་པས་གསུང་གིས་བསྐུལ་མ་གནང་བ་ལ་བརྟེན་ནས་༧ངོར་ཆེན་རྡོ་རྗེ་འཆང་གིས་མཛད་པའི་གཞན་ཕན་མཐའ་ཡས་ཀྱི་དགོངས་པ་

༄༅། །སོར་བཞག །དེར་མི་གསལ་བ་རྣམས་ཀུན་མཁྱེན་གུང་རུའི་རྣམ་བཤད་དང་། ཐར་རྩེའི་མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་གྱིས་མཛད་པའི་ཟུར་འདེབས་དང་། བུམ་ཆོག་ནག་འགྲོས་མ་
གཉིས་དཀྱུས་སུ་བཅུག །གཞན་ཡང་ས་སྐྱ་པ་ཆེན་པོ་ངག་དབང་ཀུན་དགའ་བསོད་ནམས་ཀྱིས་མཛད་པའི་གཞན་ཕན་ལྷུན་གྲུབ་ལའང་ཞིབ་ཏུ་དཔྱད། ཁྱད་པར་དུ་ཡང་རྗེ་བཙུན་ཨེ་ཝཾ་པའི་ཕྱག་ལེན་དྲི་མ་མེད་པས་ཁ་བསྐང་། ངོར་ཆེན་དཀོན་
མཆོག་དཔལ་ལྡན་གྱིས་མཛད་པའི་བར་དོ་ངོ་སྤྲོད། སངས་རྒྱས་ཕུན་ཚོགས་ཀྱིས་མཛད་པའི་བྱང་བུ་བསྲེག་པའི་བརྡ་སྤྲོད། ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་སཱཙྪ་རབ་གནས་བསྡུས་པ། ཕྱག་ཆེན་གྱི་ཟིན་བྲིས་བཅས་
དཀྱུས་སུ་བཅུག་སྟེ་ནག་འགྲོས་ཀླགས་ཆོག་མའི་ཚུལ་དུ་བཀོད་པ་འདི་ཡང་། ཁྱབ་བདག་རྡོ་རྗེ་སེམས་དཔའི་ངོ་བོར་བཞུགས་པ་མཁན་ཆེན་རྡོ་རྗེ་འཆང་བྱམས་པ་ཀུན་དགའ་བསྟན་པའི་རྒྱལ་མཚན་བཀྲ་ཤིས་གྲགས་པའི་རྒྱལ་མཚན་དཔལ་བཟང་པོ་
དང་༑ ཐུབ་བསྟན་ཡོངས་རྫོགས་ཀྱི་ཤིང་རྟ་ཆེན་པོ་འཇམ་པའི་དབྱངས་ངུར་སྨིག་གར་གྱི་རྣམ་པར་རོལ་པ་མཆོག་སྤྲུལ་ཐམས་ཅད་མཁྱེན་གཟིགས་ཆེན་པོ་འཇམ་དབྱངས་མཁྱེན་བརྩེའི་དབང་པོ་ལ་སོགས་པ་སྐྱེས་ཆེན་དུ་མའི་ཞབས་རྡུལ་སྤྱི་བོས་རེག་
པ་ཤཱཀྱའི་དགེ་སློང་དཔལ་ལྡན་བློ་གྲོས་བསྟན་པའི་རྒྱལ་མཚན་གྱིས་ལྷ་ལྡན་སྤྲུལ་པའི་གཙུག་ལག་ཁང་གི་ཉེ་འདབས་ཐོན་མིའི་བླ་བྲང་དུ་སྦྱར་བའི་དགེ་བས་སེམས་ཅན་ཐམས་ཅད་ཁྱབ་བདག་རྣམ་སྣང་ཆེན་པོའི་གོ་འཕང་ཐོབ་པའི་རྒྱུར་གྱུར་ཅིག། །།

༑ སྲུང་འཁོར་བསྡུས་པ་ནི། སྲུང་འཁོར་བསྡུས་པ་བསྒོམ་པ་ལ་སྤྲོ་ན། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷ་ཝ་ཤུདྡྷོཉ་ཧཾ་གིས་ཆོས་བདག་མེད་པ་བསྒོམ། སྟོང་པའི་ངང་ལས་པཾ་ལས་པདྨ། ཨ་ལས་ཟླ་
བའི་དཀྱིལ་འཁོར་གྱི་སྟེང་དུ་ཧཱུྃ་ལྗང་སྔོན། དེ་ལས་འོད་འཕྲོས་འདུས་གཅིག་ཏུ་གྱུར་པ་ལས་རང་ཉིད་ཕྱག་ན་རྡོ་རྗེ་སྐུ་མདོག་ལྗང་སྔོན་ཞི་བའི་ཉམས་ཅན་ཞལ་གཅིག་ཕྱག་
གཉིས་པ། གཡས་རྡོ་རྗེ་རྩེ་ལྔ་པ་ཐུགས་ཀར་འཛིན་ཅིང་། གཡོན་དྲིལ་བུ་དཀུར་བརྟེན་པ། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ། སེམས་དཔའི་
སྐྱིལ་མོ་ཀྲུང་གིས་བཞུགས་པར་བསམ། དེའི་སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་མཐིང་ནག་དེ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས། བདག་ཉིད་ཁྲོ་
བོ་འཇིག་རྟེན་གསུམ་ལས་རྣམ་པར་རྒྱལ་བ་དབུ་མཐའ་ཡས་པ་ཕྱག་མཐའ་ཡས་པ། སྐུ་མདོག་སྔོན་པོ་སྦྲུལ་དང་མི་སྡུག་པའི་རྒྱན་གྱིས་བརྒྱན་པ། སྟག་གི་པགས་པའི་
ཤམ་ཐབས་ཅན། རྩ་ཕྱག་གཉིས་ཀྱིས་ཧཱུྃ་མཛད་ཀྱི་ཕྱག་རྒྱ་མཛད་པ། ཕྱག་ལྷག་མ་རྣམས་ཀྱིས་རལ་གྲི་ལ་སོགས་པའི་མཚོན་ཆ་སྣ་ཚོགས་དང་རྒྱུ་མ་དང་མགོ་ཐོད་ཤས་

༄༅། །གང་བ་བསྣམས་པ། གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ་ལ། ལག་པ་རྡོ་རྗེའི་ཁུ་ཚུར་གཉིས་རྒྱབ་སྤྲད་པའི་མཐེའུ་ཆུང་གཉིས་ལུ་གུ་
རྒྱུད་དུ་སྦྲེལ་མཛུབ་མོ་གཉིས་སྡིག་མཛུབ་ཏུ་བྱས་པ་གནས་གསུམ་དུ་རེག་ཅིང་། ཨོཾ་བཛྲ་སཏཱ་ཀྲོ་དྷ་ཨ་ན་ལཱརྐ་མ་ཧཱ་བཛྲ་ཀྲོ་དྷ། དྲ་བ་དྲ་བ། བི་དྲ་བ་བི་དྲ་བ། སརྦྦ་ཨ་པ་ཡ་ནཱ་ཤ་ཡ་ནཱ་ཤ་ཡ་ཧ་
ར་ཧ་ར་པྲ་ནཱ་ན་ཧཱུྃ་ཕཊ། ཅེས་ལན་གསུམ་གྱིས་བདག་བཟུང་། ཡང་ལན་གསུམ་བརྗོད་ལ། དང་པོས་འོག་རྡོ་རྗེའི་ས་གཞི་དང་། གཉིས་པས་ཕྱོགས་རྡོ་རྗེའི་རྭ་བ་མེ་རི་དང་བཅས་པ། གསུམ་པས་དེའི་ནང་དུ་རྡོ་རྗེའི་གུར་
བསམས་ལ་གནས་བསྲུང་། ཡང་ལན་གསུམ་བརྗོད་པས། རྣལ་འབྱོར་བསྲུང་བར་བསམ་སྟེ་སྲུང་བའི་འཁོར་ལོ་བསྒོམ་བའོ། །ཀུན་རིག་བརྒྱུད་འདེབས་བཞུགས། སྭསྟི། འདྲེན་མཆོག་ཞིང་གི་སྟོན་པ་ཤཱཀྱའི་ཏོག །
གསང་ཆེན་རྒྱུད་སྡེའི་མངའ་བདག་རྡོ་རྗེ་འཛིན། །ཤར་ཕྱོགས་ཟ་ཧོར་རྒྱལ་པོ་རབ་གསལ་ཟླ། །འགྲོ་བའི་སྐྱབས་མཆོག་གསུམ་ལ་གསོལ་བ་འདེབས། །རྣམ་མང་རྒྱུད་
སྡེའི་དོན་རྟོགས་རབ་འབྱོར་བསྐྱངས། །སྒྲོལ་མས་རྗེས་བཟུང་ཀུན་དགའ་སྙིང་པོ་དང་། །རྣལ་འབྱོར་རྒྱུད་ཀུན་མཁྱེན་པའི་ཤེས་རབ་བསྐྱངས། །ཡོ་གའི་སྲོལ་འབྱེད་

གསུམ་ལ་གསོལ་བ་འདེབས། །གསང་ཆེན་མངའ་བདག་ཞི་བའི་སྙིང་པོ་དང་། །དཔག་ཡས་ཐུགས་རྗེའི་གཏེར་ཆེན་དགེ་མཚན་བཤེས། །ཚུལ་ཁྲིམས་ནོར་བུ་འཛིན་པ་
བདེ་བའི་ཞབས། །དགེ་ལེགས་འབྱུང་གནས་གསུམ་ལ་གསོལ་བ་འདེབས། །རིག་གནས་མཐར་ཕྱིན་དད་བྱེད་གོ་ཆ་དང་། །གངས་ཅན་དགེ་ལེགས་མཛད་པའི་རིན་
ཆེན་བཟང་། །གསང་སྔགས་ནུས་པའི་མཐུ་བརྙེས་བྲག་སྟེངས་པ། །བོད་ཡུལ་གསལ་མཛད་གསུམ་ལ་གསོལ་བ་འདེབས། །རིམ་གཉིས་བརྟན་པ་ཐོབ་པའི་བློ་གྲོས་
གྲགས༑ །སྙིགས་དུས་སྐྱེ་དགུའི་སྐྱབས་མཆོག་ས་སྐྱ་པ། །དེས་གསུངས་གདམས་པའི་མཛོད་འཛིན་བསོད་ནམས་རྩེ། །ཕན་བདེའི་རྒྱས་མཛད་གསུམ་ལ་གསོལ་བ་
འདེབས༑ །རྨད་བྱུང་རྒྱུད་སྡེའི་དོན་དགོངས་རྗེ་བཙུན་པ། །ཤེས་བྱ་ཀུན་མཁྱེན་ས་སྐྱ་པཎྜི་ཏ། །ཟག་མེད་ཆོས་ལ་དབང་འབྱོར་འཕགས་པའི་ཞབས། །འཇམ་
དབྱངས་རྣམ་འཕྲུལ་གསུམ་ལ་གསོལ་བ་འདེབས། །མཐའ་ཡས་འགྲོ་བའི་དོན་མཛད་དཀོན་མཆོག་དཔལ། །ཉམས་དང་རྟོགས་པ་མཐར་ཕྱིན་བྲག་ཕུག་པ། །རྒྱལ་

༄༅། །བའི་བསྟན་འཛིན་བསོད་ནམས་རྒྱལ་མཚན་པ། །རྒྱུད་སྡེའི་སྲོལ་འཛིན་གསུམ་ལ་གསོལ་བ་འདེབས། །སྙན་བརྒྱུད་རྒྱ་མཚོའི་འབྱུང་གནས་དཔལ་ལྡན་པ། །
ཚོགས་གཉིས་ཡོངས་རྫོགས་ཡེ་ཤེས་རྒྱལ་མཚན་པ། །རྡོ་རྗེ་འཆང་དངོས་ཀུན་དགའ་བཟང་པོ་སྟེ། །བསྟན་པའི་སྒྲོན་མེ་གསུམ་ལ་གསོལ་བ་འདེབས། །བྱམས་དང་
སྙིང་རྗེའི་བདག་ཉིད་དཀོན་མཆོག་མཚན། །དྲི་མེད་རིང་ལུགས་འབྱེད་མཁས་ཀུན་མཁྱེན་པ། །བྱིན་རླབས་ཀུན་འབྱུང་སངས་རྒྱས་རིན་ཆེན་ཞབས། །གྲུབ་པ་མཐར་
ཕྱིན་གསུམ་ལ་གསོལ་བ་འདེབས། །རྒྱུད་སྡེའི་མངའ་བདག་ལྷ་མཆོག་སེང་གེ་དང་། །མཁྱེན་རབ་མཐར་ཕྱིན་བུདྡྷ་སིདྷའི་ཞབས། །ཐར་པའི་ལམ་སྟོན་ནམ་མཁའ་
དཔལ་བཟང་སྟེ། །འདྲེན་མཆོག་བླ་མ་གསུམ་ལ་གསོལ་བ་འདེབས། །མཁས་གྲུབ་ཆེན་པོ་ནམ་མཁའ་སངས་རྒྱས་དང་། །འཇམ་དབྱངས་བླ་མ་ནམ་མཁའ་དཔལ་
བཟང་ཞབས། །གང་དེའི་རྗེས་གཟུང་སངས་རྒྱས་ཕུན་ཚོགས་ཏེ། །བསྟན་པའི་ཉི་མ་གསུམ མཁས་པའི་གཙུག་རྒྱན་ཚུལ་ཁྲིམས་དཔལ་བཟང་དང་། །གྲུབ་པའི་

དབང་ཕྱུག་བྱམས་པ་བསོད་ནམས་བཟང་། །ཐུགས་རྗེའི་གཏེར་ཆེན་ནམ་མཁའ་བསམ་གྲུབ་སྟེ། །མཚུངས་མེད་བཤེས་གཉེན་གསུམ༴ ངག་གི་དབང་པོ་ཀུན་དགའ་
བློ་གྲོས་དང་། །ཐམས་ཅད་མཁྱེན་པ་ནམ་མཁའ་འཆི་མེད་ཞབས། །རིགས་ཀུན་ཁྱབ་བདག་ཀུན་དགའ་བསྟན་འཛིན་སྟེ། །འཁོར་ལོའི་མགོན་པོ་གསུམ་ལ༴ །
སྙིགས་དུས་འགྲོ་བའི་སྐྱབས་མཆོག་ཝཱ་གིན། །དཀྱིལ་འཁོར་གཙོ་བོ་དྲིན་ཅན་ཆོས་ཀྱི་རྗེ། །ཁྱབ་བདག་ཀུན་དགའ་འཇམ་དབྱངས་ལ་སོགས་པ། །རྩ་བརྒྱུད་བླ་མ་
རྣམས་ལ༴ ལུས་ངག་ཡིད་ཀྱིས་ཕྱག་འཚལ་མཆོད་པ་འབུལ། །བདག་གཞན་དུས་གསུམ་དགེ་ལ་རྗེས་ཡི་རངས། །གྲངས་མེད་སྐྱེ་དགུ་སྨིན་གྲོལ་མ་གྱུར་བར། །
ཆོས་འཁོར་བསྐོར་ཞིང་རྟག་པར་བཞུགས་སུ་གསོལ། །དམིགས་ཡུལ་ཚེ་འདས་འདི་ཡིས་གཙོ་བྱས་པས། །མ་གྱུར་འགྲོ་བས་དུག་གསུམ་གྱིས་བསླངས་པའི། །མི་
དགེའི་ལས་རྣམས་ཆེ་ཆུང་ཅི་བསགས་པ། །བླ་མ་རྣམ་སྣང་ཆེན་པོའི་སྤྱན་སྔ་རུ། །གནོང་ཞིང་འགྱོད་པའི་སེམས་ཀྱིས་བཤགས་བགྱིད་ཅིང་། །བདག་དང་སྲིད་མཚོར་

༄༅། །འཁྱམས་པའི་སེམས་ཅན་རྣམས། །ལས་ངན་སྡིག་སྒྲིབ་སྦྱངས་ཤིང་ལམ་བསྟན་ནས། །བདེ་ཆེན་མཁའ་སྤྱོད་གནས་སུ་འཁྲིད་པར་ཤོག །འདི་ལྟར་
བགྱིས་པའི་དགེ་བ་འདིས་མཚོན་ནས། །དུས་གསུམ་རྣམས་སུ་དགེ་བ་ཅི་བསགས་མཐུས། །དམིགས་ཡུལ་ངན་འགྲོའི་སྡུག་བསྔལ་ལས་གྲོལ་ནས། །ཁྱབ་བདག་ཆོས་
དབྱིངས་རྒྱལ་བ་ཉིད་གྱུར་ཅིག །ཅེས་པ་འདི་ས་ལོ་འཇམ་དབྱངས་ཀུན་དགའ་བསོད་ནམས་ཀྱིས་མཛད་གསུངས་སོ།། །།བཀྲ་ཤིས་ནི། རྣམ་པར་སྣང་མཛད་རིགས་བཞི་ཡུམ་དང་བཅས། །སེམས་
དཔའ་བཅུ་དྲུག་ཆོས་ཀྱི་སྒོ་བ་བཞི། །སྐལ་བཟང་ཉན་ཐོས་རང་རྒྱལ་ཁྲོ་བོའི་ཚོགས། །དཀྱིལ་འཁོར་ལྷ་ཚོགས་རྣམས་ཀྱིས་བཀྲ་ཤིས་ཤོག། །། ༈ རྒྱ་གར་སྐད་དུ།
རཏྣ་ཏྲ་ཡ་མངྒ་ལ་གྲྭ་ཐཱ། བོད་སྐད་དུ། དཀོན་མཆོག་གསུམ་གྱི་བཀྲ་ཤིས་ཀྱི་ཚིགས་སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ། །ཆེ་བའི་ཆེ་མཆོག་སྟོན་མཆོག་བླ་ན་མེད། །ཆོས་རྗེ་ཉི་མ་རྒྱལ་བའི་
བྱིན་རླབས་ཀྱིས། །བདུད་དང་བགེགས་རིགས་གནོད་པའི་དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཆོས་ཉིད་བདེན་པའི་ཆོས་མཆོག་བླ་ན་མེད། ། 

དམ་ཆོས་བདུད་རྩི་བདེན་པའི་བྱིན་རླབས་ཀྱིས། །ཉོན་མོངས་སྡུག་བསྔལ་གདུང་བའི་དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །དགེ་འདུན་ཡོན་
ཏན་རིན་ཆེན་དཔལ་འབར་བ། །རྒྱལ་སྲས་ཕན་མཛད་བདེན་པའི་བྱིན་རླབས་ཀྱིས། །ཉེས་པའི་སྐྱོན་བྲལ་དགེ་ཚོགས་རྣམ་པར་འཕེལ། །རྟག་ཏུ་དཔལ་གནས་ཉིན་
མཚན་བཀྲ་ཤིས་ཤོག །ཚངས་དང་ལྷ་དབང་སྲུང་མའི་བྱིན་རླབས་ཀྱིས། །ཕན་མཛད་ལྷ་ཡི་བཀྲ་ཤིས་གནས་གྱུར་ནས། །དགེ་ལེགས་བསམ་པ་ཡིད་བཞིན་འགྲུབ་པ་
དང་༑ །ཚེ་འདི་ནད་མེད་བདེ་སྐྱིད་ལྡན་པར་ཤོག །དཀོན་མཆོག་གསུམ་གྱི་བཀྲ་ཤིས་ཀྱི་ཚིགས་སུ་བཅད་པ། བཅོམ་ལྡན་འདས་ཀྱིས་ཁྱིམ་བདག་དེས་པ་ལ་གསུངས་པའོ།། །།༈ དཀོན་མཆོག་གསུམ་ལ་ཕྱག་འཚལ་
ལོ༑ །དཔལ་རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ལྷ་སུམ་ཅུ་རྩ་བདུན་གྱི་བཀྲ་ཤིས་ཀྱི་ཚིགས་སུ་བཅད་པ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །བཅོམ་ལྡན་རྣམ་པར་
སྣང་མཛད་རྒྱལ་བ་མི་བསྐྱོད་པ། །རིན་ཆེན་འབྱུང་ལྡན་འོད་དཔག་མེད་དང་དོན་ཡོད་གྲུབ། །རིགས་ལྔ་བདེ་གཤེགས་རྣམས་ཀྱི་བཀྲ་ཤིས་གང་ཡོད་པ། །བཀྲ་ཤིས་

༄༅། །དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་སེམས་མ་དང་ནི་རིན་ཆེན་སེམས་མ་དང་། །ཆོས་ཀྱི་སེམས་མ་དང་ནི་ལས་ཀྱི་སེམས་མར་བཅས། །
བཅོམ་ལྡན་ཡུམ་མཆོག་རྣམས་ཀྱིས་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་སེམས་དཔའ་དང་ནི་རྡོ་རྗེ་རྒྱལ་པོ་དང་། །
རྡོ་རྗེ་ཆགས་པ་དང་ནི་རྡོ་རྗེ་ལེགས་པར་བཅས། །བཅོམ་ལྡན་མི་བསྐྱོད་འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་
རྗེ་རིན་ཆེན་དང་ནི་རྡོ་རྗེ་གཟི་བརྗིད་དང་། །རྡོ་རྗེ་རྒྱལ་མཚན་དང་ནི་རྡོ་རྗེ་བཞད་པར་བཅས། །བཅོམ་ལྡན་རིན་འབྱུང་འཁོར་བཅས་བཀྲ་ཤིས་གང་ཡོད་པ། །བཀྲ་
ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་ཆོས་རབ་དང་ནི་རྡོ་རྗེ་རྣོན་པོ་དང་། །རྡོ་རྗེ་འཁོར་ལོ་དང་ནི་རྡོ་རྗེ་སྨྲ་བར་བཅས། །བཅོམ་ལྡན་སྣང་མཐའི་
འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་ལས་རབ་དང་ནི་རྡོ་རྗེ་སྲུང་བ་དང་། །རྡོ་རྗེ་གནོད་སྦྱིན་དང་ནི་རྡོ་རྗེ་ཁུ་

ཚུར་བཅས། །བཅོམ་ལྡན་དོན་གྲུབ་འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །ལྷ་མོ་སྒེག་མོ་དང་ནི་ལྷ་མོ་ཕྲེང་བ་མ། །
ལྷ་མོ་གླུ་མ་དང་ནི་ལྷ་མོ་གར་མར་བཅས། །ནང་གི་མཆོད་པའི་ལྷ་མོའི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །ལྷ་མོ་བདུག་
སྤོས་མ་དང་ལྷ་མོ་མེ་ཏོག་མ། །ལྷ་མོ་མར་མེ་མ་དང་ལྷ་མོ་དྲི་མར་བཅས། །ཕྱི་ཡི་མཆོད་པའི་ལྷ་མོའི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་
བཀྲ་ཤིས་ཤོག །སྒོ་བ་ལྕགས་ཀྱུ་མ་དང་སྒོ་བ་ཞགས་པ་དང་། །སྒོ་བ་ལྕགས་སྒྲོག་མ་དང་སྒོ་བ་དྲིལ་བུར་བཅས། །བཅོམ་ལྡན་སྒོ་སྲུང་རྣམས་ཀྱིས་བཀྲ་ཤིས་གང་ཡོད་
པ༑ །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །དབལ་རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ལྷ་སུམ་ཅུ་རྩ་བདུན་གྱི་བཀྲ་ཤིས་ཚིགས་སུ་བཅད་པ་
རྫོགས་སོ།། །།ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏི་པ་རི་ཤོ་དྷ་ནེ་རཱ་ཛཱ་ཡ་ཏ་ཐཱ་ག་ཏཱ་ཡ་ཨརྷ་ཏེ་སམྱཀྶཾ་བུད་དྷ་ཡ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་

༄༅། །ངན་སོང་ཐམས་ཅད་ཡོངས་སུ་སྦྱོང་བའི་རྒྱལ་པོ་ལ་ཕྱག་འཚལ་ལོ། ཏདྱ་ཐཱ། འདི་ལྟ་སྟེ། ཨོཾ་ཤོདྷ་ནེ། སྦྱོང་མ་སྦྱོང་མ། ཤོདྨ་ནེ་སརྦ་པཱ་པཾ་བི་ཤོདྷ་ནེ། སྡིག་པ་ཐམས་ཅད་རྣམ་པར་སྦྱོང་
མ༑ ཤུདྡྷེ་བི་ཤུདྡྷེ། དག་ཅིང་རྣམ་པར་དག་མ། སརྦ་ཀརྨ་ཨཱ་བ་ར་ཎ་བི་ཤུདྡྷེ་སྭཱ་ཧཱ། ལས་ཀྱི་སྒྲིབ་པ་ཐམས་ཅད་རྣམ་པར་དག་མ། ཨོཾ་སྭསྟི། སྤྲོས་བྲལ་ཆོས་དབྱིངས་ངོ་བོ་རྣམ་པར་དག་ཀྱང་གདུལ་བྱའི་སྣང་ངོར་
གཟུགས་ཀྱི་སྐུར་བཞེངས་པ། །ངན་སོང་སྡུག་བསྔལ་ཞི་མཛད་ཁྱབ་བདག་རྒྱལ་བ་རྣམ་པར་སྣང་མཛད་ལ་བཏུད་ནས། །རྒྱུད་རྒྱལ་ངན་སོང་སྦྱང་བའི་རྒྱ་མཚོ་ལེགས་བསྲུབས་དཀྱིལ་འཁོར་ཆོ་ག་གཞན་ཕན་བདུད་ཀ༽རྩི་དང་། །བསྙེན་ཁ༽རྒྱས་ཆ་
ག༽གསུམ་ཚེ་ལྡན་རྗེས་ང༽འཛིན་དབང་ཅ༽གི་མཚམས་སྦྱར་ཞེ་ཆ༽དགུའི་ཕན་ཡོན་དང་། །ཞི་ཇ༽བའི་སྲེག་བླུག་སྦྱིན་བསྲེག་ཉ༽ཚ་སྒྲུབ་ཏ༽བཅས་འདི་མི་ཉམས་སྔར་བཞིན་དར་བའི་ལྷག་བསམ་གྱིས། །ཆོས་སྦྱིན་གཅིག་ལས་དུ་མ་འཕྲོ་བའི་ངོ་
མཚར་སྤར་གྱི་ཕྱི་མོ་འདི་ཉིད་སྐྲུན་པ་པོ། །སྟག་གཟིགས་ཝ་ཤུས་འཇམ་དབྱངས་ཆོས་འཕེལ་གཞན་ཕན་སེངྒེ་གཙོ་དང་དགེ་མཚོ་ཚེ་རིང་དབང་མོ་དང་། །ཨ་པད་ལ་སོགས་ཚུལ་འདི་མོས་པ་རྣམ་དཀར་དུ་མས་འབད་པས་སྒྲུབས། །དེ་ལས་བྱུང་
བའི་དགེ་བ་ཡིས། །འཇམ་དབྱངས་བསྟན་པའི་ཉི་མ་དང་། །རིས་མེད་བསྟན་འཛིན་ཐམས་ཅད་ཀྱིས། །ཞབས་བསྟན་ཕྲིན་ལས་ཕྱོགས་བཅུར་ཁྱབ། །ཨེ་ཝཾ་རིང་ལུགས་རྒྱས་པ་དང་། །རྒྱལ་བསྟན་མི་ཉམས་གོང་དུ་འཕེལ། །རྒྱུ་ཟས་ཁ་

ལག་འབྲེལ་རིགས་དང་། །མཁའ་ཁྱབ་སངས་རྒྱས་ཐོབ་ཕྱིར་བསྔོ། །དེང་དུས་རྒྱལ་བསྟན་རིན་པོ་ཆེ་ཉམས་རྒུད་ཆེར་གྱུར་པ་སླར་གསོ་བ་དང་། ཚུལ་འདིས་རིང་ལུགས་ཉམས་ལེན་མཛད་ཅིང་གསོན་གཤིན་གྱི་དད་རྫས་ལ་རློམ་པ་བླ་མའི་གོ་སར་
ཕྱིན་པ་འགས་ཀྱང་ནག་འགྲོས་ཞེས་པ་ཨེ་ཝཾ་པའི་རིང་ལུགས་ལ་ཐོས་མ་མྱོང་གསུང་པ་རེ་འགའ་མཐོང་བ་དང་། ཚུལ་འདི་ལག་ལེན་ལ་མོས་པའི་གྲྭ་ཆུང་དང་། བདག་འདྲའི་བློ་དམན་རྣམས་ཀྱིས་ཕྱག་ལེན་ཇི་བཞིན་རྟོགས་པའི་རེ་བས་ངོར་ཨེ་ཝཾ་
པའི་ནག་འགྲོས་བཀླག་ཆོག་མ་ལ་གཞི་བྱས། འབྲུ་ནོར་ཆ་རེ་རྣམས་སྡེ་དགེ་ལྷུན་གྲུབ་སྟེང་གི་སྤར་རིང་དང་སྤོ་དགོན་ལྡེབ་ཐུང་བཅས་ལ་བཏུགས་ཏེ་དག་པར་བགྱིས་པ་མིག་དམར་ཞེས་པ་འབྱུང་བ་བཞི་ལྡན་ཤིང་ཕོ་བྱི་བའི་ལོ་ལ་ལེགས་པར་གྲུབ་པ་
སྟག་གཟིགས་མཁས་ཆེན་དགོན་དུ་བཞུགས་དགེའོ།། །།
དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ། །རྡོ་རྗེ་འཛིན་
པའི་ས་ལ་འགོད་པར་ཤོག །བདག་གི་དུས་གསུམ་དགེ་བ་ཅི་བསགས་པ། །ནམ་མཁའི་མཐར་ཐུག་གྱུར་པའི་སེམས་ཅན་ཀུན། །བླ་མེད་རྡོ་རྗེ་ཐེག་པའི་སྣོད་

༄༅།   །གྱུར་ཏེ། །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་བསྒྲིགས་ཤིང་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བྱས་
པ་དགེའོ།། །།

༄༅།  །ཀུན་རིག་དཀྱིལ་འཁོར་ཡོངས་རྫོགས་ཀྱི་སྒྲུབས་ཐབས་ཀྱི་ངག་འདོན་བཀླག་ཆོག་མ་
གཞན་ཕན་སྙིང་པོ་ཞེས་བྱ་བ་བཞུགས་སོ།།

༄༅། །སྭསྟི་བི་ཛཱ་ཡ། ངོར་ཆེན་རྡོ་རྗེ་འཆང་གིས་མཛད་པའི་ཀུན་རིག་དཀྱིལ་འཁོར་ཡོངས་རྫོགས་ཀྱི་སྒྲུབ་ཐབས་ནག་འགྲོས་ངག་འདོན་ནི། བྱང་ཆུབ་
སྤྱོད་པ་ཉིད་ལ་བཀོད། །ཡན་ཆད་དཀྱུས་ལྟར་ལ། དེ་ནས། ཨོཾ་ཤ་ཞེས་དང་། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ།
ཞེས་པས་སྟོང་པར་བསམ། སྟོང་པའི་ངང་ལས་ཨོཾ་བྷ་ཡོངས་སུ་གྱུར་པ་ལས་འབྱུང་བར་རིམ་བརྩེགས་རི་རབ་དང་བཅས་པའི་
སྟེང་དུ། རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་

༄༅། །དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་པའི་སྟེང་རིན་པོ་ཆེའི་ཕ་གུས་བསྐོར་བ་ལ་སྟེང་ནས་དྲ་
བ་དང་དྲ་བ་ཕྱེད་པར་འཕྱང་ཞིང་། །མདའ་ཡབ་དང་། །པུ་ཤུས་མཛེས་པར་བྱས་པ། །སྒོ་བཞིའི་སྟེང་གི་ཐད་སོར་
ཀ་བ་བཞི་བཞིས་བཏེག་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་ཆོས་ཀྱི་འཁོར་ལོ་དང་། གདུགས་དང་།
གཡས་གཡོན་དུ་རི་དྭགས་ཕོ་མོ་དང་། སྣམ་བུ་སོ་སོ་ལ་རྒྱལ་མཚན་དང་། འཕན་ལ་སོགས་པའི་རྒྱན་དུ་མས་བརྒྱན་

པ༑ རྩིག་པའི་ཕྱི་རོལ་དུ་འདོད་ཡོན་གྱི་སྣམ་བུ་དམར་པོ་ལ་གནས་པའི་ལྷ་མོ་སྣ་ཚོགས་པ་མཆོད་རྫས་དུ་མ་ཐོགས་ནས་
འཁོད་པ། དེའི་ཕྱི་རོལ་ཁྱམས་ཁ་དོག་སྣ་ཚོགས་པའི་ཕྱི་རོལ་དུ་འཇིག་རྟེན་པའི་ཁོར་ཡུག་སྔོན་པོ། ཕྱི་རོལ་རྡོ་རྗེའི་
ར་བ་དང་། འོད་ཟེར་ཕྲེང་བས་ཡོངས་སུ་བསྐོར་བའོ། །དེའི་ནང་དུ་རྩ་བའི་དཀྱིལ་འཁོར་གྲུ་བཞི་སྒོ་བཞི་རྟ་བབས་
དང་བཅས་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཆོས་ཀྱི་འཁོར་ལོ་སྔོན་པོ་རྩིབས་བཅུ་དྲུག་པ་ལྟེ་བ་ལེ་ཚེ་

༄༅། །དགུ་པའི་ཕྱོགས་བཞི་ནས་ཀ་བ་གཉིས་གཉིས་ཏེ་བརྒྱད་ཀྱིས་བཏེགས་པའི་སྟེང་རྡོ་རྗེའི་གདུང་ཟླུམ་པོ་དང་།
དེའི་སྟེང་རྡོ་རྗེའི་གདུང་བཞིས་མིག་མང་རིས་སུ་བྲིས་པས་མཛེས་པར་ཕུབ་པ། དབུས་ཕྱུར་བུར་གྱུར་པའི་སྟེང་དུ། རྡོ་
རྗེ་དང་། རིན་པོ་ཆེའི་ཏོག་གིས་བརྒྱན་པ། ཁང་བཟང་གཉིས་ཀའི་ནང་གི་གཞི་ཐམས་ཅད་། ཤར་སྔོ། ལྷོ་
སེར། ནུབ་དམར། བྱང་ལྗང་། དབུས་ཀྱི་རེ་མིག་དཀར་པོའི་དབུས་སུ། སེངྒེའི་ཁྲི། ཤར་དུ་གླང་པོ་

ཆེའི་ཁྲི། ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་དུ་མཁའ་ལྡིང་རྣམས་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དང་། འཁོར་གྱི་ལྷ་རྣམས་ཀྱི་གནས་སུ་པདྨ་དང་
ཟླ་བའི་གདན་ཕྱི་སྒོའི་ཁྲོ་བོ་རྣམས་ལ་ཉི་མའི་གདན། འཇིག་རྟེན་པའི་ཁོར་ཡུག་ལ་སྲོག་ཆགས་ལ་སོགས་པ་སོ་སོའི་གདན་རྣམས་ཡོངས་སུ་རྫོགས་པ། དབུས་ཀྱི་གདན་
གྱི་སྟེང་དུ་ཟླ་བའི་དཀྱིལ་འཁོར་གྱི་མཐར་སྐོར་དུ་ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏི་པ་རི་ཤྭ་དྷ་ནི་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་ཤོ་
དྷ་ནེ་ཤོ་དྷ་ནེ་སརྦ་པཱ་པཾ་བི་ཤོ་དྷ་ནེ། ཤུདྡྷེ་བི་ཤུདྡྷེ། སརྦ་ཀརྨ་ཨཱ་བ་ར་ཎ་བི་ཤོ་དྷ་ནེ་སྭཱ་ཧཱ། ཨོཾ་སརྦ་བིཏ་སརྦ་ཨཱ་ཝ་ར་ཎ་བི་ཤོ་དྷ་ཡ་ཧ་ན་ཧཱུྃ་ཕཊ། དེ་གཉིས་ལས་
འོད་ཟེར་དཔག་ཏུ་མེད་པར་འཕྲོས། འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས། མཛད་པ་བཅུ་གཉིས་
ཀྱི་ཚུལ་གྱིས་སེམས་ཅན་གྱི་དོན་མཛད། སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་རང་ཉིད་བཅོམ་ལྡན་འདས་ཀུན་

༄༅། །རིག་རྣམ་པར་སྣང་མཛད་སྐུ་མདོག་དཀར་པོ་ཞལ་བཞི་དཀར་བ་རྩ་ཞལ་ཤར་དུ་གཟིགས་པ། ཕྱག་གཉིས་
ཏིང་ངེ་འཛིན་གྱི་ཕྱག་རྒྱ་ཅན་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། རང་གི་ཐུགས་ཀར་ཟླ་བའི་དཀྱིལ་འཁོར་
གྱི་མཐའ་སྐོར་དུ་ཨོཾ་ན་མོ་སོགས་དང་། ཨོཾ་སརྦ་བིཏ་ཧཱུྃ། དེ་གཉིས་ལས་འོད་ཟེར་དཔག་ཏུ་མེད་པ་སོགས་ནས། ཆོས་
ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་སྦྱོང་བའི་རྒྱལ་པོ་དཀར་ལ་ཅུང་ཟད་

དམར་བ་ཏིང་ངེ་འཛིན་གྱི་ཕྱག་རྒྱ་ཅན་ཐུགས་ཀ་ནས་ཕྱུང་། ཤར་གྱི་རེ་མིག་གི་གདན་ལ་འཁོད། རྩ་རིགས་དང་། ཨོཾ་སརྦ་བིཏ་ཕཊ། དེ་གཉིས་ལས་སོགས་ནས། འདྲེས་
པ་ལས་རྒྱལ་མཆོག་རིན་ཆེན་སྔོན་པོ་གཡས་མཆོག་སྦྱིན། གཡོན་ཏིང་ངེ་འཛིན་གྱི་ཕྱག་རྒྱ་ཅན་ཐུགས་ཀ་ནས་ཕྱུང་། ལྷོའི་རེ་མིག་གི་གདན་ལ་འཁོད། རྩ་རིག་དང་།
ཨོཾ་སརྦ་བིཏ་ཨཱདེ་གཉིས་ལས་སོགས་ནས། ཤཱཀྱ་རིགས་དབང་སེར་པོ་ཆོས་འཆད་ཀྱི་ཕྱག་རྒྱུ་ཅན་ཐུགས་ཀ་ནས་ཕྱུང་། ནུབ་ཀྱི་རེ་མིག་གི་གདན་ལ་འཁོད། རྩ་རིག་དང་།
ཨོཾ་སརྦ་བིཏ་ཏྲ་ཐ། དེ་གཉིས་ལས་སོགས་ནས། མེ་ཏོག་ཆེར་རྒྱས་ལྗང་གུ་གཡས་སྐྱབས་སྦྱིན་གཡོན་ཏིང་ངེ་འཛིན་གྱི་ཕྱག་རྒྱ་ཅན་ཐུགས་ཀ་ནས་ཕྱུང་། བྱང་གི་རེ་མིག་
གི་གདན་ལ་འཁོད། ཐམས་ཅད་ཀྱང་རིན་པོ་ཆེའི་རྒྱན་དང་དར་གྱི་ན་བཟའ་ཅན། རྡོ་རྗེའི་སྐྱིལ་མོ་ཀྲུང་གིས་བཞུགས་པ་འཁོར་ལོས་སྒྱུར་བའི་ཆ་ལུགས་ཅན་ནོ། །
རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐའ་སྐོར་དུ་ཨོཾ་ན་མོ་སོགས་དང་། ཨོཾ་བུདྡྷ་ལོ་ཙ་ནི་ཧཱུྃ། དེ་གཉིས་ལས་འོད་ཟེར་དཔག་ཏུ་མེད་པར་འཕྲོས། འཇིག་རྟེན་གྱི་

༄༅། །ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས། སླར་འདུས་
ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་སྤྱན་མ་དཀར་མོ་གཡས་པས་སྤྱན་
གྱིས་མཚན་པའི་འཁོར་ལོ་འཛིན་པ་ཐུགས་ཀ་ནས་ཕྱུང་། ཤར་ལྷོའི་རེ་མིག་གི་གདན་ལ་འཁོད། རྩ་རིག་དང་། ཨོ་
བཛྲ་མཱ་མ་ཀཱི་ཏྲཾ། དེ་གཉིས་ལས་སོགས་ནས། མཱ་མ་ཀཱི་སྔོན་མོ་གཡས་རྡོ་རྗེ་འཛིན་པ་ཐུགས་ཀ་ནས་ཕྱུང་། ལྷོ་ནུབ་

ཀྱི་རེ་མིག་གི་གདན་ལ་འཁོད། རྩ་རིག་དང་། ཨོཾ་བཛྲ་པཱཎྜ་རེ་དེ་ཧི་དེ་ཧི་སིདྡྷི་བོ་དྷི་ལོ་ཀི་ཏཱ་རཱཾ་པ་སྭཱ་ཧཱ། དེ་གཉིས་ལས་སོགས་ནས། གོས་དཀར་མོ་དམར་མོ་གཡས་པདྨ་
འཛིན་པ་ཐུགས་ཀ་ནས་ཕྱུང་། ནུབ་བྱང་གི་རེ་མིག་གི་གདན་ལ་འཁོད། རྩ་རིག་དང་། ཨོཾ་བཛྲ་ཏཱ་རེ་ཏུཏྟཱ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ། དེ་གཉིས་ལས་སོགས་ནས། སྒྲོལ་
མ་ལྗང་གུ་གཡས་ཨུཏྤལ་འཛིན་པ་ཐུགས་ཀ་ནས་བྱུང་། བྱང་ཤར་གྱི་རེ་མིག་གི་གདན་ལ་འཁོད། བཞི་ཀའང་ཕྱག་གཡོན་གདན་ལ་བརྟེན་ཅིང་སེམས་དཔའི་སྐྱིལ་མོ་
ཀྲུང་གིས་བཞུགས་པ་སྒེག་ཅིང་ཆགས་པའི་ཉམས་དང་ལྡན་ཞིང་ནུ་འབུར་ཟུང་གིས་མཛེས་པའོ། །རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐའ་སྐོར་དུ་ཨོཾ་ན་མོ་སོགས་
དང་། ཧཱུྃ། དེ་གཉིས་ལས་འོད་ཟེར་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས།
སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ་ཐུགས་ཀ་ནས་ཕྱུང་། །

༄༅། །འཁོར་ལོའི་ཤར་གྱི་རྩིབས་དང་པོ་ལ་འཁོད། རྩ་རིག ཛ དེ་གཉིས་ལས་སོགས་ནས། འདྲེས་པ་ལས་
རྡོ་རྗེ་རྒྱལ་པོ་སེར་པོ་ལྕགས་ཀྱུ་འཛིན་པ་ཐུགས་ཀ་ནས་བྱུང་། རྩིབས་གཉིས་པ་ལ་འཁོད། རྩ་རིག ཧོ༔ དེ་གཉིས་
ལས་སོགས་ནས། རྡོ་རྗེ་ཆགས་པ་དམར་པོ་མདའ་གཞུ་འཛིན་པ་སོགས་ནས། རྩིབས་གསུམ་པ་ལ་འཁོད། རྩ་རིག དྷུ།
དེ་གཉིས་ལས་སོགས་ནས། རྡོ་རྗེ་ལེགས་པ་ལྗང་གུ་རྡོ་རྗེ་སེ་གོལ་གྱིས་ལེགས་སོ་སྟེར་བ་ཐུགས་ཀ་ནས་ཕྱུང་། རྩིབས་

བཞི་པ་ལ་འཁོད། རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐའ་སྐོར་དུ་ཨོཾ་ན་མོ་སོགས་དང་། ཏྲཱྃ། དེ་གཉིས་ལས་འོད་ཟེར་དཔག་ཏུ་མེད་པ་འཕྲོས། འཇིག་
རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས། སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་
མེད་དུ་འདྲེས་པ་ལས་རྡོ་རྗེ་རིན་ཆེན་སེར་པོ་གཡས་རིན་པོ་ཆེ་དཔྲལ་བར་འཇོག་ཅིང་། གཡོན་དྲིལ་བུ་དཀུར་འཛིན་པ་ཐུགས་ཀ་ནས་བྱུང་། འཁོར་ལོའི་ལྷོའི་རྩིབས་
དང་པོ་ལ་འཁོད། རྩ་རིག །རྱ། དེ་གཉིས་ལས་སོགས་ནས། རྡོ་རྗེ་གཟི་བརྗིད་དམར་སེར་ཉི་མའི་དཀྱིལ་འཁོར་འཛིན་པ་སོགས་ནས། རྩིབས་གཉིས་པ་ལ་འཁོད། རྩ་རིག་
བྷྲི༑ དེ་གཉིས་སོགས་ནས། རྡོ་རྗེ་རྒྱལ་མཚན་ནམ་མཁའི་མདོག་ཅན་ཡིད་བཞིན་གྱི་རྒྱལ་མཚན་འཛིན་པ་སོགས་ནས། རྩིབས་གསུམ་པ་ལ་འཁོད། རྩ་རིག ཧ། དེ་
གཉིས་སོགས་ནས། རྡོ་རྗེ་བཞད་པ་དཀར་པོ་སོའི་ཕྲེང་བ་འཛིན་པ་སོགས་ནས། རྩིབས་བཞི་པ་ལ་འཁོད། རང་གི་ཐུགས་ཀར་སོགས་ནས་སྭཱ་ཧཱ། ཧྲཱིུཿ དེ་གཉིས་ལས་

༄༅། །འོད་ཟེར་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་
ཐམས་ཅད་ཀྱི་སྡུག་བསྔལ་ཞི་བར་བྱས། སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་
མེད་དུ་འདྲེས་པ་ལས་རྡོ་རྗེ་ཆོས་དཀར་ལ་ཅུང་ཟད་དམར་བ་གཡོན་པདྨ་འཛིན་ཅིང་གཡས་པས་དེའི་ཁ་འབྱེད་པ་ཐུགས་
ཀ་ནས་ཕྱུང་། འཁོར་ལོའི་ནུབ་ཀྱི་རྩིབས་དང་པོ་ལ་འཁོད། རྩ་རིག དྷཱི༔ དེ་གཉིས་ལས་སོགས་ནས། རྡོ་རྗེ་རྣོན་པོ་

སྔོན་པོ་གཡས་རལ་གྲི་གཡོན་པོ་ཏི་འཛིན་པ་སོགས་ནས། རྩིབས་གཉིས་པ་ལ་འཁོད། རྩ་རིག ཀྲུཾ། དེ་གཉིས་ལས་སོགས་ནས། རྡོ་རྗེ་རྒྱུ་སེར་པོ་གཡས་པའི་གུང་མོ་ལ་
འཁོར་ལོ་རྩིབས་བརྒྱད་པ་བསྐོར་ཞིང་འཛིན་པ་སོགས་ནས། རྩིབས་གསུམ་པ་ལ་འཁོད། རྩ་རིག བྷ། དེ་གཉིས་སོགས་ནས། རྡོ་རྗེ་སྨྲ་བ་དམར་སེར་རྡོ་རྗེའི་ལྗགས་འཛིན་
པ་སོགས་ནས། རྩིབས་བཞི་པ་ལ་འཁོད། རང་གི་ཐུགས་ཀར་སོགས་ནས་སྭཱ་ཧཱ། ཀཾ །དེ་གཉིས་ལས་འོད་ཟེར་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་
སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས། སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་
རྡོ་རྗེ་ལས་སྣ་ཚོགས་མདོག་གཡས་སྣ་ཚོགས་རྡོ་རྗེ་གཡོན་དེས་ཡུ་བ་བྱས་པའི་དྲིལ་བུ་དཀུར་འཛིན་པ། སོགས་ནས། འཁོར་ལོའི་བྱང་གི་རྩིབས་དང་པོ་ལ་འཁོད། རྩ་རིག་
རཾ༑ དེ་གཉིས་ནས། རྡོ་རྗེ་བསྲུང་བ་སེར་པོ་རྡོ་རྗེ་གོ་ཆ་འཛིན་པ་ནས། རྩིབས་གཉིས་པ་ལ་འཁོད། རྩ་རིག ། དེ་གཉིས་ནས། རྡོ་རྗེ་གནོད་སྦྱིན་ནག་པོ་།

༄༅། །ཕྱག་གཉིས་ཀྱིས་ཞལ་གྱི་གཡས་གཡོན་གྱི་ཐད་ཀར་མཆེ་བ་འཛིན་པ་ནས། རྩིབས་གསུམ་པ་ལ་འཁོད།
རྩ་རིག་སཾ། དེ་གཉིས་ནས། རྡོ་རྗེ་ཁུ་ཚུར་སེར་པོ་རྡོ་རྗེ་རྩེ་ལྔ་པ་གཉིས་དམ་ཚིག་གི་ཁུ་ཚུར་གྱིས་འཛིན་པ་ནས། །
རྩིབས་བཞི་པ་ལ་འཁོད། རང་གི་ཐུགས་ཀར་ནས་སྭཱ་ཧཱ། ཧཱུྃ། དེ་གཉིས་ལས་འོད་ཟེར་དཔག་ཏུ་མེད་པར་
འཕྲོས༑ འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས།

སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་སྒེག་མོ་དཀར་མོ་སྙེམས་པའི་ཚུལ་གྱིས་རྡོ་རྗེ་གཉིས་འཛིན་པ་ཐུགས་ཀ་ནས་
ཕྱུང་༑ ནང་གི་གྲ་བཞིའི་ཤར་ལྷོར་གདན་ལ་འཁོད། རྩ་རིག ཏྲཱཾ། དེ་གཉིས་ནས། ཕྲེང་བ་མ་སེར་མོ་ཕྱག་གཉིས་ཀྱིས་འཕྲེང་བ་འཛིན་པ་ཐུགས་ཀ་ནས་བྱུང་།
ལྷོ་ནུབ་ཀྱི་གདན་ལ་འཁོད། རྩ་རིག ཧྲཱིུཿ དེ་གཉིས་ནས། གླུ་མ་དཀར་དམར་པི་ཝང་འཛིན་པ་ཐུགས་ཀ་ནས་བྱུང་། ནུབ་བྱང་གི་གདན་ལ་འཁོད། རྩ་རིག ཨཱ
དེ་གཉིས་ནས། གར་མ་ལྗང་གུ་ཕྱག་གཉིས་ཀྱིས་རྡོ་རྗེ་རྩེ་གསུམ་པ་འཛིན་པ་གར་བྱེད་པ་ཐུགས་ཀ་ནས་བྱུང་། བྱང་ཤར་གྱི་གདན་ལ་འཁོད། རང་གི་ཐུགས་ཀར་ནས་སཱ་
ཧཱ་༑ ཧཱུྃ། དེ་གཉིས་ལས་འོད་ཟེར་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས།
སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་བདུགས་པ་མ་དཀར་མོ་བདུག་སྤོས་འཛིན་པ་ཐུགས་ཀ་ནས་ཕྱུང་

༄༅། །བཞིའི་ཤར་ལྷོའི་གདན་ལ་འཁོད། རྩ་རིག ཏྭཾ། དེ་གཉིས་ནས། མེ་ཏོག་མ་སེར་མོ་མེ་ཏོག་གི་ཟ་
མ་ཏོག་འཛིན་པ་ཐུགས་ཀ་ནས་ཕྱུང་། ལྷོ་ནུབ་ཀྱི་གདན་ལ་འཁོད། རྩ་རིག ཧྲཱིུཿ དེ་གཉིས་ནས། མར་མེ་
མ་དམར་སྐྱ་མར་མེའི་སྡོང་བུ་འཛིན་པ་ཐུགས་ཀ་ནས་ཕྱུང་། ནུབ་བྱང་གི་གདན་ལ་འཁོད། རྩ་རིག ཨཱུ༔ དེ་
གཉིས་ནས། དྲི་ཆབ་མ་ལྗང་གུ་དྲིའི་དུང་ཆོས་འཛིན་པ་ཐུགས་ཀ་ནས་བྱུང་། བྱང་ཤར་གྱི་གདན་ལ་འཁོད། རང་

གི་ཐུགས་ཀར་ནས། སྭཱ་ཧཱ། ཛ༔ དེ་གཉིས་ལས་འོད་ཟེར་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་
ཀྱི་སྡུག་བསྔལ་ཞི་བར་བྱས། སླར་འདུས་ཆོས་ཀྱི་ཡི་གེ་དེ་ཉིད་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་རྡོ་རྗེ་ལྕགས་ཀྱུ་དཀར་པོ་ལྕགས་ཀྱུ་འཛིན་པ་
ཐུགས་ཀ་ནས་ཕྱུང་། ཤར་སྒོའི་གདན་ལ་འཁོད། རྩ་རིག ཧཱུྃ། དེ་གཉིས་ནས། རྡོ་རྗེ་ཞགས་པ་སེར་པོ་ཞགས་པ་འཛིན་པ་ཐུགས་ཀ་ནས་ཕྱུང་། ལྷོ་སྒོའི་གདན་
ལ་འཁོད། རྩ་རིག ཐཾ། དེ་གཉིས་ནས། རྡོ་རྗེ་ལྕགས་སྒྲོག་དམར་པོ་ལྕགས་སྒྲོག་འཛིན་པ་ཐུགས་ཀ་ནས་བྱུང་། ནུབ་སྒོའི་གདན་ལ་འཁོད། རྩ་རིག ཧོ༔ དེ་
གཉིས་ནས། རྡོ་རྗེ་དྲིལ་བུ་ལྗང་གུ་དྲིལ་བུ་འཛིན་པ་ཐུགས་ཀ་ནས་ཕྱུང་། བྱང་སྒོའི་གདན་ལ་འཁོད། རྡོ་རྗེ་སེམས་དཔའ་ལ་སོགས་པའི་ལྷ་དེ་དག་ཐམས་ཅད་ཀྱང་རིན་
པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་གྱི་སྟོད་གཡོགས་དང་། ཤམ་ཐབས་ཅན་ཞི་བའི་ཉམས་ཅན། པདྨ་དང་ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་

༄༅། །བཞུགས་པའོ། །རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐའ་སྐོར་དུ་ཨོཾ་སོགས་རྩ་རིག་ཚར་གཉིས། ཕྲག་
བཞི་དེ་རྣམས་ལས་འོད་ཟེར་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་
ཅན་ཐམས་ཅད་ཀྱི་སྡུག་བསྔལ་ཞི་བར་བྱས། སླར་འདུས་ཆོས་ཀྱི་ཡི་གེ་དེ་རྣམས་ལ་ཐིམ། སྔགས་དང་འོད་ཟེར་
དབྱེར་མེད་དུ་འདྲེས་པ་ལས་བྱང་ཆུབ་སེམས་དཔའ་བྱམས་པ། མཐོང་བ་དོན་ཡོད། ངན་སོང་ཀུན་འདྲེན། མྱ་

ངན་དང་མུན་པ་ཐམས་ཅད་ངེས་པར་འཇོམས་པའི་བློ་གྲོས་བཞི་སྐུ་མདོག་སྔོན་པོ་རྣམས་ཐུགས་ཀ་ནས་ཕྱུང། གཞལ་ཡས་ཁང་ཕྱི་མའི་ལྷ་སྣམ་དང་པོའི་ཤར་གྱི་གདན་བཞི་
ལ་འཁོད། རྩ་རིག་ཚར་གཉིས། ཕྲག་བཞི་དེ་རྣམས་ལས་འོད་ཟེར་སོགས་ནས། སྤོས་ཀྱི་གླང་པོ་དཔའ་བར་འགྲོ་བ། ནམ་མཁའ་མཛོད། ཡེ་ཤེས་ཏོག་བཞི་སེར་པོ་རྣམས་
ཐུགས་ཀ་ནས་ཕྱུང་། ལྷོའི་གདན་བཞི་ལ་འཁོད། རྩ་རིག་ཚར་གཉིས། ཕྲག་བཞི་དེ་རྣམས་ལས་སོགས་ནས། འོད་དཔག་མེད། ཟླ་འོད། བཟང་སྐྱོང་། དྲ་བ་ཅན་
གྱི་འོད་བཞི་དམར་པོ་རྣམས་ནས། ནུབ་ཀྱི་གདན་བཞི་ལ་འཁོད། རྩ་རིག་ཚར་གཉིས། ཕྲག་བཞི་དེ་རྣམས་ལས་འོད་ཟེར་སོགས་ནས། རྡོ་རྗེ་སྙིང་པོ། བློ་གྲོས་མི་ཟད་པ། སྤོབས་
པ་བརྩེགས་པ། ཀུན་ཏུ་བཟང་པོ་བཞི་ལྗང་གུ་རྣམས་ཐུགས་ཀ་ནས་ཕྱུང་། བྱང་གི་གདན་བཞི་ལ་འཁོད། ཐམས་ཅད་ཀྱང་ཞལ་གཅིག་ཕྱག་གཉིས་པ་གཡས་རྡོ་རྗེ་
ཐུགས་ཀ་དང་གཡོན་དྲིལ་བུ་དཀུར་བརྟེན་པ། ཞི་ཞིང་སྒེག་པའི་ཉམས་ཅན། རིན་པོ་ཆེའི་རྒྱན་དང་དར་གྱི་ཤམ་ཐབས་ཀྱིས་མཛེས་པ། སེམས་དཔའི་སྐྱིལ་མོ་ཀྲུང་

༄༅། །གིས་བཞུགས་པའོ། །རང་གི་ཐུགས་ཀར་སོགས་ནས་སཱ་ཧཱ། རྩ་རིག་ཚར་གཉིས། ཕྲག་བཅུ་དྲུག་དེ་རྣམས་
ལས་འོད་སོགས་ནས། འདྲེས་པ་ལས་འཕགས་པ་དགའ་བོ། སྒྲ་གཅན་འཛིན་ཤཱ་རིའི་བུ། མོངྒལ་གྱི་བུ། རབ་འབྱོར།
འཆར་ཀ །མ་འགགས་པ། ཀཽཎྜི་ནྱ། ཉེ་བ་འཁོར། རྟ་ཐུལ། བ་ལང་བདག །ཀུན་དགའ་བོ། མིང་
ཆེན༑ ནོར་སྦྱིན་འཛིན། གང་པོ། འོད་སྲུང་རྣམས་ཐུགས་ཀ་ནས་ཕྱུང་། དེའི་ཕྱི་རོལ་གྱི་ལྷ་རྣམས་ཀྱི་ཕྱོགས་

བཞིའི་ཟླ་བའི་དཀྱིལ་འཁོར་བཞི་བཞི་སྟེ་བཅུ་དྲུག་གི་གདན་ལ་འཁོད། ཉན་ཐོས་བཅུ་དྲུག་པོ་ཐམས་ཅད་ཀྱང་ལྷུང་བཟེད་དང་འཁར་བསིལ་འཛིན་པ། ཆོས་གོས་ངུར་
སྨྲིག་གྱོན་པ་ཚངས་པར་སྤྱོད་པའི་ཆ་ལུགས་ཅན། སེམས་དཔའི་སྐྱིལ་མོ་ཀྲུང་གིས་བཞུགས་པའོ། །རང་གི་སོགས་ནས་སྭཱ་ཧཱ། རྩ་རིག་ཚར་གཉིས། ཕྲག་བཅུ་གཉིས་དེ་རྣམས་
ལས་འོད་ཟེར་དཔག་ཏུ་མེད་པ་འཕྲོས། འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱས། སླར་འདུས་ཆོས་
ཀྱི་ཡི་གེ་དེ་རྣམས་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་གདུང་བ་སེལ་བ། སྣང་བ་བརྩེགས་པ། འཇིགས་པ་མེད་པ། དཔའ་བོ་འདུལ་བ།
ཤེས་རབ་མགྱོགས་ཆེན། རི་བོ་རྒྱལ། སྨྲ་བའི་སྒྲ་ཆེན། བསེ་རུ་ལྟ་བུ། དུག་ཆེན་འཇོམས། རྫུ་འཕྲུལ་ཆེར་སྟོན། སེངྒེ་སྒྲ། ཡིད་མྱུར་རྣམས་ཐུགས་ཀ་
ནས་ཕྱུང་། སྣམ་བུ་དེ་ཉིད་ཀྱི་མཚམས་བཞི་དང་ཕྱོགས་བཞིའི་གཡས་གཡོན་གཉིས་ཏེ་གནས་བཅུ་གཉིས་ཀྱི་ཟླ་བའི་དཀྱིལ་འཁོར་གྱི་གདན་ལ་འཁོད། དེ་ཐམས་ཅད་

༄༅། །ཀྱང་དབུའི་གཙུག་ཏོར་ཕྱེད་དང་བཅས་ཤིང་། དྲང་སྲོང་གི་ཆ་ལུགས་ཅན་འཁར་བསིལ་དང་པོ་ཏི་འཛིན་
པ༑ ཆོས་གོས་བསྣམས་ཤིང་རྡོ་རྗེའི་སྐྱིལ་མོ་ཀྲུང་གིས་བཞུགས་པའོ། །རང་གི་ཐུགས་ཀར་སོགས་ནས། སྭཱ་ཧཱ། རྩ་
རིག་ཚར་གཉིས། ཕྲག་བཅུ་དྲུག་དེ་རྣམས་ལས་འོད་ཟེར་སོགས་ནས། ཁྲོ་བོ་འཇིག་རྟེན་གསུམ་སྣང་། དེའི་གཡས་སུ་བདུད་
རྩི་འཁྱིལ་པ། གཡོན་དུ་དུས་ཀྱི་སྲིན་མོ། རྒྱབ་ཏུ་དུས་ཀྱི་ལྕགས་ཀྱུ་མ། ཁྲོ་བོ་འཇིག་རྟེན་གསུམ་འདུལ། དེའི་

གཡས་སུ་དབྱུག་སྔོན་ཅན། གཡོན་དུ་དུས་ཀྱི་དབྱུག་པ་མ། རྒྱབ་ཏུ་དུས་ཀྱི་ཞགས་པ་མ། ཁྲོ་བོ་འཇིག་རྟེན་གསུམ་འཆིང་། དེའི་གཡས་སུ་མི་གཡོ་བ། གཡོན་
དུ་དུས་ཀྱི་མཚན་མོ། རྒྱབ་ཏུ་དུས་ཀྱི་ལྕགས་སྒྲོག་མ། ཁྲོ་བོ་འཇིག་རྟེན་གསུམ་འཇིགས། དེའི་གཡས་སུ་རྟ་མགྲིན། གཡོན་དུ་དུས་ཀྱི་གནོད་སྦྱིན་མོ། རྒྱབ་ཏུ་
དུས་ཀྱི་དྲིལ་བུ་མ་རྣམས་ཐུགས་ཀ་ནས་བྱུང་། སྒོ་ཕྱི་མ་བཞིའི་དབུས་དང་གཡས་གཡོན་གཉིས་རྒྱབ་རྣམས་སུ་ཉི་མའི་དཀྱིལ་འཁོར་རེ་རེ་སྟེ་བཅུ་དྲུག་གི་གདན་ལ་འཁོད། དེ་
ཐམས་ཅད་ཀྱང་སྐུ་མདོག་མ་ངེས་པ་དབུ་དང་ཕྱག་མཐའ་ཡས་པ། སྦྲུལ་དང་མི་སྡུག་པའི་རྒྱན་གྱིས་བརྒྱན་པའོ། །རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐའ་སྐོར་
དུ༑ ཨོཾ་ནས་སྭཱ་ཧཱ། རྩ་རིག་ཚར་གཉིས། ཕྲག་བཅུ་དེ་རྣམས་ལས་འོད་ཟེར་དཔག་ཏུ་མེད་པ་འཕྲོས་འཇིག་རྟེན་གྱི་ཁམས་ཐམས་ཅད་སྣང་བར་བྱས། སེམས་ཅན་ཐམས་ཅད་
ཀྱི་སྡུག་བསྔལ་ཞི་བར་བྱས། སླར་འདུས་ཆོས་ཀྱི་ཡི་གེ་དེ་རྣམས་ལ་ཐིམ། སྔགས་དང་འོད་ཟེར་དབྱེར་མེད་དུ་འདྲེས་པ་ལས་ཚངས་པ་དང་བརྒྱ་བྱིན་ལ་སོགས་པ་འཇིག་རྟེན་

༄༅། །པའི་ཚོགས་བསམ་གྱིས་མི་ཁྱབ་པ་རྣམས་ཐུགས་ཀ་ནས་ཕྱུང་། ཕྱིའི་ཁོར་ཡུག་གི་གདན་རྣམས་ཀྱི་སྟེང་
དུ་འཁོད་པ་ནི། ཚངས་པ་དང་བརྒྱ་བྱིན་ལ་སོགས་པའི་ཕྱོགས་སྐྱོང་བཅུ། དབང་ཕྱུག་ཆེན་པོ་ལ་སོགས་པའི་ལྷ་ཆེན་
བརྒྱད༑ དགའ་བོ་དང་འཇོག་པོ་ལ་སོགས་པའི་ཀླུ་ཆེན་བརྒྱད། ཉི་མ་དང་ཟླ་བ་ལ་སོགས་པའི་གཟའ་ཆེན་བརྒྱད།
སྣར་མ་དང་སྨིན་དྲུག་ལ་སོགས་པའི་རྒྱུ་སྐར་ཉི་ཤུ་རྩ་བརྒྱད། ཡུལ་འཁོར་སྲུང་དང་། འཕགས་སྐྱེས་པོ་ལ་སོགས་པའི་

རྒྱལ་པོ་ཆེན་པོ་སྡེ་བཞི། མ་ཧཱ་བྷེ་ར་ཝ་ལ་སོགས་པའི་འཇིག་བྱེད་ཆེན་པོ་དགུ་སྟེ། གཙང་རིས་ཀྱི་མགོན་པོ་བདུན་ཅུ་རྩ་ལྔ་འཁོར་དང་བཅས་པ་དང་། གང་བ་བཟང་
པོ་དང་། ནོར་བུ་བཟང་པོ་ལ་སོགས་པ་གནོད་སྦྱིན་རྣམས་དང་། ལང་ཀ་མགྲིན་བཅུ་ལ་སོགས་པ་སྲིན་པོའི་ཚོགས་དང་། ལྷ་མོ་སྒྱུ་འཕྲུལ་ལ་སོགས་པ་བུད་མེད་ཀྱི་ཚོགས་
དང་། ཙརྩི་ཀ་ལ་སོགས་པ་ཕྲ་མེན་མའི་ཚོགས་དང་། ཝཱ་ར་ཧི་ལ་སོགས་པ་རྣལ་འབྱོར་མའི་ཚོགས་དང་། གཞན་ཡང་རིའི་ལྷ་དང༌། ཤིང་གི་ལྷ་དང་། གྲོང་གི་ལྷ་
དང་༑ འབྱུང་བ་བཞིའི་ལྷ་ལ་སོགས་པ་འཇིག་རྟེན་པ་རྣམས་ཀྱང་རང་རང་གི་རྒྱན་ཆ་ལུགས་དང་ལྡན་ཞིང་སོ་སོའི་གཡོག་འཁོར་བསམ་གྱིས་མི་ཁྱབ་པས་བསྐོར་བ། རང་
གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀུན་རིག་གི་ལྷ་ཚོགས་རྟེན་དང་བརྟེན་པར་བཅས་པའི་དཀྱིལ་
འཁོར་གྱི་རྣམ་པར་ཨོཾ་བཛྲ་ས་མཱ་ཡ་ཛ༔ ཨོཾ་ཛཿཧཱུྃ་བཾ་ཧོཿབྷ་ག་ཝཱན་ཨེ་ཧྱེ་ཧི། མ་ཧཱ་ཀ་རུ་ཎི་ཀ་དྲྀ་ཤྱ་ཧོ་ས་མ་ཡ་སྟྭཾ། །ཨོཾ་སརྦ་ཏ་ཐཱ་ག་ཏ་ག་ག་ན་ས་མ་ཡ་ཧཱུྃ་སྭཱ་ཧཱ། ཨོཾ་

༄༅། །སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཨོཾ་པདྨ་ཀ་མ་ལཱ་ཡ་སྟཾ། ཨོཾ་བཛྲ་གནྡྷེ་ཧཱུྃ། ཨོཾ་བཛྲ་
པཥྤེ་ཧཱུྃ། ཨོཾ་བཛྲ་དྷུཔྤེ་ཧཱུྃ། ཨོཾ་བཛྲ་ནེེ་ཝིདྱ་ཧཱུཾ། ཨོཾ་བཛྲ་ཨཱ་ལོ་ཀེ་ཧཱུྃ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཨཱིཏྟ་པྲ་ཎ་མྱེ་
ན་བཛྲ་བྷནྡྷཱ་ནཾ་ཀ་རོ་མི། ཨོཾ་བཛྲ་ཨདྐུ་ཤ་ཛ༔ ཨོཾ་བཛྲ་པཱ་ཤ་ཧཱུྃ། ཨོཾ་བཛྲ་སྤོ་ཊ་བཾ། ཨོཾ་བཛྲ་ཨཱ་བེ་ཤ་ཨ༔ ཨོ་
བྷི་ཏ་བྷྲི་ཏ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ཏྲ་ཊ་ཏྲ་ཊ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཨོ་ཙྪིནྡ་ཙྪིནྡ་སརྦ་ཨཱ་ཝ་ར་ཎ་ནི་ཧཱུྃ་

ཕཊ་༈ སྐུ་གསུང་ཐུགས་ཀྱི་ཕྱག་རྒྱས་བྱིན་གྱིས་བརླབ་བོ། དེ་ནས་ཕྱག་རྒྱ་བཞིའི་རྒྱས་གདབ་པ་ལ། དང་པོ་དམ་རྒྱ་ནི། ཨོཾ་སརྦ་བིད་སརྦ་ཨཱ་ཝ་ར་ན་བི་ཤོ་དྷ་ཡ་ཧ་ན་ཧཱུཾ་ཕཊ། ཨོཾ་སརྦ་བིཏ་ཧཱུཾ། ཨོཾ་སརྦ་
བིཏ་ཕཊ། ཨོཾ་སརྦ་བིཏ་ཨཱ། ཨོཾ་སརྦ་བིཏ་ཏྲ་ཐ། ཞེས་པས་རིགས་བཞི་དང་། ཨོཾ་བུདྡྷ་ལོ་ཙ་ནི་ཧཱུྃ། ཨོཾ་བཛྲ་མཱ་མ་ཀཱི་ཧཱུྃཏྲཱྃ། ཨོཾ་བཛྲ་པཱཎྜ་རེ་དེ་ཧི་དེ་ཧི་སིདྡྷི་བོ་དྷི་ལོ་ཀི་ཏ་རཾ་
པ་སྭཱ་ཧཱ། ཨོཾ་བཛྲ་ཏཱ་རེ་ཏུཏྟ་རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ། ཡུམ་བཞི་དང་། ཨོཾ་བཛྲ་སཏྭ་ཧཱུཾ། ཨོཾ་བཛྲ་རཱ་ཛ་ཛ། ཨོཾ་བཛྲ་རཱ་ག་ཧོ། ཨོཾ་བཛྲ་སཱ་དྷུ་དྷུ། ཨོཾ་བཛྲ་རཏྣ་ཏྲཱཾ། ཨོཾ་
བཛྲ་ཏེ་ཛརྱ། ཨོཾ་བཛྲ་ཀེ་ཏུ་བྷྲི། ཨོཾ་བཛྲ་ཧ་ས་ཧཱ། ཨོཾ་བཛྲ་དྷརྨ་ཧྲཱིཿཨོཾ་བཛྲ་ཏིཀྵ་ཎ་དྷཱི། ཨོཾ་བཛྲ་ཧེ་ཏུ་ཀྲཾ། ཨོཾ་བཛྲ་བྷ་ཥ་བྷ། ཨོཾ་བཛྲ་ཀརྨ་ཀཾ། ཨོཾ་བཛྲ་རཀྵ་
རཾ༑ ཨོཾ་བཛྲ་ཡཀྵ་ཀྵྃ །ཨོཾ་བཛྲ་སན་དྷི་སཾ། ཞེས་སེམས་དཔའ་བཅུ་དྲུག་དང་། ཨོཾ་བཛྲ་ལཱ་སྱེ་ཧཱུྃ། ཨོཾ་བཛྲ་མཱ་ལེ་ཏྲཱཾ། ཨོཾ་བཛྲ་གཱི་ཏི་ཧྲཱི༔ ཨོཾ་བཛྲ་ནིརྟི་ཨ༔ ཨོཾ་བཛྲ་དྷུཔྤེ་
ཧཱུྃ༔ ཨོཾ་བཛྲ་པུཥྤེ་ཏྲཱཾ། ཨོཾ་བཛྲ་ཨཱ་ལོ་ཀེ་ཧཱུྃ༔ ཨོཾ་བཛྲ་གནྡྷེ་ཨཱ༔ ལྷ་མོ་བརྒྱད་དང་། ཨོཾ་བཛྲ་ཨཾ་ཀུ་ཤ་ཛ༔ ཨོཾ་བཛྲ་པཱ་ཤ་ཧཱུྃ། ཨོཾ་བཛྲ་སྤོ་ཊ་བོ། ཨོཾ་བཛྲ་ཨ་ཝེ་ཤ་

༄༅། །ཨཱ༔ བར་སོ་སོའི་སྔགས་ལན་གསུམ་རེ་བརྗོད་ཅིང་རང་རང་གི་དམ་རྒྱ་ཕྲིན་ལས་མིའི་ཕྱག་རྒྱུ་ལས་བྱུང་བ་ལྟར་བཅས། དེ་ནས་བྱང་སེམས་ཉན་
ཐོས༑ རང་རྒྱལ། ཁྲོ་བོ་བཅུ་དྲུག ལྷ། ཀླུ། གནོད་སྦྱིན། སྲིན་བོ། བུད་མེད། གཟའ། རྒྱུ་སྐར། ཕྲ་མེན། རྣལ་འབྱོར་མ། ལྷ་ལྷག་མ་བཅས་སོ་
སོའི་རྩ་རིགས་ལན་གསུམ་རེ་སྟེ་སྤྱིར་གྲངས་བཞི་བཅུ་ཞེ་གཉིས་བརྗོད་ཅིང་རང་རང་གི་དམ་རྒྱ་ཕྲིན་ལས་མ་ལྟར་བཅའ། དེ་ནས་ངག་ཏུ། ལྷ་ཐམས་ཅད་ཀྱི་
ཐུགས་ཀར་སེམས་དཔའི་རྡོ་རྗེ་རྩེ་ལྔ་པ་རེ་རེ་ཞེས་བརྗོད་ཅིང་བསམ་མོ། གཉིས་པ་ཆོས་རྒྱ་ནི་ལག་པ་མཉམ་གཞག་སོགས་ཏིང་ངེ་འཛིན་གྱི་སྤྱོད་ལམ་

བྱས་ལ། ངག་ཏུ། ལྷ་ཐམས་ཅད་ཀྱི་མགྲིན་པར་ཧྲིལས་པདྨ་དམར་པོ་འདབ་མ་བརྒྱད་པའི་མདུན་གྱི་འདབ་མ་ལྕེར་གྱུར་པའི་སྟེང་དུ་ཟླ་བའི་དཀྱིལ་འཁོར། དེའི་སྟེང་དུ་ཧཱུྃ་
ལས་རྡོ་རྗེ་དཀར་པོ་རྩེ་ལྔ་པ་ནས་འབྲས་ཙམ་གྱིས་མཚན་པའི་ལྟེ་བར། ཨོཾ་ཧཱུྃ་ཧཱུྃ་ཧྲིཿཨཱ༔ ཧཱུྃ་ཧཱུྃ་ཧཱུྃ༔ ཧཱུྃ་ཛ་ཧོ་དྷུ། ཏྲཱཾ་རྱ་བྷི་ཧ། ཧྲཱིཿདྷིཿཀྲུྃ་བྷ། ཀྃ་རྃ་ཀྵྃ་སྃ། ཧཱུྃ་
ཏྲཾ་ཧྲཱིཿཨཿ ཧཱུྃ་ཏྲཱྃ་ཧྲཱིཿཨཿ ཛ་ཧཱུྃ་བྃ་ཧོ༔ ཧཱུྃ་ཧཱུྃ་ཧཱུྃ་ཧཱུྃ་ཧཱུྃ། ཞེས་བརྗོད་ཅིང་སོ་སོའི་ས་བོན་བཞུགས་པར་བསམ་མོ། གསུམ་པ་ལས་རྒྱ་ནི། རྡོ་རྗེ་ཁུ་ཚུར་གཉིས་སྟེང་འོག་ཏུ་ཁ་སྤྲད་པ་དགུ་གཡོན་དུ་བཞག་ལ། ཨོཾ་
ན་མོ་བྷ་ག་ཝ་ཏེ་སརྦ་དུརྒ་ཏི་སོགས་རྩ་རིག་བརྗོད། ཏདྱ་ཐཱའི་ཚེ་ཁུ་ཚུར་བཀྲོལ་ལ་གར་སྐོར་བྱ། གཙོ་བོའི་ཕྱག་ཆེན་བསྟོད་ཆེན་སྐབས་ལྟར་བཅས་ཞིང་། ཨོཾ་སརྦ་བིཏ་སརྦ་ཨཱ་ཝ་ར་ཎ་བི་ཤོ་དྷ་ཡ་ཧ་ན་ཧཱུྃ་ཕཊ། 
དེ་བཞིན་དུ་རྩ་རིག་ཚར་གཅིག་བརྗོད། སྦྱོང་རྒྱལ་གྱི་ཕྱག་ཆེན་བཅའ་ཞིང་། ཨོཾ་སརྦ་བིཏ་ཧཱུཾ། སོགས་རྩ་རིག་ཚར་གཅིག་དང་། ཨོཾ་སརྦ་བིཏ་ཕཊ། རྩ་རིག ཨོཾ་སརྦ་བིཏ་ཨཱ། རྩ་རིག ཨོཾ་སརྦ་
བིཏ་ཏྲ་ཐ། རྩ་རིག ཨོཾ་བུདྡྷ་ལོ་ཙ་ནི་ཧཱུྃ། རྩ་རིག། ཨོ་བཛྲ་མཱ་མ་ཀཱི་ཏྲཱྃ། རྩ་རིག ཨོཾ་བཛྲ་པཱཎྜ་རེ་དེ་ཧི་དེ་ཧི་སིདྡྷི་བོ་དྷི་ལོ་ཀི་ཏ་རཾ་པ་སྭཱ་ཧཱ། རྩ་རིག ཨོཾ་བཛྲ་ཏཱ་རེ་ཏུཏྟ་

༄༅། །རེ་ཏུ་རེ་ཧཱུྃ་ཧཱུྃ་ཧཱུྃ་སྭ་སྭ་སྭ་སྭཱ་ཧཱ། རྩ་རིག ཨོཾ་བཛྲ་སཏྭ་ཧཱུྃ། རྩ་རིག ཨོཾ་བཛྲ་རཱ་ཛ་ཛ། རྩ་རིག ཨོཾ་བཛྲ་
རཱ་ག་ཧོ། རྩ་རིག ༀ་བཛྲ་སཱ་དྷ་དྨ། རྩ་རིག ཨོཾ་བཛྲ་རཏྣ་ཏྭཾ། རྩ་རིག ཨོཾ་བཛྲ་ཏེ་ཛཅུ། རྩ་རིག ཨོཾ་བཛྲ་ཀེ་ཏུ་བྷྲི།
རྩ་རིག། ཨོཾ་བཛྲ་ཧ་ས་ཧཱ། རྩ་རིག ཨོཾ་བཛྲ་དྷརྨ་ཧྲཱི༔ རྩ་རིག། ཨོཾ་བཛྲ་ཏིཀྵཎ་དྷཱི། རྩ་རིག ཨོཾ་བཛྲ་ཧེ་ཏུ་ཀྲུཾ། རྩ་རིག་
ཨོཾ་བཛྲ་བྷ་ཥ་བྷ། རྩ་རིག ཨོཾ་བཛྲ་ཀརྨ་ཀཾ །རྩ་རིག ཨོཾ་བཛྲ་རཀྵ་རྃ། རྩ་རིག ཨོཾ་བཛྲ་ཡཀྵ་ཀྵྃ། རྩ་རིག ཨོཾ་བཛྲ་

སནི་སཾ། རྩ་རིག ཨོ་བཛྲ་ལཱ་སྱེ་ཧཱུྃ། རྩ་རིག ༀ་བཛྲ་མཱ་ལེ་ཏྲཱུ། རྩ་རིག ཨོ་བཛྲ་གཱི་ཏི་ཧྲཱི༔ རྩ་རིག ཨོཾ་བཛྲ་ནྲྀརྟི་ཨ༔ རྩ་རིག ཨོཾ་བཛྲ་དྷུཔྤེ་ཧཱུཾ། རྩ་རིག ཨོཾ་བཛྲ་པུཥྤེ་ཏྲཱཾ། །
རྩ་རིག ཨོཾ་བཛྲ་ཨཱ་ལོ་ཀེ་ཧྲི༔ རྩ་རིག ཨོཾ་བཛྲ་གནྡྷེ་ཨཱ༔ རྩ་རིག ཨོཾ་བཛྲ་ཨདྒུ་ཤ་ཛ༔ རྩ་རིག ཨོཾ་བཛྲ་པཱ་ཤ་ཧཱུྃ། རྩ་རིག ཨོཾ་བཛྲ་སྥོ་ཊ་བཾ། རྩ་རིག ཨོཾ་བཛྲ་ཨ་ཝེ་
ཤ་ཨཱ༔ བར་ལྷ་སོ་སོའི་ཕྱག་རྒྱ་བསྟོད་ཆེན་སྐབས་ལྟར་བྱ། བྱང་སེམས་མན་ཆད་ལ་ནི་རང་སྔགས་ཀྱང་རྩ་རིག་ཡིན་པས་ན། བྱང་སེམས་ལ་རྩ་རིག་གཉིས། ཉན་ཐོས་ལ་རྩ་རིག་གཉིས། རང་རྒྱལ་ལ་རྩ་རིག་གཉིས། ཁྲོ་བོ་
བཅུ་དྲུག་ལ་རྩ་རིག་གཉིས། ལྷ་ལ་རྩ་རིག་གཉིས། ཀླུ་ལ་རྩ་རིག་གཉིས། གནོད་སྦྱིན་ལ་རྩ་རིག་གཉིས། སྲིན་པོ་ལ་རྩ་རིག་གཉིས། བུད་མེད་ལ་རྩ་རིག་གཉིས། གཟའ་ལ་རྩ་རིག་གཉིས། རྒྱུ་སྐར་ལ་རྩ་རིག་གཉིས། ཕྲ་མེན་
ལ་རྩ་རིག་གཉིས། རྣལ་འབྱོར་མ་ལ་རྩ་རིག་གཉིས། ལྷ་ལྷག་མ་བཅས་འཇིག་རྟེན་པ་བཅུ་ལ་རང་རང་གི་དམ་རྒྱ་བཅུ་བཅས་ལ། མཐར། ལྷ་ཐམས་ཅད་ཀྱི་ཐུགས་ཀར་ཨཱཋལས་སྣ་ཚོགས་རྡོ་རྗེ་རེ་རེ་ཞེས་
བརྗོད་ཅིང་བསམ་མོ། ཁཞི་པ་ཕྱག་རྒྱ་ཆེན་པོ་ནི། སོ་སོའི་ཕྱག་ཆེན་རྣམས་བཅས་ལ། ཨོ་ཧཱ་ཏུ་ཧྲིཿཨཱཿ ཧཱུྃ་ཏྲཱཾ་ཧྲཱིཿཨཿ     ཧཱུྃ་ཛ་ཧོ་དྷུ། ཏྲཱཾ་རྱ་བྷྲི་ཧ། ཧྲཱིཿདྷིཿཀྲུྃ་བྷ། ཀྃ་རྃ་ཀྵྃ་སྃ། ཧཱུྃ་ཏྲྃ་ཧྲཱིཿ་ཨཿ

༄༅། །ཧཱུྃ་ཏྲཱྃ་ཧཱི༔ ཛ་ཧཱུྃ་བཾ་ཧོ༔ ཧཱུྃ་ཧཱུྃ་ཧཱུྃ་ཧཱུྃ་ཧཱུྃ། བརྗོད་མཐར། ལྷ་ཐམས་ཅད་ཀྱི་ཐུགས་ཀར་ཧཱུྃ་ལས་རྡོ་རྗེ་རྩེ་ལྔ་
པ་རེ་རེ་ཞེས་བརྗོད་ཅིང་བསམ་མོ། དེ་ནས་བདག་བསྐྱེད་ཀྱི་དཀྱིལ་འཁོར་ལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏིཙྪ་པཱུ་ཛ་མེ་གྷ་ས་མུ་དྲ་སྤུ་ར་
ཎ་ས་མ་ཡེ་ཧཱུྃ། སོགས་མཆོད་ཡོན་སྔོན་འགྲོའི་ཉེར་སྤྱོད་རོལ་མོ་དང་བཅས་པས་མཆོད། རྡོ་རྗེའི་ཐལ་མོ་སྙིང་གར་བཞག་པ་བློ་ཀ་རེ་རེའི་མཚམས་སུ་གཡས་
སུ་བསྐོར་ཞིང་། སངས་རྒྱས་ཀུན་པས་སྔར་སངས་རྒྱས། །སོགས་ཀྱིས་བསྟོད། བཟླས་པ་ནི། ལྷ་ཐམས་ཅད་ཀྱི་ཐུགས་ཀར་

ཟླ་བའི་དཀྱིལ་འཁོར་གྱི་མཐའ་སྐོར་དུ། ཨོཾ་ན་མོ་བྷ་ག་ཝ་ཏེ་སོགས་རྩ་རིག་ཚར་གཅིག་དང་། ཨོཾ་སརྦ་བིཏ་སརྦ་ཨཱ་བ་ར་ཎ་སོགས་ནས། བཛྲ་ཨཱ་ཝེ་ཤ་ཨ༔ ཞེས་པའི་བར་དང་།
སླར་ཡང་རྩ་རིག་ཚར་ལྔ་བརྗོད་ལ། ལྷ་ཐམས་ཅད་ཀྱི་ཐུགས་ཀར་སྔགས་ཕྲེང་བཀོད་པ་དེ་རྣམས་ལས་འོད་ཟེར་དཔག་ཏུ་མེད་པ་འཕྲོས། སེམས་ཅན་ཐམས་ཅད་ཀྱི་འཁོར་བ་
དང་ངན་སོང་གི་སྡུག་བསྔལ་རྒྱུ་དང་བཅས་པ་ཞི་བར་བྱས། ལྷ་སོ་སོའི་གོ་འཕང་ལ་བཀོད། འོད་ཟེར་རྣམས་སླར་འདུས་ལྷ་སོ་སོའི་ཐུགས་ཀའི་ཆོས་ཀྱི་ཡི་གེ་ལ་ཐིམ་
བར་བསམ་ཞིང་། ཨོཾ་ན་མོ་བྷ་ག་ཝ་ཏེ་སོགས། རྩ་སྔགས་ཅི་ནུས་དང་། ཨོཾ་སརྦ་བིཏ་སརྦ་ཨཱ་ཝ་ར་ཎ་བི་ཤོ་དྷ་ཡ་ཧ་ན་ཧཱུཾ་ཕཊ། སོགས་ནས། ཨོཾ་བཛྲ་ཨཱ་ཝེ་ཤ་ཨཱཿའི་བར་ལྷ་སོ་སོའི་སྔགས་
དང་། མཐར་བྱང་སེམས། ཉན་ཐོས། རང་རྒྱལ། ཁྲོ་བོ། ཁོར་ཡུག་བཅས་སྡེ་ཚན་ལྔ་ལ་རྩ་རིག་ཀྱང་ལྷ་སོ་སོའི་སྔགས་ཀྱི་གྲངས་དང་མཉམ་པར་བཟླས་ལ། མགོན་པོ་ཐུགས་རྗེ་ཆེན་པོ་དང་ལྡན་པས་བདག་
དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཡི་གེ་བརྒྱ་པ་ལན་གསུམ། རྗེས་ཆོག་ལ། ཨོཾ་བཛྲ་ཡཀྵ་ཧཱུཾ། ནས་

༄༅། །མཆོད་པ་རྣམས་བྱིན་རླབས་གོང་བཞིན། འཇིག་རྟེན་ཁམས་ནི་དཔག་མེད་ན། །ཞེས་སོགས། དྷརྨཱ་ར་ཎི་ཏ་རོལ་
ཆེན་བྱ། ཨོཾ་རྡོ་རྗེ་སེམས་དཔའ་ནས། སྒེག་སོགས་བརྒྱད་ཀྱི་མཆོད་པ་བྱ། རྡོ་རྗེ་དྲིལ་བུ་འཛིན་པས། སངས་རྒྱས་ཀུན་པས་བསྟོད།
མཐར་ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་སོགས། རྩ་རིག་ལན་གསུམ་བརྗོད་ལ་སྔར་གྱི་དམ་རྒྱ་གྲོལ། དེ་ནས། ཨོཾ་ཁྱེད་ཀྱི་
སེམས་ཅན་ནས། ཨོཾ་བཛྲ་མུཿཡེ་ཤེས་པ་རྣམས་གཤེགས། ཛཿཧཱུྃ་བྃ་ཧོ། དམ་ཚིག་པའི་དཀྱིལ་འཁོར་རང་ལ་ཐིམ་

པར་བསམས་ལ། ཆོ་གའི་དཀྱུས་ལྟར་འདོན་ན་བུམ་པར་འཇུག །ཞེས་པ་འདིའང་ཐར་རྩེ་མཁན་ཆེན་བྱམས་པ་ཀུན་དགའ་བསྟན་པའི་རྒྱལ་མཚན་གྱི་གསུང་ནག་འགྲོས་མ་ལ་ཕྲན་བུ་གསལ་ཁ་དགོས་རིགས་མཆན་བུར་བཏབ་པ་འདིའང་མཁན་
མིང་ཀུན་རྒྱན་དང་། དགེ་མིང་བསོད་ནམས་ཆོས་གྲགས་ཟུང་ནས་ཡང་ཡང་བསྐུལ་བའི་ངོར། ༧ ངོར་ཨེ་ཝཾ་ཆོས་ལྡན་པའི་ཁྲི་ཟུར་ཤཱཀྱའི་དགེ་སློང་ཕན་ཁང་དཔལ་ལྡན་བློ་གྲོས་རྒྱལ་མཚན་གྱིས་ལྷ་ལྡན་སྤྲུལ་པའི་གྷནོ་ལའི་ཉེ་འདབ་ཐོན་
མའི་བླ་བྲང་དུ་བྲིས་པའི་དགེ་བས་འགྲོ་རྣམས་ཁྱབ་བདག་རྣམ་སྣང་ཆེན་པོའི་གོ་འཕང་ཐོབ་པའི་རྒྱུར་གྱུར་ཅིག། །།སརྦ་དཱ་ཀ་ལྱ་བྷ་ཝནྟུ།། །།
དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་

༄༅། །ལ་འགོད་པར་ཤོག །བདག་གི་དུས་གསུམ་དགེ་བ་ཅི་བསགས་པ། །ནམ་མཁའི་མཐར་ཐུག་
གྱུར་པའི་སེམས་ཅན་ཀུན། །བླ་མེད་རྡོ་རྗེ་ཐེག་པའི་སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །རྫོང་
སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་
གཉིས་པ་གསར་དུ་བསྒྲིགས་པ་དགེའོ།། །།

༄༅། །རྒྱུད་སྡེ་འོག་མ་གསུམ་ལ་ཉེ་བར་མཁོ་བའི་ཆ་གསུམ་གཏོར་མ་བཞུགས་སོ། །

༄༅། །དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །རྣལ་འབྱོར་རྒྱུད་ཀྱི་དཀྱིལ་འཁོར་ཆེན་པོ་རྣམས་ཀྱི་ཆོ་ག་བྱེད་བའི་སྐབས་ཐུ་གཏོར་མ་ཆ་གསུམ་མདོར་བསྡུས་ཏེ་
གཏོང་བར་འདོད་ན། གཏོར་མ་གསུམ་བཤམས་པའི་དང་པོ་ཕྱོགས་སྐྱོང་བཅུ་ལ་འབུལ་ཏེ། རྡོ་རྗེ་གནོད་སྦྱིན་གྱི་ཕྱག་རྒྱ་བསྟན་ལ། ཨོཾ་བཛྲ་ཡཀྵ་ཧཱུྃ། ཞེས་བརྗོད་བས་མ་དག་པ་བསར་
ཞིང་༑ རྡོ་རྗེ་མེའི་ཕྱག་རྒྱ་བསྟན་ལ། ཨོཾ་བཛྲ་ཛྭཱ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྫ་ར་ཎ་ཧཱུྃ་ཕཊ། ཅེས་བརྗོད་པས་གཟི་བྱིན་བསྐྱེད་ལ། རིན་པོ་ཆེའི་སྣོད་ཡངས་པ་
བདུད་རྩིའི་ཚོགས་ཀྱིས་གང་བར་བསམས་ནས། རྡོ་རྗེ་བསྡམས་པའི་ཕྱག་རྒྱ། འདེབས་ཚུལ་དུ་བྱས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ། ཨཱདྱ་ནུཏྤནྣ་ཏྭ་ཏ་ཨོཾ་ཨཱཿཧཱུྃ་ཕཊ་

༄༅། །སྭཱ་ཧཱ། ལན་གསུམ་བརྗོད་པས་ཅི་འདོད་པའི་ཡོ་བྱད་ཐམས་ཅད་ཐོགས་པ་མེད་པར་བསམ་ཞིང་། རང་གི་ཐུགས་ཀའི་འོད་ཟེར་གྱིས་ཕྱོགས་སྐྱོང་འཁོར་
དང་བཅས་པ་ཨོཾ་བཛྲ་ས་མཱ་ཛ༔ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་པས་སྤྱན་དྲངས་པར་བསམ་ལ། རྡོ་རྗེ་དྲིལ་བུ་འཛིན་པས། ཕྱོགས་སྐྱོང་འཇིག་རྟེན་སྐྱོང་བ་
དབང་དང་ལྡན། །སྙིང་རྗེ་ཐབས་མཁས་ཐུགས་དམ་དཀྱིལ་པོ་ཆེ། །ལྷ་དང་དྲང་སྲོང་ཡི་དྭགས་སྲིན་པོ་ཀླུ། །རིག་འཛིན་རྒྱལ་པོ་དང་ནི་
གནོད་སྦྱིན་བདག །དེ་དག་སོ་སོའི་དབང་པོའི་སྐུར་སྟོན་ཅིང་། །ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་འཚལ། །བསྟན་པ་རྒྱས་

པའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་རེ་ཨེ་ཧྱེ་ཧི། ཞེས་པས་སྤྱན་དྲངས་པདྨ་ཀ་མ་ལཱ་ཡ་སྟཾ་།
གྱིས་གདན་ཕུལ་ལ། ཨོཾ་ཨིནྡྲ་ཡ། ཨག་ཡེ། ཡ་མཱ་ཡ། ནེེ་རཱི་ཏྱཱ་ཡ། ཝ་རུ་ཎ་ཡ། ཝཱ་ཡ་ཝེ། ཀུ་བེ་རཱ་ཡ། ཨཱི་ཤྭ་རཱ་ཡ། ཨུརྡྷཾབྲ་ཧྔཱ་ཡ། སཱརྱ་གྲ་ཧ་ཨ་དྷི་པ་ཏ་
མེ། ཙནྡྲ་ན་ཀྵ་ཏྲ་ཨ་དྷི་པ་ཏ་ཡེ། ཨ་དྷཱ་པྲྀ་ཐི་ཝི་ཨུ་སུ་རེ་བྷྱཿ ནཱ་གེ་བྷ༔ ས་པ་རི་ཝ་ར་བཛྲ་ས་མ་ཡ་སྟཾ་ཞེས་བརྗོད་ཅིང་། རྡོ་རྗེ་རྩེ་ལྔ་པའི་ཕྱག་རྒྱ་བཅས་བས་དམ་ལ་བཞག །
ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་གྲྀསྒྲ་དོ་ཨནྡྷཾ་སྭཱ་ཧཱ། པཱདྱཾ་སྭཱ་ཧཱ། པུཥྤཾ་སྭཱ་ཧཱ། དྷུཔྤཾ་སྭཱ་ཧཱ། དཱི་པྤཾ་སྭཱ་ཧཱ། གནྡྷཾ་སྭཱ་ཧཱ། ཞེས་པས་མཆོད་ནས། དབང་པོ་རྡོ་རྗེ་
འཆང་བའི་ལྷ། །ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མེ་སྟེ་བསྲེག་བྱ་ཟ་བའི་ལྷ།།
དྲང་སྲོང་རྒྱལ་པོ་གདོན་གྱི་བདག །ཤར་ལྷོ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གཤིན་རྗེ་བེ་ཅོན་འཆང་བའི་ལྷ། །མ་མོའི་རྒྱལ་པོ་

༄༅། །གདོན་གྱི་བདག །ལྷོ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །བདེན་དང་བྲལ་བ་ལེགས་ལྡན་ལྷ། །སྲིན་པོའི་
རྒྱལ་པོ་གདོན་གྱི་བདག །ལྷོ་ནུབ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞགས་པ་ཐོགས་པ་ཆུ་ཡི་ལྷ། །ཀླུ་ཡི་རྒྱལ་པོ་གདོན་གྱི་
བདག །ནུབ་ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཐུག་ཀྱང་འཚལ། །རླུང་སྟེ་སྲོག་ཀྱང་འཛིན་པའི་ལྷ། །རིག་འཛིན་རྒྱལ་པོ་གདོན་གྱི་བདག །
ནུབ་བྱང་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །གནོད་སྦྱིན་ལག་ན་དབྱུག་ཐོ་འཛིན། །ནོར་སྐྱོང་རྒྱལ་པོ་གདོན་གྱི་བདག །བྱང་
ཕྱོགས་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །དབང་དང་ལྡན་པ་འདྲེན་པའི་ལྷ། །འབྱུང་པོའི་རྒྱལ་པོ་གདོན་གྱི་བདག །བྱང་ཤར་
གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །སྟེང་གི་ཚངས་པ་ཆེན་པོ་དང་། །ཉི་མ་ཟླ་བ་གཟའ་ཆེན་པོ། །གཟའ་དང་རྒྱུ་སྐར་བཅས་པ་ལ། །

མཆོད་ཅིང་བསྟོད་དེ་ཕྱག་ཀྱང་འཚལ། །འོག་གི་ཀླུ་སྟེ་ས་ཡི་བདག །ས་འཛིན་ལག་པ་ཆེན་པོ་དང་། །དམ་ཚིག་ཤེས་པའི་ཚོགས་བཅས་ལ། །མཆོད་ཅིང་བསྟོད་དེ་
ཕྱག་ཀྱང་འཚལ། །ཞེས་བས་བསྟོད། དེ་ནས་ནམ་མཁའ་མཛོད་ཀྱི་ཕྱག་རྒྱ་བཅས་ལ། གོང་གི་ཕྱོགས་སྐྱོང་གི་སྔགས། ཨོཾ་ཨིནྡྲ་ཡ་སོགས་ནས། ས་པ་རི་ཝཱ་རཱ་ན་མཿསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་
བྷྱཿསརྦ་ཐཱ་ཁཾ། ཨུདྒ་ཏེ་སྥ་ར་ཎ་ཨི་མཾ། ག་ག་ན་ཁཾ་གྲྀཧྣ་དྃ་བ་ལྱྭ་དི་སྭཱ་ཧཱ། ཞེས་པ་གསུམ་མམ་བདུན་གྱིས་གཏོར་མ་ཕུལ་ནས། ཤར་ཕྱོགས་རྡོ་རྗེ་ཅན་གྱི་ལྷ་ཚོགས་འཁོར་དང་བཅས། །
གཏོར་མ་འབུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག །ཆུ་བདག་རླུང་བདག་ནོར་གྱི་བདག་པོ་དང་། །དབང་ལྡན་ལྷ་སྟེ་འབྱུང་
བོའི་བདག་པོ་དང་། །སྟེང་གི་ཉི་ཟླ་ཚངས་པ་ཆེན་པོ་དང་། །ལྷ་རྣམས་ཀུན་དང་གང་དག་ས་སྟེང་ཀླུ། །རི་ཡི་ལྷ་དང་གཙང་མའི་ཚོགས་བཅས་ལ། །སྭཿསྭསོཿ་སོར་
གཏོར་མ་ཕུལ་བ་འདི། །རབ་ཏུ་དགེས་པའི་ཡིད་ཀྱིས་བཞེས་ནས་སུ། །རང་རང་ཕྱོགས་སུ་ལེགས་པར་བཞུགས་ནས་ཀྱང་། །རང་གི་བུ་སྨད་མཛའ་བཤེས་གཉེན་

༄༅། །འདུན་བཅས། །ནང་མི་དམག་དང་དཔུང་བཅས་ཐབས་གཅིག་ཏུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་གཏོར་མ་མར་མེ་གུས་
འབུལ་ན། །འདི་དག་གསོལ་ཞིང་ལེགས་པར་བསྣམས་ནས་ཀྱང་། །བདག་གིས་ལས་ཀྱི་འབྲས་བུ་མཆིས་པར་མཛོད། །ཅེས་པས་ཕྲིན་ལས་བཅོལ་ལ། ཆོས་རྣམས་ཐམས་
ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་བསྟན། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུང་། །སྡིག་པ་ཅི་ཡང་མི་བྱ་སྟེ། །དགེ་
བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་
ཡིན༑ །ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་ལེགས། །ཐམས་ཅད་སྲུང་བའི་དགེ་སློང་དག །སྡུག་བསྔལ་ཀུན་ལས་དེ་གྲོལ་ལོ། །ཆོས་རྣམས་
གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་གནས་མེད་།

པར༑ །དེ་ལྟར་ཆོས་རྣམས་ཤེས་གྱིས་ལ། །སེམས་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་པས་ཆོས་ཀྱི་སྦྱིན་པ་བྱིན་ལ། སྲུང་མ་དམ་ཚིག་ཅན་།
ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་ཞིང་འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་
སློབ་འཁོར་དང་བཅས་པ་རྣམས་ཀྱིས་ཆོས་བསྒྲུབ་པའི་བར་ཆད་ཉེ་བར་ཞི་བ་དང་བསམ་པའི་དོན་ཐམས་ཅད་ཆོས་དང་ལྡན་པ་ཡིད་བཞིན་དུ་འགྲུབ་པར་མཛད་དུ་གསོལ།
ཞེས་བརྗོད་ལ་ཁུ་ཚུར་གཉིས་བསྣོལ་བའི་འཐེབ་སྲིན་གྱི་སེ་གོལ་ཕྱིར་གཏོགས་ཤིང་། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་གཙྪ་ཞེས་པས་གཤེགས་སུ་གསོལ་ལོ། ། གཉིས་པ་འབྱུང་པོ་རྣམས་ལ་དབུལ་ཏེ། སྔར་
ཕྱོགས་སྐྱོང་གི་སྐབས་ལྟར་གཏོར་མ་བྱིན་རླབས་བྱས་ལ། རང་གི་སྙིང་ག་ནས་འོད་ཟེར་འཕྲོས་པས་ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཨོཾ་བཛྲ་ས་མཱ་ཛཞེས་པས་སྤྱན་དྲངས་པར་
བསམ་ཞིང་། རྡོ་རྗེ་དྲིལ་བུ་འཛིན་པས། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། །ནམ་མཁའི་ལྡིང་དང་འདབ་བཟངས་ལུས་སྲུལ་པོ། །དྲི་ཟ་སྲིན་པོ་གདོན་གྱི་ཚོགས་རྣམས་དང་། །

༄༅། །གང་དག་ས་ལ་གནས་པའི་རྫུ་འཕྲུལ་ཅན། །བུ་སྨད་བཅས་ཤིང་གཡོག་འཁོར་བཅས་པ་ལ། །བདག་གི་པུས་མོ་ས་ལ་བཙུགས་ནས་ནི། །ཐལ་མོ་སྦྱར་
ནས་ཁྱེད་ལ་གསོལ་འདེབས་ཀྱི། །གསན་ནས་ཕན་བདགས་སླད་དུ་འདིར་གཤེགས་ཤིང་། །ཨོཾ་སརྦ་ལོ་ཀ་ཀཱ་ར་ཨེ་ཧྱེ་ཧིས་སྤྱན་དྲངས། པདྨ་ཀ་མ་ལཱ་ཡ་སྟྭཾ་གྱིས་གདན་ཕུལ།
ཨོཾ་སརྦ་ལོ་ཀ་ཀཱ་ར་གྲྀཧྞ་དཾ་ཨརྒྷཾ་སྭཱ་ཧཱ། ནས་གནྡྷཾ་སྭཱ་ཧཱ། ཞེས་པའི་བར་གྱིས་མཆོད་ལ། གཏོར་མ་གསོལ་བར་བསམ་ཞིང་། ཨོ་དེ་ཝ། ནཱ་ག །ཡཀྵ། རཀྵ། གནྡྷརྦ། ཨ་སུ་ར། ག་
རུ་ཌ། ཀི་ནྣ་ར། མ་ཧོ་ར་ག །མ་ནུ་། ཨ་མ་ནུ་ཥྱ་ས་པ་རི་ཝཱ་ར། ན་མ་ས་རྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷེཝསརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ།
གྲྀཧྞ་དམྦ་ལྱཱ་དི་སྭཱ་ཧཱ། ཞེས་ལན་གསུམ་མམ་བདུན་གྱིས་ཕུལ་ལ། འབྱུང་པོ་གང་དག་རི་རབ་སྟེང་གནས་དང་། །དགའ་བའི་ཚལ་དང་ལྷ་ཡི་གནས་རྣམས་དང་། །ཤར་ནུབ་རི་དང་
ཉི་ཟླའི་ཁྱིམ་རྣམས་དང་། །རི་བོ་ཀུན་ལ་གང་དག་གནས་པ་དང་། །རིན་ཆེན་གླིང་ན་ལྷག་པར་གང་གནས་དང་། །ཆུ་བོ་ཀུན་དང་ཆུ་བོའི་མདོ་རྣམས་དང་། །མཚོ་

དང་རྫིང་བུ་སྟེང་ཀ་ཆུ་ངོགས་དང་། །གཡའ་ཆུ་བསིལ་མ་ཅན་ན་གང་གནས་དང་། །གྲོང་དང་ཕྱུགས་ལྷས་གྲོང་ཁྱེར་སྟོང་པ་དང་། །ཁང་སྟོང་དག་དང་ལྷ་ཡི་གནས་
རྣམས་དང་། །གཙུག་ལག་ཁང་དང་མཆོད་རྟེན་གནས་རྣམས་དང་། །དཀའ་ཐུབ་གནས་དང་གླང་ཆེན་བྲེས་རྣམས་དང་། །རྒྱལ་པོའི་དཀོར་ཁང་དག་ན་གང་གནས་
དང་༑ །ལམ་སྲང་སུམ་མདོ་དང་ནི་བཞི་མདོ་དང་། །གང་དག་ལམ་པོ་ཆེ་དང་ཤིང་གཅིག་དྲུང་། །དུར་ཁྲོད་ཆེན་པོ་ནགས་ཚལ་ཆེན་པོ་དང་། །སེང་གེ་དྲེད་དང་
གཅན་གཟན་གནས་རྣམས་དང་། །འབྲོག་ཆེན་འཇིགས་སུ་རུང་བར་གང་གནས་དང་། །གང་དག་གླིང་མཆོག་དག་ན་གནས་པ་དང་། །ལྷུན་པོ་དུར་ཁྲོད་དག་ན་གནས་
པ་རྣམས། །རབ་ཏུ་དགེས་ཤིང་མགུ་བར་གྱུར་ནས་སུ། །ཕྲེང་བ་མེ་ཏོག་དྲི་དང་བདུག་པར་བཅས། །བསྟོད་དང་གཏོར་མ་མར་མེ་གུས་འབུལ་ན། །འདི་དག་གསོལ་
ཞིང་ལེགས་པར་བཞེས་ནས་ཀྱང་། །བདག་གི་ལས་ཀྱི་འབྲས་བུ་མཆིས་པར་མཛོད། །ཅེས་བས་ཕྲིན་ལས་བཅོལ་ཞིང་། ཆོས་རྣམས་ཐམས་ཅད་རྒྱུ་ལས་བྱུང་། །ཞེས་པ་ནས། །

༄༅། །འོན་ཀྱང་སྐྱོབ་པའི་སྲས་སུ་སྐྱེ། །ཞེས་པའི་བར་སྔར་ལྟར་ཆོས་ཀྱི་སྦྱིན་པ་བྱིན་ལ། ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཁྱེད་རྣམས་མཆོད་སྦྱིན་གྱི་།
གཏོར་མ་རྒྱ་ཆེན་པོ་འདི་བཞེས་ལ། སོགས་ཕྱོགས་སྐྱོང་གི་སྐབས་ལྟར་བརྗོད། མཆོད་ཡོན་གྱི་ཕྱག་རྒྱ་བཅས། ཨོཾ་སརྦ་ལོ་ཀ་ཀཱ་ར་གྲྀཧྞ་དཾ་ཨརྒྷཾ་སྭཱ་ཧཱ། ཞེས་དང་། ཁུ་ཚུར་བསྣོལ་བའི་མཐེབ་སྲིན་གྱིས་
གོལ་ཕྱིར་གཏོགས་ལ་གཙྪ་ཞེས་པས་གཤེགས་སུ་གསོལ།། ། གསུམ་པ་རིགས་དྲུག་ལ་བསྔོ་བ་ནི། ཨོཾ་ཨཱཿཧཱུྃ། ལན་གསུམ་གྱིས་བྱིན་གྱིས་བརླབས་ལ། ན་མསརྦ་ཏ་ཐཱ་ག་ཏ། ཨ་ཝ་ལོ་ཀི་ཏེ། ཨོཾ་སཾ། །
གནས་སྐབས་གཞན་དུ་ཆ་གསུམ་རྐྱང་པ་གཏོང་ཚེ། རིགས་དྲུག་དང་ཡི་དྭགས་ཀྱི་གཏོར་མ་གཉིས་མི་དགོས། བྷ་ར་སཾ་བྷ་ར་ཧཱུྃ། ཅེས་པ་བདུན་བརྗོད་ལ། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་
ལོ༑ །གཟུགས་མཛེས་དམ་པ་ལ་ཕྱག་འཚལ་ལོ། །སྐུ་འབྱམས་ཀླས་ལ་ཕྱག་འཚལ་ལོ། །འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །མཆོད་སྦྱིན་གྱི་
གཏོར་མ་འདོད་ཡོན་ལྔ་དང་ལྡན་པ་འདི་རིགས་དྲུག་གི་སེམས་ཅན་ཐམས་ཅད་ལ་སྦྱིན་ནོ། །རང་རང་སོ་སོའི་བསམ་པ་དང་མཐུན་པའི་ལོངས་སྤྱོད་ཟད་མི་ཤེས་པ་འབྱུང་།

བར་གྱུར་ཅིག །ཐམས་ཅད་སྡུག་བསྔལ་ལས་གྲོལ་ནས་མྱུར་དུ་འཚང་རྒྱ་བར་གྱུར་ཅིག །ཅེས་པས་རིགས་དྲུག་ལ་བསྔོ།། ། བཞི་པ་ཡི་དྭགས་ལ་བསྔོ་བ་ནི། བྱིན་བརླབས་ནས་སངས་རྒྱས་བཞིའི་
མཚན་སྔར་བཞིན་བྱས་ལ། མཆོད་སྦྱིན་གྱི་གཏོར་མ་འདི་ཡི་དྭགས་ཀྱི་འགྲོ་བ་ཐམས་ཅད་ལ་སྦྱིན་ནོ། །གནོད་པ་མེད་པར་ཚིམ་ནས་བཀྲེས་སྐོམ་གྱི་སྡུག་བསྔལ་ལས་གྲོལ་བ་དང་།
མྱུར་དུ་འཚང་རྒྱ་བར་གྱུར་ཅིག །ཅེས་བརྗོད་དོ།། ། ལྔ་པ་བགེགས་ལ་བསྔོ་བ་ནི། རང་ཉིད་རིགས་ཀྱི་ཁྲོ་བོ་གང་ཡིན་གྱི་ང་རྒྱལ་དང་ལྡན་པས་འདོད་པའི་རྒྱལ་པོའི་ཕྱག་རྒྱ་བཅིངས་ལ། ཨོཾ་བཛྲ་ས་ཏཱ་ཀྲོ་དྷ། ཨ་
ན་ལརྐ། མ་ཧཱ་བཛྲ་ཀྲོ་དྷཱ། དྲ་བ་དྲ་བ་བི་དྲ་བ་བི་དྲ་བ་སརྦ་ཨ་པ་ཡ། ནཱ་ཤ་ཡ་ནཱ་ཤ་ཡ། ཧ་ར་ཧ་ར། པྲ་ནཱ་ན་ཧཱུྃ་ཕཊ། གནས་སྐབས་གཞན་དུ་ཆ་གསུམ་གཏོང་ཚེ་རང་རིགས་ཀྱི་
ཁྲོ་བོའི་སྔགས་བརྗོད། ཁམས་གསུམ་རྣམ་རྒྱལ་གྱི་སྔགས་དང་། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་
བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་སྔགས་དང་། རིགས་སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱི་བཀའ་།

༄༅། །བདེན་པ་དང་། བཅོམ་ལྡན་འདས་ངན་སོང་ཐམས་ཅད་ཡོངས་སུ་སྦྱོང་བ་གཟི་བརྗིད་ཀྱི་རྒྱལ་པོ་ཀུན་རིག་རྣམ་པར་སྣང་མཛད་ཀྱི་ལྷ་ཚོགས་འཁོར་དང་བཅས་
པ་རྣམས་ཀྱི་བཀའ་གཞན་དུ་བདག་བསྐྱེད་ལྷ་གང་བསྒོམ་པ་དེའི་བཀའ་བདེན་པ་ཞེས་བརྗོད། རིམ་གྲོ་ལྟ་བུ་ཡིན་ཚེ་སྦྱིན་པའི་བདག་པོ་ཞེས་བགྱི་བའི་སོགས་ཁ་སྒྱུར་ཤེས་པར་བྱ། བདེན་པ་དང་། བདེན་པ་ཆེན་པོའི་
བྱིན་གྱིས་རླབས་ཀྱིས་བགེགས་ཀྱི་རིགས་གང་ཡིན་པ་དེ་དག་ཐམས་ཅད་སྐད་ཅིག་ཐང་ཅིག་ཡུད་ཙམ་འདི་ཉིད་ལ་འདི་མཆིས་པར་གྱུར་ཅིག །ཊཀྐི་ཧཱུྃ་ཛ༔ ཞེས་ཚར་གཅིག་
བརྗོད་༑ ཚེ་འདས་སོགས་ལ་གནོད་བྱེད་ཀྱི་བགེགས་ཀྱི་གཙོས་བགེགས་ཀྱི་རིགས་སུ་གཏོགས་པ་ཐམས་ཅད་མདུན་དུ་བཀུག་ནས་གཏོར་མ་སྦྱིན་པར་བསམ་ལ། ལག་པ་གཡོན་པའི་ཁུ་ཚུར་སྙིང་གར་བཅངས། གཡས་སྐྱབས་སྦྱིན་ཕྱག་རྒྱ་མདུན་
དུ་བསྐོར་ཞིང་། མཐར་མཆོད་སྦྱིན་བྱེད་པ་སོགས་ཕྱག་ལེན་མཐོང་བརྒྱུད་ལྟར་བྱས་ལ། ཨོཾ་གུང་ཀ་རེ་གུང་ཀ་རེ་སྭཱ་ཧཱ། ཨོ་པི་ཙི་པི་ཙི་སྭཱ་ཧཱ། ཨོཾ་གུང་གུང་སྭཱ་ཧཱ། སརྦ་གྲྀཧྞ་དཾ་ཨརྒྷཾ་སྭཱ་
ཧཱ༑་ནས་གནྡྷཾ་སྭཱ་ཧཱའི་བར་གྱིས་མཆོད་ལ། ཨོཾ་གུང་ཀ་རེ་ནས་གུང་གུང་སྭཱ་ཧཱ་སརྦ་བིགྷྣན་ན་མཿསརྦ་ཏ་ཐཱ་ག་ཏེ་བྷོ་ཞེས་སོགས་བཏགས་ལ་ལན་གསུམ་གྱིས་གཏོར་མ་བྱིན་པས་ཚིམ་པར་བསམས་ལ། གང་

ཞིག་མཚན་མོར་རྒྱུ་བ་ཡི། །འབྱུང་པོ་རྣམས་དང་ཤ་ཟ་དང་། །སྲིན་པོ་ཤ་རྗེན་ཟ་བ་དང་། །སེམས་ཅན་རྣམ་པ་སྣ་ཚོགས་པ། །ལྗོན་ཤིང་གེལ་པ་སོགས་གནས་པ། །
དེ་དང་དེ་ལ་གཏོར་མ་ནི། །བཟའ་བ་ཤ་ཆང་ལ་ཕུག་བཅས། །འབྲས་ཆན་འབྲས་བུ་མང་པོ་ཡི། །མཆོད་སྦྱིན་འདི་ཡིས་མགུ་བྱོས་ལ། །གནོད་པའི་བསམ་པ་ཞི་བ་
དང་༑ །བདག་ཅག་རྣམས་ལ་ཕན་པའི་ཡིད། །དེ་རིང་ཕྱིན་ཆད་བསྐྱེད་པར་གྱིས། །ཞེས་བསྔོས་པས། རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང་། །དུལ་ཞིང་ཡང་
དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་ཆད་པ་སྤངས་པ་སྟེ། །དགེ་སློང་དགེ་སྦྱོང་དེ་ཡིན་བྲམ་ཟེའང་དེ། །མཚོན་ཆས་མི་འཇིགས་གང་ཡང་མེད། །འཆི་
བའི་སྲོག་ལ་ཀུན་ཀྱང་འཛེམ། །འཚོ་བའི་ཟས་ལ་ཀུན་ཀྱང་འདུ། །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག །ཨོཾ་ཆེན་པོའམ་ཆུང་ངུ་གང་དག་
གིས༑ །ལུས་ལ་མངོན་པར་གནོད་གྱུར་པ། །ནད་དེ་ཉེ་བར་ཕྱུང་ནས་སུ། །གདོན་དེ་རང་གི་གནས་སུ་དེང་། །དེ་ལྟར་བདག་གིས་ཅི་ནུས་ཀྱི། །མཆོད་དང་བསྙེན་།

༄༅། །བཀུར་བྱས་པ་ཡིས། །དམ་ཚིག་གནས་ལ་གནས་ནས་སུ། །བདག་གི་བསམ་པ་སྐོང་བར་མཛོད། །རྟག་ཏུ་དམ་ཚིག་ལ་གནས་ཤིང་། །འདིར་ནི་
བདག་ཅག་འཁོར་བཅས་ཀྱི། །ནད་དེ་རབ་ཏུ་སོལ་མཛོད་ལ། །གདོན་རྣམས་རང་གི་གནས་སུ་སོང་། །ཞེས་བརྗོད་ཅིང་། ཨོཾ་སརྦ་བིགྷྣན་གཙྪ་ཞེས་པས་གཤེགས་སུ་གསོལ་ལ།
གཏོར་མ་གཙང་སར་དོར་ཞིང་། རོལ་མོའི་སྒྲ་དྲག་པོ་དང་བཅས་པས། ན་མསྶ་མན་ཀཱ་ཡ་ཝཱ་ཀྩིཏྟ་བཛྲ་ནཱཾ། ན་མོ་བཛྲ་ཀྲོ་དྷ་ཡ། མ་ཧཱ་དཾ་ཥྚཊྐ་ཊ་བྷེེ་ར་ཝཱ་ཡ། ཨ་སི་མུ་ས་ལ། པ་ར་
ཤུ་པ་ཤ་ཧས་ཡ། ཨོཾ་བཛྲ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫྫ་གརྫྫ། བི་སྤོ་ཊ་ཡ་བི་
སྤོ་ཊ་ཡ། སརྦ་བིགྷཱན་བི་ནཱ་ཡ་ཀཱ་ནི། མ་ཧཱ་ག་ཎ་པ་ཏི། ཛཱི་ཝི་ཏཱ་ཨན་ཀ་རཱ་ཡ་སྭཱ་ཧཱ། ཞེས་བདུད་རྩི་འཁྱིལ་བའི་སྔགས་ཀྱིས་མཚམས་བཅད་པར་བྱའོ། །དེ་དག་ནི་འཇིག་རྟེན་པའི་གཏོར་མས་
མཆོད་པའི་ཆོ་གའོ། །དེ་བཞིན་དུ་བྱ་བ་དང་སྤྱོད་པའི་རྒྱུད་ཀྱི་ཆོ་ག་རྣམས་ཀྱི་སྐབས་སུའང་། གཏོར་མ་བསང་སྦྱངས་བྱིན་གྱིས་བརླབ་པ་རྣམས་སོ་སོའི་ཆོ་ག་བཞིན་སྦྱར་ལ། གཏོར་མའི་ཆོ་ག་ནི་འདི་ཁོ་ན་ལྟར་ཉམས་སུ་བླངས་པས་འགྲུབ་བོ།

འོན་ཀྱང་བྱ་བའི་རྒྱུད་ལ་ལྷའི་ང་རྒྱལ་གྱིས་མགྲོན་དགུག་པ་མེད་པས། སྔོན་དུ་བདག་མེད་གཉིས་ཀྱི་རྣལ་འབྱོར་ལ་སེམས་བཞག་ལ། དེའི་ངང་ལས་མགྲོན་དགུག་པ་སོགས་བྱ་བ་ཉིད་དོ། །དེ་ལྟར་རྒྱུད་སྡེ་འོག་མ་གསུམ་གྱི་ཆོ་ག་ལ་ཉེ་བར་མཁོ་
བའི་ཡན་ལག་གཏོར་མ་ཆ་གསུམ་གྱི་ཆོ་ག་བསྡུས་པ་འདི། ཤཱཀྱའི་དགེ་སློང་ཀུན་དགའ་བཟང་པོས་སློབ་དཔོན་ཤདྷཱ་ཀཱ་ར་ཝརྨའི་གཞུང་དང་མཐུན་པར་སློབ་མ་དག་གི་དོན་དུ་བྲིས་པའོ། །ཆ་གསུམ་གཏོར་མ་འདི་བྱ་སྤྱོད་རྣལ་འབྱོར་རྒྱུད་གསུམ་གྱི་
ཡན་ལག་ཏུ་གསུང་པའི་ཕྱིར། བླ་མེད་ལ་མཁོ་རིགས་མེད་ཅིང་གཞན་གྱི་རིམ་གྲོ་ལྟ་བུར་དགོས་ཚེ་བདག་སྐྱེད་ཀྱང་རྒྱུད་སྡེ་འོག་མར་གཏོགས་པའི་ལྷ་གང་རུང་ལ་བརྟེན་པ་མ་གཏོགས་བླ་མེད་ཀྱི་བདག་བསྐྱེད་བྱ་མི་རུང་ཞིང་། བདེན་པ་དང་མགོར་
རང་རིགས་ཀྱི་ཁྲོ་བོའི་སྔགས་བརྗོད་པ་དང་། ལྷ་གང་ཡིན་གྱི་མཚན་བརྗོད་པ་རྣམས་ཁ་བསྒྱུར་ཤེས་པར་བྱའོ། །འདི་ཡང་ཀུན་རིག་གི་ཆོ་ག་གཞན་ཕན་བདུད་རྩིའི་ཆ་ལག་ཏུ་དམིགས་ནས་རིགས་དྲུག་ཡི་དྭགས་ཀྱི་གཏོར་མ་གཉིས་དཀྱུས་སུ་བཏུག་
ནས་གསལ་བྱེད་ཡིག་ཆུང་ཅུང་ཟད་བཏབ་པ་འདི་བཞིན་མཁན་མིང་དཔལ་ལྡན་བློ་གྲོས་རྒྱལ་མཚན་གྱིས་སྦྱར་བའོ།། །།མངྒ་ལཾ། ༅། གསང་འདུས་ལས་འབྱུང་བའི་བདུད་རྩི་འཁྱིལ་བའི་སྔགས་འགྲོལ་ནི། ན་མཿས་མན་ཀཱ་ཡ་ཝཱ་ཀྩིཏྟ་
བཛྲ་ཎཱཾ། ཕྱག་འཚལ་ལོ་ཀུན་ནས་སྐུ་གསུང་ཐུགས་རྗེ་ལ། ན་མོ་བཛྲ་ཀྲོ་དྷཱ་ཡ། ཕྱག་འཚལ་ལོ་རྡོ་རྗེ་ཁྲོ་བོ་ཆེན་པོ་མཆེ་བ་གཙིགས་པ། མ་ཧཱ་དཾ་ཥྚོཌྐ་ཊ་བྷེ་ར་ཝཱ་ཡ། འཇིགས་སུ་རུང་བ། ཨ་སི་མུ་ལཱ།

༄༅། །རལ་གྲི་གཏུན་ཤིང་། པ་ར་ཤུ་པཱ་ཤ་ཧས་ཡ། དགྲ་སྟྭ་ཞགས་པ་ཕྱག་ན་བསྣམས་པ་ལ། ཨོཾ་ཨ་མྲྀ་ཏ་ཀུན་ལི། བདུད་རྩི་འཁྱིལ་བ། ཁ་ཁ་ཁཱ་ཧི་ཁཱ་ཧི། ཟོ་ཟོ་ཟོ་ཞིག་ཟོ་ཞིག །ཧུ་ལུ་།
ཧུ་ལུ། ཏིཥྛ་ཏིཥྛ་གནས་པར་གྱིས་གནས་པར་གྱིས། བནྡྷ་བནྡྷ། ཆིངས་ཆིངས། ཧ་ན་ཧ་ན། རྒྱོབས་རྒྱོབས། ད་ཧ་ད་ཧ། སྲེགས་སྲེགས། པ་ཙ་པ་ཙ། ཚོས་ཚོས། གརྫྫ་གརྫྫ། ཀྲོགས་།
ཀྲོགས་༑ བི་སྤོ་ཊ་ཡ་བི་སྥོ་ཊ་ཡ། རྣམ་པར་ཁོས་རྣམ་པར་ཁོས། སརྦ་བིགྷྣན་བི་ནཱ་ཡ་ཀཱ་ན། བགེགས་དང་ལོག་འདྲེན་ཐམས་ཅད། མ་ཧཱ་ག་ཎ་པ་ཏི་ཛཱི་ཝི་ཏཱ་ཨནྟ་ཀ་རཱ་ཡ་སྭཱ་ཧཱ། ཚོགས་བདག་
ཆེན་པོའི་སྲོག་མཐར་བྱེད་པ་ལ། ཞེས་སོ། །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་གཉིས་པ་གསར་དུ་
བསྒྲིགས་པ་དགེའོ།། །།

༄༅། །ཀུན་རིག་རྩ་བའི་དཀྱིལ་འཁོར་གྱི་དབང་གི་ཆོ་ག་བློ་གསལ་ཀུན་དགའ་བཞུགས་སོ།

༄༅། །ན་མོ་རཏྣ་ཝངྷཱ་ཡ། སེམས་ཅན་ཐམས་ཅད་ཀྱི་དོན་དུ་ཁྱབ་བདག་རྣམ་སྣང་ཆེན་པོའི་གོ་འཕང་ཐོབ་པར་བྱ། དེའི་ཆེད་དུ་
ངན་སོང་ཐམས་ཅད་ཡོངས་སུ་སྦྱོང་བ་ཀུན་རིག་རྣམ་པར་སྣང་མཛད་ཀྱི་དཀྱིལ་འཁོར་དུ་དབང་བསྐུར་བ་ཟབ་མོ་གསན་ལ་དོན་ཉམས་སུ་བླང་།
བར་བགྱིའོ། །སྙམ་པ་བྱང་ཆུབ་ཀྱི་མཆོག་ཏུ་ཐུགས་བསྐྱེད་པ་དང་ཆོས་གསན་པའི་ཀུན་ཏུ་སྤྱོད་པ་རྣམས་ཀྱང་རྡོ་རྗེ་ཐེག་པའི་གཞུང་ལུགས་
རིན་པོ་ཆེ་རྣམས་ལས་ཇི་ལྟར་འབྱུང་བ་གསལ་བཏབ་ནས་གསན་འཚལ། དེ་ལ་ཡང་དག་པར་རྫོགས་པའི་སངས་རྒྱས་ཀྱིས་གདུལ་བྱ་རྣམས་

༄༅། །ཀྱི་ཁམས་དང་བསམ་པ་དང་བག་ལ་ཉལ་དང་རྗེས་སུ་མཐུན་པར་དམ་པའི་ཆོས་ཀྱི་རྣམ་གྲངས་བསམ་གྱིས་མི་ཁྱབ་པ་ཞིག་
གསུངས་ཀྱང་། དེ་དག་ཐམས་ཅད་ཀྱི་རྩེ་མོར་གྱུར་པ་རྡོ་རྗེ་ཐེག་པ་ཡིན། དེ་ལ་རྒྱུད་སྡེ་གསུམ་དང་བཞི་དང་ལྔ་དང་དྲུག་ཏུ་འདོད་པ་ལ་
སོགས་པ་མང་དུ་ཡོད་པ་ལས། རྒྱུད་སྡེ་གསུམ་པ་རྣལ་འབྱོར་གྱི་རྒྱུད་ཡིན། དེ་ལའང་རྩ་རྒྱུད་བཤད་རྒྱུད་ཆ་མཐུན་གྱི་རྒྱུད་རྣམ་པ་གསུམ་
ལས༑ ད་ལན་འདིར་སྐབས་སུ་བབ་པ་ཆ་མཐུན་གྱི་རྒྱུད་ཀྱི་ཁོངས་སུ་གཏོགས་པ་ངན་སོང་ཐམས་ཅད་ཡོངས་སུ་སྦྱོང་བའི་རྒྱུད་ཀྱི་རྒྱལ་པོ་

གྲུབ་ཆེན་ཀུན་དགའ་སྙིང་པོས་བཀྲལ་བའི་རྗེས་སུ་འབྲངས་ནས། རྒྱུད་དེའི་བརྟག་པ་དང་པོའི་དངོས་བསྟན་བསྟེན་བྱའི་གཙོ་བོར་གྱུར་པ་ཀུན་རིག་རྩ་བའི་དཀྱིལ་འཁོར་དུ་
མངོན་པར་དབང་བསྐུར་བ་སྒྲུབ་པར་བྱེད་པའི་སྐབས་སུ་བབ་པ་ཡིན། དེ་ལ་གང་གིས་སྐུར་བའི་སློབ་དཔོན་ནི། སྔགས་དང་རྒྱུད་དང་མན་ངག་ཤེས། །ཆོ་གའི་ལས་ལ་
རབ་ཏུ་མཁས། །སྙིང་རྗེས་སློབ་མ་རབ་འཛིན་པ། །དབང་བསྐུར་བ་ཡི་སློབ་དཔོན་མཆོག །ཅེས་གསུངས་པ་ལྟ་བུའི་མཚན་ཉིད་དང་ལྡན་པ་ཞིག་དགོས་ཤིང་། གང་
ལ་བསྐུར་བའི་སློབ་མ་ལ་ཡང་། དད་དང་སྙིང་རྗེས་སེམས་རབ་དུལ། །རྣམ་རྟོག་ཉུང་ཞིང་བློ་དང་ལྡན། །སྔགས་ཀྱི་ལམ་མཆོག་དོན་གཉེར་བ། །མཐུན་ཞིང་གྲངས་
དང་ལྡན་པར་གཟུང་། །ཞེས་པ་ལྟར་གྱི་མཚན་ཉིད་དང་ལྡན་ཞིང་། གྲངས་ཉི་ཤུ་རྩ་ལྔ་མན་ཆད་ཁ་ཡར་བ་ཞིག་ངེས་པར་དགོས་པ་ཡིན། ཇི་ལྟར་བསྐུར་བའི་ཆོ་ག་ལ་
སློབ་དཔོན་གྱི་བྱ་བ་མཆོད་པའི་ཡོ་བྱད་བྱིན་གྱིས་རླབས་པ་སྔོན་དུ་འགྲོ་བས། ཐར་པའི་འདྲ་འབག་ལམ་དུ་བྱེད་པའི་ཚུལ་གྱིས་བདག་བསྐྱེད་བཟླས་པ་དང་བཅས་པ་བྱ་བ། །

༄༅། །བུམ་པ་བསྒྲུབ་པ། མདུན་བསྐྱེད་བསྒྲུབ་ཅིང་མཆོད་པ། འཇིག་རྟེན་པ་ལ་གཏོར་མ་བཏང་བ། བདག་ཉིད་འཇུག་ཅིང་དབང་བླང་བ། བདག་བསྒྲུབ་།
ཅིང་བཟླས་པ་བྱ་བ་རྣམས་དགོས་པ་ཡིན་ནའང་། དེ་དག་སྔོན་དུ་ལེགས་པར་གྲུབ་ཟིན་པ་ཡིན། ད་ཁྱེད་རང་རྣམས་ཀྱི་ངོ་སྐལ་དུ་གྱུར་པ་སློབ་མའི་བྱ་བ་ལ། སློབ་མ་
སྟ་གོན་འཇུག་པ་དང་བཅས་པ་དང་དངོས་གཞི་དབང་བསྐུར་བ་གཉིས་ལས། ཐོག་མར་སློབ་མ་སྟ་གོན་གྱི་ཆོས་རྣམས་ཞུ་བའི་ཡོན་དུ་རང་གི་ལུས་ལོངས་སྤྱོད་དགེ་བའི་
དངོས་པོ་ཐམས་ཅད་འཁོར་ལོས་སྒྱུར་བའི་རྒྱལ་སྲིད་ཀྱི་འབྱོར་པ་དང་མཉམ་པར་བློས་སྤྲུལ་ནས། བླ་མ་དང་ཁྱབ་བདག་རྣམ་སྣང་ཆེན་པོ་ཐ་མི་དད་པ་ལ་ཕུལ་བའི་མོས་པ་
མཛོད། དེ་ལྟར་མཎྜལ་ཕུལ་ནས་མེ་ཏོག་དང་བཅས་པས་ཐལ་མོ་སྦྱར་ཏེ་གསོལ་བ་འདེབས་པའི་རྗེས་ཟློས་ལན་གསུམ་མཛོད། དགའ་ཆེན་ཁྱོད་༌
བདག་སྟོན་པ་སྟེ། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་

སྩོལ༑ །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །།
མགོན་པོས་བདག་ནི་གཞུག་ཏུ་གསོལ། །ཞེས་བྱ་བས་གསོལ་བ་གདབ་པ་ཁ་བསྐང་ནས། སྟ་གོན་འཇུག་པ་དང་བཅས་པ་ལ། སེམས་བསྐྱེད་གཙོར་གྱུར་རྒྱུན་
བཤགས་དང་། །བྱིན་གྱིས་བརླབས་དང་སྨོན་ལམ་གདབ། །ཟབ་མོའི་ཆོས་བཤད་བསྲུང་བར་བྱ། །མིག་རས་འཆིང་དང་ནང་དུ་གཞུག །ཡེ་ཤེས་དབབ་དང་དམ་ལ་
གཞག །མེ་ཏོག་དོར་དང་མགོ་ལ་བཅིང་། །གདོང་གཡོགས་དབྱེ་དང་དཀྱིལ་འཁོར་བསྟན། །དམ་ཚིག་བསྐྱེད་དང་བརྟན་པར་བྱ། །དམ་ཚིག་བསྒྲག་དང་སྡོམ་པ་
སྦྱིན༑ །ཞེས་པ་ལྟར་ཆོས་བཅུ་བདུན་ཡོད་པ་ལས། ཐོག་མར་སེམས་བསྐྱེད་གཙོ་བོར་གྱུར་པའི་རྒྱུན་བཤགས་བྱ་བའི་སླད་དུ་དམིགས་པ་འདི་བཞིན་མཛོད། མདུན་གྱི་
ནམ་མཁའི་གནས་སུ་བླ་མ་དང་གཉིས་སུ་མེད་པའི་ཀུན་རིག་རྩ་བའི་དཀྱིལ་འཁོར་ལྷ་སུམ་ཅུ་སོ་བདུན་མགྲོན་ཐབས་ཀྱི་ལྷ་དང་བཅས་པ་ལ་སངས་རྒྱས་དང་བྱང་ཆུབ་སེམས་

༄༅། །དཔའ་ཐམས་ཅད་ཀྱིས་བསྐོར་བ་སྤྲིན་སྤུངས་འཐིབས་པ་ལྟར་བཞུགས་པའི་མོས་པ་བྱས་ལ། དེ་དག་གི་སྤྱན་སྔར་རང་དང་རང་གི་རྩ་བའི་ཕ་དང་མ་གཉིས་།
ཀྱིས་ཐོག་དྲངས་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་འཁོད་དེ། ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་བཤགས་པ་ལ་སོགས་པའི་
ཡན་ལག་བདུན་པ་བགྱི་སྙམ་པས་ཐལ་མོ་སྦྱར་ནས་འདིའི་རྗེས་ཟློས་ལན་གསུམ་མཛོད། དབང་མེད་བདག་གིས་མི་དགེ་བགྱིས་པ་དང་། །རྗེས་སུ་ཡི་རང་ཡང་ན་བགྱིད་
སྩལ་གང་། །དེ་དག་ཐམས་ཅད་བྱང་ཆུབ་མཆོག་གི་ནི། །སྤྱན་སྔར་ད་ལྟ་མ་ལུས་སོ་སོར་བཤགས། །བདེ་གཤེགས་སྲས་ཀྱིས་ཚོགས་གཉིས་ཟབ་པ་དང་། །རྒྱ་ཆེན་
འགྲོ་བ་མ་ལུས་པ་ཡི་དོན། །སྒྲུབ་པར་བྱེད་དང་དེ་ལས་གཞན་པ་ལའང་། །རྟག་ཏུ་བདག་ནི་རྗེས་སུ་ཡི་རང་ངོ་། །ཐུགས་རྗེས་ཁྱབ་པའི་ཐུགས་དང་ལྡན་གྱུར་ཅིག །
བློ་གྲོས་སྡིག་བྲལ་གཏི་མུག་ཚོགས་ཀུན་བཅོམ། །མ་ལུས་རིགས་ཀྱི་པདྨའི་ནང་ཞུགས་པ། །བདེ་བར་གཤེགས་པ་རྣམས་ལ་སྐྱབས་སུ་མཆི། །བློ་མཆོག་རྣམས་ཀྱི་ཀུན་

དགའ་ར་བ་སྟེ། །དམན་པས་འཇིགས་པ་ཉིད་ཀྱི་རྒྱལ་བྱེད་ཚལ། །སྲིད་པའི་འབྱོར་པ་ཟིལ་གྱིས་གནོན་པའི་མཆོག །གསུང་མཆོག་ཆོས་ལ་བདག་ནི་སྐྱབས་སུ་མཆི། །
འདོད་ཆགས་ལ་སོགས་སྤྲུལ་གྱི་དུག་བཅོམ་ཞིང་། །བློ་གྲོས་རྣམ་རྒྱལ་ཐུགས་རྗེ་ཆེ་ལྡན་པའི། །བརྟུལ་ཞུགས་བཟང་པོའི་ཚོགས་ལ་སྐྱབས་མཆི་ཞིང་། །སྲིད་དང་བྲལ་
བ་རྣམས་ལ་བདག་ཕྱག་འཚལ། །རྒྱུ་ཡི་རྗེས་ལ་བདག་པོའི་ཡུལ་བདག་ཉིད། །འབྲས་བུའི་སྟོབས་ཀྱིས་དགྲ་ལས་རྒྱལ་གྱུར་ཅིག །སྙིང་རྗེ་རྩ་བ་ཟུག་ཅིང་ཡང་དག་
རྟོགས། །མཉམ་མེད་བྱང་ཆུབ་སེམས་ནི་གཟུང་བར་བགྱི། །སེམས་ཅན་རྣམས་ནི་ཡོངས་སུ་སྨིན་པའམ། །ཡང་ན་ཡོངས་སུ་བསྐྱབ་པར་བྱ་ཕྱིར་རམ། །རང་གི་
སེམས་ཉིད་དག་པར་བྱ་བའི་ཕྱིར། །འདི་དག་ཐམས་ཅད་རྩྭ་སོགས་བཞིན་དུ་གཏང་། །དེ་བཞིན་ཚུལ་ཁྲིམས་བཟོད་པ་བརྩོན་འགྲུས་དང་། །བསམ་གཏན་ཤེས་རབ་
བླ་ན་མེད་པ་འདི། །བདག་དང་གཞན་ལ་ཕན་པར་བྱ་བའི་ཕྱིར། །སྐད་ཅིག་རེ་རེ་ཞིང་ཡང་བསྒོམ་པར་བགྱི། །བདེ་བར་གཤེགས་པ་སྔགས་ལ་མཁས་པ་ཡི། །ཆོས་

༄༅། །རྒྱལ་རྟག་ཏུ་ལྷུན་གྱིས་གྲུབ་པ་ནི། །འགྲོ་བ་འདི་ཡི་འཐོབ་པར་བྱ་བའི་ཕྱིར། །ཁྱད་འཕགས་གནས་ལ་བདག་གིས་གནས་པར་བགྱི། །ཞེས་པས་རྒྱུད་།
དག་པར་བྱས་ནས། ནང་གི་སེམས་བསྐྱེད་པའི་སླད་དུ་སློབ་དཔོན་གྱིས་ས་མ་ཡ་ཨ༔ ཞེས་བརྗོད་པས་ཁྱེད་རང་རྣམས་ཀྱི་སྙིང་གར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་
བའི་དཀྱིལ་འཁོར་ཆ་ཤས་ཡོངས་སུ་རྫོགས་པ་ཉ་གང་བ་ལྟ་བུ་ཞིག་དང་། དེའི་སྟེང་དུ་དོན་དམ་བྱང་ཆུབ་སེམས་ཀྱི་ངོ་བོ་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་
པ་ཞིག་བསམས་ཏེ། དེ་གཉིས་དབྱེར་མེད་དུ་སེམས་བསྐྱེད་པར་བགྱིའོ་སྙམ་པའི་འདུན་པ་དུང་བ་ཞིག་བསྐྱེད་མཛོད། དེ་བརྟན་པའི་སླད་དུ་སློབ་དཔོན་གྱིས་ཁྱེད་རང་གི་
སྙིང་གར་རྡོ་རྗེ་བཞག་སྟེ། སུ་ར་ཏི་ས་མ་ཡ་སྟྭཾ་ཧོ་སིདྡྷྱ་བཛྲ་ཡ་ཐཱ་སུ་ཁཾ་ཞེས་བརྗོད་པས་བརྟན་པར་བྱས་པའི་མོས་པ་མཛོད། དེ་ནས་དམ་ཚིག་དང་སྡོམ་པ་འཛིན་པ་ལ་
འཛིན་རྒྱུའི་དམ་ཚིག་ཐམས་ཅད་རིགས་ལྔ་སྤྱི་དང་སོ་སོའི་དམ་ཚིག་གཉིས་སུ་འདུས་པ་ལས། སྤྱིའི་དམ་ཚིག་ནི་གཞན་དོན་དུ་རྫོགས་པའི་བྱང་ཆུབ་ཐོབ་པར་བྱའོ་སྙམ་པའི་

སྨོན་པ་དང་། དེའི་ཆེད་དུ་ཉེས་སྤྱོད་ཐམས་ཅད་སྡོམ་པ་དང་། དགེ་བའི་ཆོས་སྡུད་པ་དང་། སེམས་ཅན་གྱི་དོན་ཅི་ནུས་བསྒྲུབ་པར་དམ་བཅའ་བ་འཇུག་པ་སེམས་
བསྐྱེད་པ་རྣམས་ཡིན་ཞིང་། སོ་སོའི་དམ་ཚིག་ནི། རྣམ་སྣང་གི་དམ་ཚིག་ཏུ་དཀོན་མཆོག་གསུམ་འཛིན་པ། མི་བསྐྱོད་པའི་དམ་ཚིག་ཏུ་རྡོ་རྗེ་དང་དྲིལ་བུ་དང་ཕྱག་རྒྱ་
དང་བླ་མ་རྣམས་འཛིན་པ། རིན་འབྱུང་གི་དམ་ཚིག་ཏུ་ཟང་ཟིང་དང་། མི་འཇིགས་པ་དང་། ཆོས་དང་། བྱམས་པའི་སྦྱིན་པ་རྣམས་གཏོང་བ། འོད་དཔག་མེད་ཀྱི་
དམ་ཚིག་ཏུ་ཕྱི་བྱ་སྤྱོད་གཉིས། གསང་བ་རྣལ་འབྱོར་རྒྱུད། ཉན་ཐོས་རང་རྒྱལ་བྱང་ཆུབ་སེམས་དཔའི་ཐེག་པ་རྣམས་འཛིན་པ། དོན་ཡོད་གྲུབ་པའི་དམ་ཚིག་ཏུ་དམ་
ཚིག་དང་སྡོམ་པ་ལ་ནན་ཏན་གྱིས་གནས་པའི་སྟེང་དུ་བླ་མ་དང་དཀོན་མཆོག་མཆོད་པ་ལ་བརྩོན་པར་བྱ་བ་རྣམས་ཡིན། དེ་ལྟར་ཤེས་པར་བྱས་ནས། རིགས་ལྔ་སྤྱི་དང་
ཁྱད་པར་གྱིས་བསྡུས་པའི་དམ་ཚིག་ཐམས་ཅད་ཚུལ་བཞིན་དུ་འཛིན་སྙམ་པས་འདིའི་རྗེས་ཟློས་ལན་གསུམ་མཛོད། ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་

༄༅། །ནི་ངེས་མཛད་པའི། །བླ་ན་མེད་པའི་བྱང་ཆུབ་སེམས། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་། །དགེ་བའི་ཆོས་ནི་།
སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་གསུམ། །བདག་གིས་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་
མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང་། །རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང་།།
ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་ཞིང་ནི་ལན་
དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་མཆོག་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་པའི་ཆོས་
ནི་གཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །མཆོད་པའི་ལས་ཀྱང་ཅི་ནུས་བགྱི། །

བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་བགྱིས་ནས། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང་། །མ་གྲོལ་བ་ནི་
དགྲོལ་བར་བགྱི། །མ་བསྒྲལ་བ་རྣམས་བསྒྲལ་བར་བགྱི། །དབུགས་མ་ཕྱིན་པ་དབུགས་དབྱུང་ཞིང་། །སེམས་ཅན་མྱ་ངན་འདས་ལ་དགོད། །ཅེས་པ་དེ་རྣམས་
སེམས་བསྐྱེད་པ་ཡིན། སྔགས་དང་ཕྱག་རྒྱས་བྱིན་གྱིས་བརླབ་པ་ནི། ཁྱེད་རྣམས་ཀྱི་གནས་གསུམ་དུ་སློབ་དཔོན་གྱིས་རིགས་གསུམ་སྤྱིའི་སྔགས་རྒྱས་གཏུགས་པ་ལ་
བརྟེན་ནས་ཁྱེད་རང་གི་ལུས་ངག་ཡིན་གསུམ་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོར་བྱིན་གྱིས་བརླབས་པའི་མོས་པ་མཛོད། ཨོཾ་བྷི་ཏ་བྷྲི་ཏ་སརྦ་ཨཱ་
བ་ར་ཎཱ་ནི་ཧཱུཾ་ཕཊ། ཨོཾ་ཏྲ་ཊ་ཏྲ་ཊ་སརྦ་ཨཱ་བ་ར་ཎཱ་ནི་ཧཱུཾ་ཕཊ། ཨོ་ཙྪིནྡ་ཙྪིནྡ་སརྦ་ཨཱ་བ་ར་ཎཱ་ནི་ཧཱུཾ་ཕཊ། ཅེས་པས་སྒོ་གསུམ་བྱིན་གྱིས་བརླབས་ཏེ། སླར་ཡང་སྙིང་ག་
ལྐོག་མ་ཁ་ཕྱོགས་དང་། །དཔྲལ་བ་མཛོད་སྤུ་རྣ་བ་གཉིས། །མགོ་བོ་གཙུག་ཕུད་དཔུང་པ་གཉིས། །སྣ་དང་རྐེད་པ་པུས་མོ་བོལ། །ལོང་བུ་སྣ་ཡི་རྩེ་མོ་དང་། །

༄༅། །མིག་གཉིས་དང་ནི་གསང་བའི་གནས། །ཞེས་པ་ལྟར་གྱི་གནས་དེ་དག་ཏུ་སློབ་དཔོན་གྱིས་སྔགས་རྒྱས་རེག་པ་ལ་བརྟེན་ནས་དཔྲལ་བ་དང་མཛོད་སྤུ་གཅིག་ཏུ་
བྱས་པའི་གནས་དེ་རྣམས་རྡོ་རྗེའི་རང་བཞིན་དུ་བྱིན་གྱིས་བརླབས་པའི་མོས་པ་མཛོད། ཨོཾ་བཛྲ་ཨ་དྷི་ཏིཥྛ་ཛྷཱ་ན་ས་མ་ཡེ་ཧཱུྃ། ཞེས་བརྗོད་པས་ཁྱེད་རང་རྣམས་རྡོ་རྗེ་སེམས་
དཔའི་གཟུགས་སུ་གྱུར་པའི་མོས་པ་བྱས་ནས་འདིའི་རྗེས་ཟློས་མཛོད། ཨོཾ་བཛྲ་སཏཱ་ཧཾ། ཞེས་ང་རྒྱལ་འཛིན་པ་རྣམས་ནི་བྱིན་གྱིས་བརླབས་པ་ཡིན། སྨོན་ལམ་གདབ་
པ་ནི། དེ་ཡན་ཆད་དུ་བསགས་པའི་དགེ་བའི་རྩ་བས་མཚོན་ཏེ། དུས་གསུམ་དུ་བསགས་པའི་དགེ་བའི་རྩ་བ་རྣམས་ཀྱི་མཐུ་དང་ནུས་པ་ལ་བརྟེན་ནས་སེམས་ཅན་ཐམས་
ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་གྱུར་ཅིག་སྙམ་པས་འདིའི་རྗེས་ཟློས་མཛོད། བདག་གི་དགེ་བའི་རྩ་བ་འདི་སེམས་ཅན་ཐམས་ཅད་དང་ཐུན་
མོང་དུ་བྱས་ནས་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་མྱུར་དུ་ཐོབ་པར་གྱུར་ཅིག་ཅེས་པ་ནི་དགེ་བའི་ལས་བསགས་པ་སྟོབས་ལྡན་དུ་སྒྱུར་བར་བྱེད་པར་སྨོན་

ལམ་གདབ་པ་ཡིན། ཆོས་ཟབ་མོ་བཤད་པའི་སྒོ་ནས་སྤྲོ་བ་བསྐྱེད་པ་ནི། བཅོམ་ལྡན་འདས་ཀྱིས་རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ནས་གསུངས་པའི་
ཚིགས་སུ་བཅད་པ་འདི་དག་ལ་གསན་པས་ཁྱབ་པར་གདའ། འཇིག་རྟེན་དུ་ནི་ཀུན་མཁྱེན་དག །ཨུ་དུམྺ་རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་ཞིག །
འབྱུང་འགྱུར་ཡང་ནི་མི་འབྱུང་ངོ་། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །གང་གིས་སེམས་ཅན་མཉམ་མེད་དོན། །བླ་མེད་བྱེད་
པར་ནུས་པ་ཡིན། །བསྐལ་པ་བྱེ་བ་དུ་མ་རུ། །སྔོན་ཆད་སྡིག་པ་བྱས་པ་གང་། །དཀྱིལ་འཁོར་འདི་འདྲ་མཐོང་མ་ཐག །དེ་དག་ཟད་པར་འགྱུར་ཡིན་ན། །གྲགས་
པ་མཐའ་ཡས་སྔགས་སྤྱོད་པའི། །ཚུལ་ལ་གནས་ན་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། །གང་གིས་སྤྱོད་པ་
མཆོག་འདི་ལ། །བློ་གྲོས་ཤིན་ཏུ་མི་གཡོ་ན། །སྡུག་བསྔལ་ཐམས་ཅད་འབྱུང་བ་ཡི། །ངན་འགྲོ་དེ་ཡིས་གཅོད་པར་འགྱུར། །བདག་ཉིད་ཆེན་པོ་ཁྱེད་རྣམས་ཀྱིས། །

༄༅། །རྙེད་པ་མཉམ་མེད་དེ་རིང་རྙེད། །གང་ཕྱིར་རྒྱལ་བ་སྲས་བཅས་པ། བདག་ཉིད་ཆེན་པོ་ཀུན་གྱིས་ནི། །བསྟན་པ་འདི་ལ་ཁྱེད་རྣམས་ཀུན། །ཡོངས་སུ་
བཟུང་སྟེ་སྐྱེ་བཞིན་པ། །དེ་ཕྱིར་ཁྱེད་རྣམས་ཐེག་ཆེན་ཏུ། །སང་ནི་རབ་ཏུ་སྐྱེ་བར་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །
ཁྱེད་རྣམས་དེར་ནི་དོང་བས་ནས། །རང་བྱུང་སྐལ་པ་ཆེན་པོ་པ། །འཇིག་རྟེན་ཐམས་ཅད་མཁྱེན་པ་ཡི། །དེ་བཞིན་གཤེགས་པ་ཉིད་དུ་འགྱུར། །ཞེས་གསུངས་ཏེ། 
དེའི་དོན་ནི་འཇིག་རྟེན་ན་གང་དཀོན་ན་ཨུ་དུམྺ་རའི་མེ་ཏོག་དཀོན། དཀོན་པ་ལྟར་དུ་སངས་རྒྱས་འཇིག་རྟེན་དུ་བྱོན་པ་དཀོན། སངས་རྒྱས་པས་ཀྱང་གསང་སྔགས་རྡོ་རྗེ་
ཐེག་པ་དཀོན་ནོ། །དཀོན་པ་དེ་ཡང་ཕན་ཡོན་ཆེན་པོ་དང་ལྡན་པ་ཡིན་ཏེ། བསྐལ་བ་བྱེ་བ་དུ་མ་ནས་བསགས་པའི་སྡིག་པ་རྣམས་དཀྱིལ་འཁོར་ཆེན་པོ་མཐོང་བའི་མོད་
ལ་འདག་པར་འགྱུར་ན། དབང་བླངས་ཏེ་དམ་ཚིག་དང་སྡོམ་པ་ལ་ནན་ཏན་དུ་བྱས་ནས་གསང་སྔགས་སྤྱོད་པ་ཡིད་མཚན་རྟོག་ལས་སྐྱོབ་པའི་ཐབས་ཉམས་སུ་ལེན་པ་དང་། །

གསང་སྔགས་ཀྱི་བཟླས་བརྗོད་ལ་བརྩོན་པའི་སྒོ་ནས་ལམ་འདི་ལ་བློ་བརྟན་པར་བྱས་ན་ངན་འགྲོ་དང་སྲིད་པའི་སྡུག་བསྔལ་གྱི་རྒྱུན་གཅོད་པར་འགྱུར་བ་ལྟ་ཅི་སྨོས། དེ་།
བས་ན་ཁྱེད་རྣམས་ཀྱིས་རྙེད་པའི་མཆོག་ལེགས་པར་རྙེད་ཅིང་། རྒྱལ་བ་སྲས་དང་བཅས་པ་རྣམས་ཀྱི་མཁྱེན་བརྩེ་ནུས་པ་ཡོངས་སུ་བཟུང་སྟེ་དེའི་རིགས་སུ་སྐྱེ་བཞིན་པར་།
གྱུར་པས་ན་ཐེག་ཆེན་གྱི་ལམ་མཆོག་ཏུ་གྱུར་པ་འདི་ལ་བརྟེན་ནས། མྱུར་དུ་འཇིག་རྟེན་གྱི་གནས་ལུགས་མངོན་སུམ་དུ་མཁྱེན་པའི་དེ་བཞིན་གཤེགས་པ་ཉིད་དུ་འགྱུར་བ་
གདོན་མི་ཟ་བས། དོན་དེ་ལ་དགའ་བ་ཁྱད་པར་ཅན་དང་ལྡན་པར་མཛོད་ཅིག་ཅེས་པའི་དོན་ཡིན། བསྲུང་བར་བྱ་བ་ནི། སློབ་དཔོན་གྱིས་འཇིག་རྟེན་གསུམ་རྒྱལ་གྱི་
སྔགས་དང་ཕྱག་རྒྱ་ཁྱེད་རྣམས་ཀྱི་གནས་གསུམ་དུ་གཏུགས་པ་ལ་བརྟེན་ནས་ཁྱེད་རང་གི་ལུས་ངག་ཡིད་གསུམ་དང་དབང་ལེན་པ་ལ་བར་དུ་གཅོད་པ་ཐམས་ཅད་ཉེ་བར་ཞི་
བར་བྱིན་གྱིས་བརླབས་པའི་མོས་པར་མཛོད། ཨོཾ་བཛྲ་སཏཱ་ཀྲོ་དྷ། ཨ་ན་ལཱརྐ་མ་ཧཱ་བཛྲ་ཀྲོ་དྷ། དྲ་བ་དྲ་བ། བི་དྲ་བ། བི་དྲ་བ། སརྦ་ཨ་པ་ཡ། ནཱ་ཤ་ཡ། །

༄༅། །ནཱ་ཤ་ཡ། ཧ་ར་ཧ་ར། པྲ་ཎཱ་ན་ཧཱུྃ་ཕཊ་ཅེས་པས་བར་ཆད་ཐམས་ཅད་བསྲུང་བ་རྣམས་སློབ་མ་སྟ་གོན་གྱི་ཆོ་ག་ཡིན། འཇུག་པའི་ཆོས་རྣམས་ཞུ་བའི་ཡོན་
དུ་མཎྜལ་ཕུལ་མཛོད། དེ་ལྟར་མཎྜལ་ཕུལ་ནས་སྔོན་ཆད་བཅོམ་ལྡན་འདས་ཀུན་རིག་རྣམ་པར་སྣང་མཛད་ཀྱི་དཀྱིལ་འཁོར་དུ་མ་ཞུགས་པའམ། ཞུགས་ཀྱང་བསྐྱར་ནས་
འཇུག་པའི་མཚོན་བྱེད་དུ་རས་ཡུག་དམར་པོ་རེས་གདོང་བཅིངས་པའི་མོས་པ་མཛོད། ཨཱ་ཁཾ་ཝཱི་ར་ཧཱུཾ་ཞེས་པས་གདོང་བཅིངས་ནས། དཀྱིལ་འཁོར་གྱི་ལྷ་དང་མཇལ་བ་
ན་ལག་སྟོང་དུ་མཇལ་དུ་མི་བཏུབ་པས་ཕྱག་རྟེན་གྱི་སླད་དུ་ཨུ་དུམྦྷ་ར་ལ་སོགས་པའི་མེ་ཏོག་གི་ཕྲེང་བ་རེ་བྱིན་པའི་མོས་པ་མཛོད། ཨཱ་ཁཾ་ཝཱི་ར་ཧཱུྃ་ཞེས་པས་བྱིན་ཏེ་འདིའི་
རྗེས་ཟློས་མཛོད། ཨོཾ་བཛྲ་ཨ་དྷི་ཏིཥྛ་ཧཱུཾ། ཞེས་བརྗོད་པས་ཁྱེད་རང་རྣམས་རྡོ་རྗེ་སེམས་དཔར་གྱུར་པའི་མོས་པ་བྱས་ནས་ཁྱེད་རྣམས་ཀྱི་ལག་པ་རྡོ་རྗེ་བསྡམས་པ་ལས་
གུང་མོ་གཉིས་མཉམ་དུ་བརྐྱངས་པ་རྡོ་རྗེ་འཛིན་པའི་ཕྱག་རྒྱས་མེ་ཏོག་བཟུང་ནས་དཀྱིལ་འཁོར་གྱི་ཕྱོགས་ལ་མགོ་བོ་དུད་ཙམ་དང་བཅས་པས་འདིའི་རྗེས་ཟློས་མཛོད། ཨོ་

བཛྲ་ས་མ་ཡ་ཧཱུྃ་ཞེས་པས་དཀྱིལ་འཁོར་གྱི་ཤར་སྒོའི་ནང་དུ་འཁོད་པའི་མོས་པ་མཛོད། དེ་ནས་ཡེ་ཤེས་དབབ་པའི་སླད་དུ་དམིགས་པ་འདི་བཞིན་མཛོད། གཙོ་བོ་ལ་།
སོགས་པའི་ལྷ་ཐམས་ཅད་ཀྱི་ཐུགས་ཀ་ནས་དེ་བཞིན་གཤེགས་པ་ཐམས་ཅད་ཀྱི་ཐུགས་ཡེ་ཤེས་ལྔའི་རང་བཞིན་ཧཱུྃ་གི་རྣམ་པ་གྲངས་མེད་པར་བྱོན་ནས་ཁྱེད་རང་རྣམས་ཀྱི་ལུས་
ལ་ཆར་བབས་པ་བཞིན་དུ་ཞུགས་ཤིང་སླར་ཡང་ཁྱེད་རྣམས་ཀྱི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་
ཤེས་ཡི་གེ་ཧཱུཾ་གི་རྣམ་པས་ཞུགས་པ་ལ་བརྟེན་ནས་རྒྱུད་བྱིན་གྱིས་བརླབས་པའི་མོས་པ་མཛོད། སློབ་དཔོན་གྱིས་རྡོ་རྗེ་བསྡམས་པའི་ཕྱག་རྒྱ་ཁྱེད་རྣམས་ཀྱི་སྙིང་གར་བཞག་
སྟེ༑ ཨོཾ་བཛྲ་པྲ་ཝེ་ཤ་ཡ་ཧཱུྃ། ཞེས་མང་དུ་བརྗོད་པ་ལ་བརྟེན་ནས་ཡེ་ཤེས་ཕབ་སྟེ་བརྟན་པར་བྱ་བ་དང་། དེའི་ཉམས་མྱོང་གཞན་ལ་མ་སྨྲ་ཞིག །ཅེས་དམ་ལ་གཞག་
པའི་སླད་དུ་སྤྱི་བོར་རྡོ་རྗེ་བཞག་སྟེ། ཨོཾ་ཨ་ས་མེ་ཏྲི་ས་མེ་མ་ཧཱ་ས་མ་ཡེ་ཧཱུྃ་ཞེས་བརྗོད་པས་བརྟན་པར་བྱ་བ་དང་དམ་ལ་བཞག་ནས། དཀྱིལ་འཁོར་ལ་མེ་ཏོག་དབུལ་བ་

༄༅། །ནི༑ འདི་ན་བཅོམ་ལྡན་འདས་ངན་སོང་ཐམས་ཅད་ཡོངས་སུ་སྦྱོང་བ་གཟི་བརྗིད་ཀྱི་རྒྱལ་པོ་ཀུན་རིག་རྣམ་པར་སྣང་མཛད་འཁོར་དང་བཅས་པའི་དཀྱིལ་
འཁོར་བཞུགས་པ་ཡིན་ཏེ། སངས་རྒྱས་ཀྱི་ཡེ་ཤེས་ཡོངས་སུ་དག་པ་གཅིག་ཉིད་གདུལ་བྱ་འདུལ་བའི་ཕྱིར་གཙོ་བོ་དང་འཁོར་གྱི་རྣམ་པ་ཅན་དུ་བསྟན་པ་ཙམ་མ་གཏོགས།
རང་གི་ངོ་བོ་ལ་བཟང་ངན་ནམ་མཆོག་དམན་གྱི་རྣམ་པ་ཅུང་ཟད་ཀྱང་མེད་མོད། འོན་ཀྱང་རང་གི་ལས་འབྲེལ་བཞག་པའི་ལྷ་ཞིག་ལ་འབབ་པར་ཤོག་ཅིག་སྙམ་པས།
སྔར་གྱི་མེ་ཏོག་དེ་རིན་པོ་ཆེ་ལས་གྲུབ་པར་བསམས་ཏེ། ཡི་དམ་གྱི་ལྷའི་དབུ་ལ་བཞག་པའི་མོས་པ་བྱས་ནས་འདིའི་རྗེས་ཟློས་མཛོད། སངས་རྒྱས་དངོས་གྲུབ་ཐོབ་བྱ་༌
ཕྱིར༑ །བདག་ལ་ཐུགས་བརྩེར་དགོངས་ནས་ནི། །འགྲོ་ལ་ཕན་ཕྱིར་གཙོ་ཆེན་གྱིས། །དམན་པར་དགོངས་ཏེ་བཞེས་སུ་གསོལ། །ཨོཾ་བཛྲ་པྲ་ཏི་གྲྀཧྞ་ཧཱུྃ། ཞེས་
པས་དངོས་སུ་དཀྱིལ་འཁོར་གྱི་གཙོ་བོ་ལ་ཕུལ་ནས་སླར་ཨོ་པྲ་ཏཱིཙྪབཛྲ་ས་མ་ཡ་སྟྭཾ་ཞེས་པས་མེ་ཏོག་དེ་གང་ལ་ཕོག་པའི་ལྷ་དེ་ཉིད་ཀྱིས་ཁྱེད་རང་གི་སྤྱི་བོར་བཅིངས་ཏེ་བྱིན་གྱིས་།

བརླབས་པའི་མོས་པ་མཛོད། དེ་ནས་ཨོཾ་བཛྲ་ཧཱ་སེ་ཨུདྨ་ཊ་ཡ་ཧཱུྃ་ཞེས་པས་མིག་རས་བསལ་ཏེ། ཨོཾ་བཛྲ་པ་ཤྱ་ཧོཿཞེས་པས་དཀྱིལ་འཁོར་ལ་བལྟ་བར་བསྐུལ་ནས་དཀྱིལ་
འཁོར་གྱི་ལྷ་ངོ་བསྟན་པ་ནི། འདི་ན་ཀུན་རིག་རྩ་བའི་དཀྱིལ་འཁོར་གྱི་ལྷ་ཚོགས་མགྲོན་ཐབས་ཀྱི་ལྷ་དང་བཅས་པ་བཞུགས་པ་ཡིན་ཏེ། དེ་ཡང་འབྱུང་བ་རིམ་བརྩེགས་
རི་རབ་དང་བཅས་པའི་སྟེང་དུ། རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ་སྒོ་བཞི་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བའི་རྩིག་པ་།
རིམ་པ་ལྔ་དང་ལྡན་པའི་སྟེང་རིན་པོ་ཆེའི་ཕ་གུས་བསྐོར་བ་ལ་སྟེང་ནས་དྲ་བ་དང་དྲ་བ་ཕྱེད་པ་འཕྱང་ཞིང་། མདའ་ཡབ་དང་། པུ་ཤུས་མཛེས་པར་བྱས་པ། སྒོ་བཞིའི་
སྟེང་གི་ཐད་སོར་ཀ་བ་བཞི་བཞིས་བཏེགས་པའི་རྟ་བབས་བང་རིམ་བཞི་དང་ལྡན་པའི་རྩེ་མོ་ཆོས་ཀྱི་འཁོར་ལོ་དང་། གདུགས་དང་། གཡས་གཡོན་དུ་རི་དྭགས་ཕོ་མོ་དང་།
སྣམ་བུ་སོ་སོ་ལ་རྒྱལ་མཚན་དང་འཕན་ལ་སོགས་པའི་རྒྱན་དུ་མས་བརྒྱན་པ། རྩིག་པའི་ཕྱི་རོལ་འདོད་ཡོན་གྱི་སྣམ་བུ་དམར་པོ་ལ་གནས་པའི་ལྷ་མོ་སྣ་ཚོགས་པས་མཆོད་།

༄༅། །རྫས་དུ་མ་ཐོགས་ནས་འཁོད་པ། དེའི་ཕྱི་རོལ་ཁྱམས་ཁ་དོག་སྣ་ཚོགས་པའི་ཕྱི་རོལ་དུ་འཇིག་རྟེན་པའི་ཁོར་ཡུག་སྔོན་པོ། ཕྱི་རོལ་རྡོ་རྗེའི་ར་བ་དང་འོད་།
ཟེར་ཕྲེང་བས་ཡོངས་སུ་བསྐོར་བའོ། །དེའི་ནང་དུ་རྩ་བའི་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བཅས་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ། །
ཆོས་ཀྱི་འཁོར་ལོ་སྔོན་པོ་རྩིབས་བཅུ་དྲུག་པ། ལྟེ་བ་ལེ་ཚེ་དགུ་པའི་ཕྱོགས་བཞི་ནས་ཀ་བ་གཉིས་གཉིས་ཏེ་བརྒྱད་ཀྱིས་བཏེག་པའི་སྟེང་རྡོ་རྗེའི་གདུང་ཟླུམ་པོ་དང་། དེའི་
སྟེང་དུ་རྡོ་རྗེའི་གདུང་བཞིས་མིག་མངས་རིས་སུ་བྲིས་པས་མཛེས་པར་ཕུབ་པ། དབུས་ཕྱུར་བུར་གྱུར་པའི་སྟེང་དུ། རྡོ་རྗེ་དང་། རིན་པོ་ཆེའི་ཏོག་གིས་བརྒྱན་པ།
ཁང་བཟངས་གཉིས་ཀའི་ནང་གི་གཞི་ཐམས་ཅད། ཤར་སྔོ། ལྷོ་སེར། ནུབ་དམར། བྱང་ལྗང་། དབུས་ཀྱི་རེ་མིག་དཀར་པོའི་དབུས་སུ་སེང་གེའི་ཁྲི། ཤར་དུ་
གླང་པོ་ཆེའི་ཁྲི། ལྷོར་རྟའི་ཁྲི། ནུབ་ཏུ་རྨ་བྱའི་ཁྲི། བྱང་དུ་མཁའ་ལྡིང་རྣམས་ཀྱིས་བཏེག་པའི་རིན་པོ་ཆེའི་ཁྲིའི་སྟེང་དང་། ལྷ་ཐམས་ཅད་ཀྱི་གནས་སུ་པདྨ་དང་ཟླ་།

བའི་གདན། ཕྱི་སྒོའི་ཁྲོ་བོ་རྣམས་ལ་ཉི་མའི་གདན། འཇིག་རྟེན་པའི་འཁོར་ཡུག་ལ་སྲོག་ཆགས་ལ་སོགས་པ་སོ་སོའི་གདན་རྣམས་ཡོངས་སུ་རྫོགས་པ་དང་བཅས་པ་ནི་།
རྟེན་གཞལ་ཡས་ཁང་པ་ཡིན། བརྟེན་པ་ལྷ་ནི་དབུས་སུ་བཅོམ་ལྡན་འདས་ཀུན་རིག་རྣམ་པར་སྣང་མཛད། ཤར་དུ་སྦྱོང་བའི་རྒྱལ་པོ། ལྷོར་རྒྱལ་མཆོག་རིན་ཆེན།
ནུབ་ཏུ་ཤཱཀྱ་རིགས་དབང་། བྱང་དུ་མེ་ཏོག་ཆེར་རྒྱས་ཏེ་རིགས་ལྔ། ཤར་ལྷོར་སྤྱན་མ། ལྷོ་ནུབ་ཏུ་མཱ་མ་ཀཱི། ནུབ་བྱང་དུ་གོས་དཀར་མོ། བྱང་ཤར་དུ་སྒྲོལ་མ་སྟེ་
ཡུམ་བཞི། འཁོར་ལོའི་ཤར་རྩིབས་བཞི་ལ། རྡོ་རྗེ་སེམས་དཔའ། རྡོ་རྗེ་རྒྱལ་པོ། རྡོ་རྗེ་ཆགས་པ། རྡོ་རྗེ་ལེགས་པ་སྟེ་བཞི། ལྷོ་རྩིབས་བཞི་ལ། རྡོ་རྗེ་རིན་
ཆེན་༑ རྡོ་རྗེ་གཟི་བརྗིད། རྡོ་རྗེ་རྒྱལ་མཚན། རྡོ་རྗེ་བཞད་པ་སྟེ་བཞི། ནུབ་རྩིབས་བཞི་ལ། རྡོ་རྗེ་ཆོས། རྡོ་རྗེ་རྣོན་པོ། རྡོ་རྗེ་རྒྱུ། རྡོ་རྗེ་སྨྲ་བ་སྟེ་བཞི།
བྱང་རྩིབས་བཞི་ལ། རྡོ་རྗེ་ལས། རྡོ་རྗེ་སྲུང་བ། རྡོ་རྗེ་གནོད་སྦྱིན། རྡོ་རྗེ་ཁུ་ཚུར་སྟེ་བཞི། ནང་གི་གྲྭ་བཞིར་སྒེག་མོ་མ། ཕྲེང་བ་མ། གླུ་མ། གར་མ་

༄༅། །བཞི༑ ཕྱིའི་གྲྭ་བཞིར་བདུག་སྤོས་མ། མེ་ཏོག་མ། མར་མེ་མ། དྲི་ཆབ་མ་བཞི། སྒོ་བཞིར་རྡོ་རྗེ་ལྕགས་ཀྱུ། རྡོ་རྗེ་ཞགས་པ། རྡོ་རྗེ་ལྕགས་།
སྒྲོག །རྡོ་རྗེ་དྲིལ་བུ་བཞི་སྟེ་རྩ་བའི་ལྷ་སུམ་ཅུ་སོ་བདུན་དང་། གཞལ་ཡས་ཁང་ཕྱི་མའི་ལྷ་སྣམ་དང་པོ་ལ། ཕྱོགས་བཞིར་བྱམས་པ་ལ་སོགས་པའི་བྱང་ཆུབ་སེམས་
དཔའ་བཞི་བཞི་སྟེ་བཅུ་དྲུག །དེའི་ཕྱི་རོལ་གྱི་ལྷ་སྣམ་གྱི་ཕྱོགས་བཞིར་འཕགས་པ་དགའ་བོ་ལ་སོགས་པའི་ཉན་ཐོས་བཞི་བཞི་སྟེ་བཅུ་དྲུག །སྣམ་བུ་དེ་ཉིད་ཀྱི་མཚམས་
བཞི་དང་ཕྱོགས་བཞི་གཡས་གཡོན་གཉིས་ཏེ་གནས་བཅུ་གཉིས་སུ་གདུང་བ་སེལ་བ་ལ་སོགས་པའི་རང་རྒྱལ་བཅུ་གཉིས། སྒོ་ཕྱི་མ་བཞིའི་དབུས་དང་གཡས་གཡོན་གཉིས་
རྒྱབ་རྣམས་སུ་ཁྲོ་བོ་བཞི་ཕོ་ཉ་བཞི་མངག་པ་བཞི་བྲན་བཞི་སྟེ་སྒོ་བ་བཅུ་དྲུག་དང་། ཕྱིའི་ཁོར་ཡུག་གི་གདན་རྣམས་ལ་ཚངས་པ་དང་བརྒྱ་བྱིན་ལ་སོགས་པའི་ཕྱོགས་སྐྱོང་
བཅུ༑ དབང་ཕྱུག་ཆེན་པོ་ལ་སོགས་པའི་ལྷ་ཆེན་བརྒྱད། དགའ་བོ་དང་འཇོག་པོ་ལ་སོགས་པའི་ཀླུ་ཆེན་བརྒྱད། ཉི་མ་དང་ཟླ་བ་ལ་སོགས་པའི་གཟའ་ཆེན་བརྒྱད། །

སྣར་མ་དང་སྨིན་དྲུག་ལ་སོགས་པའི་རྒྱུ་སྐར་ཉི་ཤུ་རྩ་བརྒྱད། ཡུལ་འཁོར་སྲུང་དང་འཕགས་སྐྱེས་པོ་ལ་སོགས་པའི་རྒྱལ་པོ་ཆེན་པོ་སྡེ་བཞི། མ་ཧཱ་བྷེ་ར་ཝ་ལ་སོགས་པའི་
འཇིགས་བྱེད་ཆེན་པོ་དགུ་སྟེ། གཙང་རིས་ཀྱི་མགོན་པོ་བདུན་ཅུ་རྩ་ལྔ་འཁོར་དང་བཅས་པ་དང་། གང་བ་བཟང་པོ་དང་། ནོར་བུ་བཟང་པོ་ལ་སོགས་པ་གནོད་སྦྱིན་
རྣམས་དང་། ལངྐ་མགྲིན་བཅུ་ལ་སོགས་པ་སྲིན་པོའི་ཚོགས་དང་། ལྷ་མོ་སྒྱུ་འཕྲུལ་ལ་སོགས་པ་བུད་མེད་ཀྱི་ཚོགས་དང་། ཙརྩི་ཀ་ལ་སོགས་པ་ཕྲ་མེན་མའི་ཚོགས་
དང་། ཝ་རཱ་ཧཱི་ལ་སོགས་པ་རྣལ་འབྱོར་མའི་ཚོགས་དང་། གཞན་ཡང་རིའི་ལྷ་དང་། ཤིང་གི་ལྷ་དང་། གྲོང་གི་ལྷ་དང་། འབྱུང་བ་བཞིའི་ལྷ་ལ་སོགས་པ་འཇིག་
རྟེན་པ་རྣམས་ཀྱང་རང་རང་གི་རྒྱན་དང་ཆ་ལུགས་དང་ལྡན་ཞིང་སོ་སོའི་གཡོག་འཁོར་བསམ་གྱིས་མི་ཁྱབ་པས་བསྐོར་བ་སྟེ་ཞེས་སམ། མི་ནུས་ན་སོགས་ཁོངས་ནས་བརྡ་
སྤྲོད་ཀྱང་རུང་ངོ་། །མདོར་ན་བཅོམ་ལྡན་འདས་ཀུན་རིག་རྣམ་པར་སྣང་མཛད་འཁོར་དང་བཅས་པའི་རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་མངོན་སུམ་

༄༅། །ལྟ་བུར་མཐོང་ངོ་སྙམ་པའི་དགའ་སྤྲོ་དང་ལྡན་པའི་སྒོ་ནས་ཁྱེད་རང་གི་མེ་ཏོག་ཕོག་པའི་ལྷ་དཀྱིལ་འཁོར་གྱི་གཙོ་བོ་ཉིད་ཡིན་པས། དེ་ཉིད་མཉེས་པའི་
ཐབས་ལ་བརྩོན་པར་མཛོད། དམ་ཚིག་བསྐྱེད་པའི་སླད་དུ། ལྷ་ཐམས་ཅད་ཀྱི་དམ་ཚིག་ཁྱེད་རང་གི་རྒྱུད་ལ་ཞུགས་པའི་མོས་པ་བྱས་ནས་འདིའི་རྗེས་ཟློས་མཛོད། ཨོ་
བཛྲ་ས་མ་ཡ་ཧཱུྃ་ཕཊ། དེ་ཉིད་བརྟན་པའི་སླད་དུ་རྡོ་རྗེའི་ཕྱག་རྒྱ་སྙིང་གར་གཏུགས་པས་ཀུན་རིག་སྙིང་ལ་ཞུགས་པའི་མོས་པ་མཛོད། ཅེས་དང་། རྡོ་རྗེ་འཛིན་མའི་ཕྱག་
རྒྱས་གཏུགས་ཏེ། ཨོཾ་བཛྲ་ས་མ་ཡ་ཧྲི་ད་ཡམྨེ་པྲ་ཝེ་ཤ་ཡ་དྲི་ཌྷ་ཏིཥྛ་ཧཱུྃ་ཕཊ། དེ་ནས་དམ་ཚིག་བསྒྲག་པའི་སླད་དུ་མནའ་ཆུ་བྱིན་ཏེ། འདི་ནི་ཁྱོད་ཀྱི་དམྱལ་བའི་ཆུ།།
པ་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་འགྲུབ། །ཅི་སྟེ་དམ་ཚིག་འདས་ན་ནི། །དེ་མ་ཐག་ཏུ་བཀས་
ནས་གཤེགས། །རྡོ་རྗེ་འཛིན་རྒྱལ་ཁྲོས་ནས་ཀྱང་། །བདུན་རྒྱུད་རིགས་རྣམས་རླག་པར་བྱེད། །དེ་བས་རྟག་ཏུ་བུ་ཁྱོད་ཀྱིས། །རྒྱལ་བས་གསུངས་པའི་དམ་ཚིག་

དང་༑ །སྡོམ་པ་དང་ནི་བླ་མའི་བཀའ། །ཤིན་ཏུ་མོས་པས་བསྲུང་བར་བྱ། །ཞེས་པའི་དམ་ཚིག་བསྒྲགས་ནས་སྡོམ་པ་སྦྱིན་པ་ཞེས་བྱ་བ་འདི་ལ་གསན་པས་ཁྱབ་པར་
གདའ༑ ཁྱོད་ཀྱིས་སྲོག་ཆགས་གསད་མི་བྱ། །མ་བྱིན་པར་ཡང་བླང་མི་བྱ། །བརྫུན་དང་འདོད་ལ་སྤྱོད་པ་རྣམས། །དངོས་གྲུབ་འདོད་པས་བྱ་བ་མིན། །ཆང་ནི་
བཏུང་བར་མི་བྱ་ཞིང་། །ཤ་ལ་སོགས་པ་བཟའ་མི་བྱ། །སེམས་ཅན་གནོད་པའི་སྦྱོར་བ་ནི། །ནམ་ཡང་བྱ་བ་མ་ཡིན་ནོ། །དཀོན་མཆོག་གསུམ་ནི་ཡོངས་མི་སྤང་། །
དུས་ཀུན་དུ་ནི་བྱང་ཆུབ་སེམས། །སྙིང་པོ་སྔགས་དང་ཕྱག་རྒྱ་དང་། །ལྷ་དང་བླ་མ་དེ་བཞིན་ནོ། །སྡིག་ལ་སོགས་པ་གང་ཡིན་དང་། །བླ་མའི་བཀའ་ལས་འདའ་མི་
བྱ༑ །ལྷ་ལ་ཕུལ་བའི་རྙིང་པ་དང་། །དེ་ཡི་གྲིབ་མའང་འགོམ་མི་བྱ། །ཕྱག་རྒྱའི་གཟུགས་ལ་དེ་བཞིན་ནོ། །སྔགས་དང་ལྷ་ལ་སྨད་མི་བྱ། །གདོན་གྱི་ལས་སོགས་
བྱ་བ་མིན། །མུ་སྟེགས་ཅན་ལ་སྨད་མི་བྱ། །མདོར་ན་ཡིད་གཉིས་ཐེ་ཚོམ་སོམ་ཉི་མི་བྱ་སྟེ། །བདག་གི་དེ་ཉིད་དང་ནི་སྔགས་སོགས་དེ་བཞིན་ནོ། །ཞེས་གསུངས་།

༄༅། །ཏེ༑ དེའི་དོན་ནི་སྲོག་གཅོད་མ་བྱིན་ལེན་བརྫུན་འདོད་ལོག་ཆང་འཐུང་བ་སྟེ་བསླབ་པའི་གཞི་ལྔ་པོ་དབང་ཐོབ་ཕྱིན་ཆད་ཁྱིམ་པས་ཀྱང་བསྲུང་དགོས་ན་རབ་།
ཏུ་བྱུང་བས་ལྟ་ཅི་སྨོས་ཏེ་དེ་རྣམས་དམ་ཚིག་གི་གཙོ་བོ་ལྟ་བུ་ཡིན། དེའི་སྟེང་དུ་བསད་ཤ་ཟ་བ་ལ་སོགས་པ་སེམས་ཅན་ལ་གནོད་པར་འགྱུར་བའི་བསམ་སྦྱོར་ཐམས་ཅད་
སྤང་༑ དཀོན་མཆོག་གསུམ་དང་བྱང་ཆུབ་ཀྱི་སེམས་དང་སྔགས་དང་ཕྱག་རྒྱ་དང་ལྷ་དང་བླ་མ་རྣམས་ནམ་ཡང་མི་སྤང་ཞིང་། བླ་མའི་བཀའ་ལས་མི་འདའ། མཆོད་
པའི་སྙིགས་མ་དང་སྐུ་གཟུགས་ཀྱི་གྲིབ་མ་དང་། ཕྱག་མཚན་གྱི་གཟུགས་བརྙན་ལའང་མི་འགོམ། སྔགས་དང་ལྷ་ལ་མི་སྨོད། ཕན་སེམས་མེད་པར་གདོན་བགེགས་མི་
གཟིར༑ གྲུབ་མཐས་བློ་བསྒྱུར་བ་ཡིན་པས་མུ་སྟེགས་ལའང་མི་སྨོད། མདོར་ན་སངས་རྒྱས་ཀྱིས་གསུངས་པའི་དམ་ཚིག་རྣམས་དང་། བདག་གི་དེ་ཁོ་ན་ཉིད།
སྔགས་ཀྱི་དེ་ཁོ་ན་ཉིད། ལྷའི་དེ་ཁོ་ན་ཉིད། ཡེ་ཤེས་ཀྱི་དེ་ཁོ་ན་ཉིད་རྣམས་ལ་ཡིད་གཉིས་དང་ཐེ་ཚོམ་མི་བྱ་བར་ཤིན་ཏུ་དད་ཅིང་གུས་པའི་སྒོ་ནས་བསྲུང་སྡོམ་བྱ་དགོས་།

ཞེས་པའི་དོན་ཡིན་ཞིང་། དེ་ལྟ་བུའི་དམ་ཚིག་རྣམས་འཛིན་མི་ནུས་ན་འཇུག་པ་ཡན་ཆད་ཙམ་ལས། དབང་གི་དངོས་གཞི་རྣམས་མི་སྦྱིན་པར་ཡང་གསུངས་སོ། །དེ་
རྣམས་ཀྱིས་དཀྱིལ་འཁོར་དུ་འཇུག་པའི་ཆོ་ག་རྣམས་སོང་ནས། དངོས་གཞི་དབང་བསྐུར་བའི་ཡོན་དུ་མཎྜལ་ཕུལ་མཛོད། དེ་ལྟར་མཎྜལ་ཕུལ་ནས་གསོལ་བ་འདེབས་པ་
འདིའི་རྗེས་ཟློས་ལན་གསུམ་མཛོད། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར། །ནམ་མཁའི་རྡོ་རྗེ་
དེང་བདག་སྩོལ། །ཞེས་པས་གསོལ་བ་བཏབ་པ་སྟེ། དབང་དངོས་ལ། སྔགས་དང་བུམ་པ་དབུ་རྒྱན་དང་། །ཅོད་པན་ཕྱག་རྒྱ་མིང་འཕྲིན་ལས། །འཁོར་ལོ་
བདག་པོ་གཟུངས་གསང་བ། །ཐབས་ཤེས་རིན་ཆེན་བདུན་རྣམས་སོ། །ཞེས་པ་ལྟར་དོན་ཚན་བཅུ་དགུ་ཡོད་པ་སྡེ་ཚན་སོ་སོར་བཅད་ན། རྡོ་རྗེ་སློབ་མའི་དབང་།
རྡོ་རྗེ་སློབ་དཔོན་གྱི་དབང་། མཐའ་རྟེན་སྦྱིན་པ་དང་གསུམ་གྱི་དང་པོ་ལ། བདུན་ཡོད་པ་ལས། ཐོག་མར་སྔགས་ཀྱི་དབང་བསྐུར་བ་ནི། རྒྱུད་ལས། མོས་པ་

༄༅། །བརྟན་དང་ལྡན་པ་དམ་བཅའ་ནས། །སརྦ་བིད་ཀྱི་ཇི་བཞིན་དབང་བསྐུར་ཏེ། །ཞེས་གསུངས་པས་ན་དམིགས་པ་འདི་བཞིན་མཛོད། མདུན་གྱི་གཞལ་
ཡས་ཁང་ལྷ་དང་བཅས་པ་ལས་སངས་རྒྱས་ཐམས་ཅད་ཀྱི་བྱིན་རླབས་རྣམ་པ་སྔགས་རྣམས་ཀྱི་ཡིག་འབྲུ་གསེར་བཙོ་མའི་མདོག་ཅན་དཔག་ཏུ་མེད་པ་བྱུང་སྟེ། ཁྱེད་རང་
རྣམས་རྡོ་རྗེ་སེམས་དཔར་གསལ་བའི་སྤྱི་བོ་ནས་ཞུགས་པས་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་བྱིན་གྱིས་བརླབས་པ་ཡིན་སྙམ་དུ་
མོས་པ་མཛོད། དེ་བརྟན་པའི་ཆེད་དུ་སྤྱི་བོར་རྡོ་རྗེ་བཞག་སྟེ། ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏི་པ་རི་ཤོ་དྷ་ནི་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱསྐཾ་བུདྡྷ་ཡ།
ཏདྱ་ཐཱ། འདི་ལྟ་སྟེ། ཨོཾ་ཤོ་དྷ་ནེ་ཤོ་དྷ་ནེ། སརྦ་པཱ་པཾ་བི་ཤོ་དྷ་ནེ། ཤུདྡྷེ་བི་ཤུདྡྷེ་སརྦ་ཀརྨ་ཨཱ་བ་ར་ཎ་བི་ཤོ་དྷ་ནེ་སྭཱ་ཧཱ། ཨོཾ་སརྦ་བིད་སརྦ་ཨཱ་བ་ར་ཎཱ་བི་ཤོ་དྷ་ཡ་ཧ་ན་ཧཱུྃ་
ཕཊ༑ ཨོཾ་སརྦ་བིད་ཧཱུྃ། ཨོཾ་སརྦ་བིད་ཕཊ། ཨོཾ་སརྦ་བིད་ཨཱ༔ ཨོཾ་སརྦ་བིད་ཏྲ་ཐ། ཨ ཨོཾ་སརྦ་བིད་ཨོཾ། ཨོཾ་སརྦ་བིད་སྭ། ཨོཾ་སརྦ་བིད་ཨཱ༔ ཨོཾ་སརྦ་བིད་ཧཱུྃ། །

ཨོཾ་སརྦ་བིད་ཏྲ་ཐ། ཨོཾ་ཤ །ཨོ་བྷ་ཞེས་བརྗོད་པས་སྔགས་ཀྱི་བྱིན་རླབས་རྒྱུད་ལ་ཞུགས་པའི་མོས་པ་མཛོད། དེ་ནས་རྒྱུད་ལས། བུམ་པ་ལ་སོགས་ཇི་སྙེད་མང་ཐོགས་
པས༑ །བཅུ་པོ་རྣམས་ཀྱིས་དབང་བཅུ་ཅི་དགར་བསྐུར། །ཞེས་གསུངས་པའི་དངོས་བསྟན་བུམ་པའི་དབང་བསྐུར་བའི་སླད་དུ་དམིགས་པ་འདི་བཞིན་མཛོད། མདུན་
བསྐྱེད་ཀྱི་ལྷ་རྣམས་ཀྱིས་དཀྱིལ་འཁོར་གྱི་ལྷ་ཚོགས་བསམ་གྱིས་མི་ཁྱབ་པ་མདུན་གྱི་ནམ་མཁར་སྤྲུལ་ཏེ། དེ་རྣམས་དང་སློབ་དཔོན་ལྷན་ཅིག་པས་འོག་ནས་འབྱུང་བའི་
དབང་རྣམས་བསྐུར་བའི་མོས་པ་བྱེད་དགོས་པ་ལས། ཐོག་མར་རིགས་ལྔའི་རང་བཞིན་ཅན་གྱི་བུམ་པ་བདུད་རྩིས་གང་བ་ཐོགས་ནས་ཁྱེད་རང་རྣམས་རྡོ་རྗེ་སེམས་དཔར་
གསལ་བའི་སྤྱི་བོ་ལ་སོགས་པའི་གནས་ལྔར་བཞག་སྟེ་དབང་བསྐུར་བའི་མོས་པ་མཛོད། རིན་ཆེན་མཛེས་པའི་བཀྲ་ཤིས་བུམ་པ་འདིས། །སྐལ་ལྡན་སྐྱེས་བུ་ཁྱོད་ལ་
དབང་བསྐུར་བས། །ལས་དང་ཉོན་མོངས་སྒྲིབ་པ་ཀུན་དག་སྟེ། །བྱང་ཆུབ་སེམས་ཀྱི་རླན་གྱིས་བརླན་པར་ཤོག །ཨོཾ་བུདྡྷ་ཀ་ལ་ཤ་ཨ་བྷི་ཥིཉྩ་ཨོཾ། ཨོཾ་བཛྲ་ཀ་ལ་ཤ་

༄༅། །ཨ་བྷི་ཥིཉྩ་ཧཱུཾ། ཨོཾ་རཏྣ་ཀ་ལ་ཤ་ཨ་བྷི་ཥིཉྩ་ཧཱུྃ། ཨོཾ་པདྨ་ཀ་ལ་ཤ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་ཀ་ལ་ཤ་ཨ་བྷི་ཥིཉྩ་ཨཱ༔ ཞེས་གསུངས་ཞིང་ལུས་ཀྱི་ཕྱི་ནང་
ཐམས་ཅད་བུམ་པའི་ཆུས་བཀྲུས་ཏེ་དབང་བསྐུར་བས་ལས་དང་ཉོན་མོངས་པའི་སྒྲིབ་པ་ཐམས་ཅད་བྱང་ཞིང་བྱང་ཆུབ་ཀྱི་སེམས་ཀྱི་དབང་དང་ལྡན་པར་བྱས་པ་ཡིན་སྙམ་དུ་
མོས་པ་མཛོད། དེ་ནས་རིགས་ལྔའི་རང་བཞིན་ཅན་གྱི་དབུ་རྒྱན་བཅིངས་ཏེ། དེ་བཞིན་གཤེགས་པའི་དབུ་རྒྱན་ཅོན་པན་འདིས། །སྐལ་ལྡན་སྐྱེས་བུ་ཁྱོད་ལ་དབང་
བསྐུར་བས། །སྐུ་གསུང་ཐུགས་ཀྱི་ཡོན་ཏན་རབ་རྫོགས་ཏེ། །རིགས་ལྔའི་སངས་རྒྱས་མྱུར་དུ་ཐོབ་པར་ཤོག །ཨོཾ་བུདྡྷ་ཨ་བྷི་ཥིཉྩ་ཨོཾ། ཨོཾ་བཛྲ་ཨ་བྷི་ཥིཉྩ་ཧཱུྃ། ཨོཾ་
རཏྣ་ཨ་བྷི་ཥིཉྩ་ཧཱུྃ། ཨོཾ་པདྨ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་ཨ་བྷི་ཥིཉྩ་ཨཱ༔ ཞེས་དང་། དེ་བརྟན་པའི་ཆེད་དུ་ཕྱག་རྒྱས་ཀྱང་དབང་བསྐུར་བའི་མོས་པ་མཛོད། ཨོཾ་བུདྡྷ་ཨ་བྷི་
ཥིཉྩ་ཨོཾ། ཨོཾ་བཛྲ་ཨ་བྷི་ཥིཉྩ་ཧཱུཾ། ཨོཾ་རཏྣ་ཨ་བྷི་ཥིཉྩ་ཧཱུྃ། ཨོཾ་པདྨ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་ཨ་བྷི་ཥིཉྩ་ཨཱཿཞེས་དང་། ཕྱག་རྒྱ་ལྔས་ཀྱང་དབང་བསྐུར་བས་རིགས་ལྔའི་སྐུ་

གསུང་ཐུགས་ཀྱི་དངོས་གྲུབ་ཐོབ་པར་བྱས་པ་ཡིན་སྙམ་དུ་མོས་པ་མཛོད། ཅོད་པན་གྱི་དབང་ལ་གཉིས་ཡོད་པའི་དང་པོ་རིན་པོ་ཆེའི་རྩ་ཆིངས་བྱིན་ཏེ། རིན་ཆེན་མཛེས་
པའི་མེ་ཏོག་ཕྲེང་བ་འདིས། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །བསམ་པ་མྱང་འདས་སྦྱོར་བ་ཁམས་གསུམ་གནས། །མཛེས་པའི་ཡོན་ཏན་ཕུན་སུམ་
ཚོགས་གྱུར་ཅིག །ཨོཾ་རཏྣ་མཱ་ལ་ཨ་བྷི་ཥིཉྩ་ཧཱུྃཏྲཱཾ་ཏྲཱཾ྇་ཏྲཱཾ་ཏྲཱཾ་ཏྲཱཾ། ཞེས་གསུང་ཞིང་དབང་བསྐུར་བས་འཁོར་འདས་ཀྱི་མཐའ་ལ་མི་གནས་པར་གཞན་དོན་བྱེད་པའི་ནུས་པ་དང་
ལྡན་པར་བྱས་པ་ཡིན་སྙམ་དུ་མོས་པ་མཛོད། དེ་ནས་ཁ་དོག་ལྔ་པའི་དར་དཔྱངས་བྱིན་ཏེ། མཛེས་ཤིང་ཡིད་འོང་དར་གྱི་ཅོད་པཎ་འདིས། །སྐལ་ལྡན་སྐྱེས་བུ་ཁྱོད་ལ་
དབང་བསྐུར་བས། །ཤེས་བྱ་ཀུན་ལ་ཐོགས་པ་མེད་པ་དང་། །འགྲོ་བའི་དོན་ལ་མཐུ་དང་ལྡན་པར་ཤོག །ཨོཾ་བཛྲ་པ་ཊ་ལཾ་པ་ཨ་བྷི་ཥིཉྩ་ཧཱུྃ། ཞེས་གསུངས་ཞིང་
དབང་བསྐུར་བས་མཁྱེན་པས་གཞན་དོན་བྱེད་པ་ལ་མཐུ་ཐོགས་པ་མེད་པར་བྱས་པ་ཡིན་སྙམ་དུ་མོས་པ་མཛོད། ཕྱག་རྒྱའི་དབང་གི་སླད་དུ་ཕྱག་མཚན་ལྔ་དང་ཕྱག་མཚན་

༄༅། །ལྔས་ཡུ་བ་བྱས་པའི་དྲིལ་བུ་བྱིན་ཏེ། རིགས་ལྔའི་ཕྱག་རྒྱ་ལག་ཏུ་གཏད་ནས་ནི། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །སྐུ་གསུང་ཐུགས་ཀྱི་
ཡོན་ཏན་རབ་རྟོགས་ཏེ། །ཡེ་ཤེས་ལྔ་ནི་རབ་ཏུ་རྟོགས་པར་ཤོག །ཨོཾ་བུདྡྷ་མུ་དྲ་ཨ་བྷི་ཥིཉྩ་ཨོཾ། ཨོཾ་བཛྲ་མུ་དྲ་ཨ་བྷི་ཥིཉྩ་ཧཱུཾ། ཨོཾ་རཏྣ་མུ་དྲ་ཨ་བྷི་ཥིཉྩ་ཧཱུྃ་ཏྲཱཾ། ཨོཾ་པདྨ་མུ་
དྲ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་མུ་དྲ་ཨ་བྷི་ཥིཉྩ་ཨཱཞེས་གསུང་ཞིང་དབང་བསྐུར་བས་རིགས་ལྔ་དང་ཡེ་ཤེས་ལྔའི་དབང་ཐོབ་པ་ཡིན་སྙམ་དུ་མོས་པ་མཛོད། མིང་གི་དབང་གི་
སླད་དུ་དྲིལ་བུ་སྤྱི་བོ་ལ་སོགས་པའི་གནས་ལྔར་དཀྲོལ་ཞིང་། ཀུན་རྫོབ་མཚན་ཉིད་མཚན་མ་མིང་གི་དབང་། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །མ་
འོངས་སངས་རྒྱས་འཇིག་རྟེན་ཞིང་ཁམས་སུ། །དེ་བཞིན་གཤེགས་པའི་མཚན་གྱིས་མིང་ཐོབ་ཤོག །ཨོཾ་བུདྡྷ་ནཱ་མ་ཨ་བྷི་ཥིཉྩ་ཨོཾ། ཨོཾ་བཛྲ་ནཱ་མ་ཨ་བྷི་ཥིཉྩ་ཧཱུཾ། ཨོཾ་རཏྣ་
ནཱ་མ་ཨ་བྷི་ཥིཉྩ་ཧཱུྃ། ཨོཾ་པདྨ་ནཱ་མ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་ནཱ་མ་ཨ་བྷི་ཥིཉྩ་ཨཱ༔ རྡོ་རྗེ་སེམས་དཔའ་ཞེས་བྱ་བའི་དེ་བཞིན་གཤེགས་པའོ། །ཞེས་གསུང་ཞིང་རིགས་ལྔའི་

རང་བཞིན་ཅན་གྱི་མིང་གི་དབང་བསྐུར་བས་མ་འོངས་པ་ན་སངས་རྒྱས་ཀྱི་མཚན་ངེས་པ་ཅན་ཐོབ་པར་བྱས་པ་ཡིན་སྙམ་དུ་མོས་པ་མཛོད། ཕྲིན་ལས་ཀྱི་དབང་གི་སླད་དུ་སྣ་
ཚོགས་རྡོ་རྗེ་ལག་ཏུ་བྱིན་ཏེ། རྡོ་རྗེ་རྒྱ་གྲམ་ལག་ཏུ་བྱིན་ནས་ནི། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །ཕྲིན་ལས་རྣམ་བཞིའི་འགྲོ་དོན་མཐར་ཕྱིན་ཏེ། །
ལས་ཀྱི་རིགས་ཀྱི་དངོས་གྲུབ་ཐོབ་པར་ཤོག །ཨོཾ་བཛྲ་ཀརྨ་ཨ་བྷི་ཥིཉྩ་ཧཱུྃ་ཨཱཿཞེས་གསུང་ཞིང་དབང་བསྐུར་བས་ཕྲིན་ལས་བཞིའི་སྒོ་ནས་གཞན་དོན་བྱེད་ནུས་པ་ཡིན་སྙམ་དུ་
མོས་པ་མཛོད། དེ་རྣམས་ཀྱི་རྡོ་རྗེ་སློབ་མའི་དབང་སོང་ནས། གཉིས་པ་རྡོ་རྗེ་སློབ་དཔོན་གྱི་དབང་གི་སླད་དུ་འཁོར་ལོ་ལག་ཏུ་གཏད་དེ། ཡོན་ཏན་རབ་རྫོགས་གསེར་
གྱི་འཁོར་ལོ་འདིས། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །རྣམ་པར་སྣང་མཛད་སྐུ་མཆོག་རབ་ཐོབ་སྟེ། །ཆོས་ཀྱི་འཁོར་ལོ་མྱུར་དུ་བསྐོར་བར་ཤོག །ཨོ་
བཛྲ་ཙཀྲ་ཨ་བྷི་ཥིཉྩ་ཧཱུཾ་ཧཱུཾ་ཞེས་གསུང་ཞིང་དབང་བསྐུར་བའི་རྐྱེན་གྱིས་ཁྱེད་རང་རྣམས་སེང་ཁྲི་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ་རྣམ་སྣང་ཆེན་པོའི་རང་བཞིན་རྡོ་རྗེ་

༄༅། །སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ་རིན་པོ་ཆེའི་རྒྱན་གྱིས་བརྒྱན་པ་རེ་རེར་གྱུར་པ་ཡིན་སྙམ་དུ་མོས་པ་མཛོད། བདག་པོའི་དབང་
ངམ་སྐུ་ཡི་དམ་ཚིག་གི་སླད་དུ་རྡོ་རྗེ་དྲིལ་བུ་ལྷན་ཅིག་ཏུ་སྤྱི་བོ་ལ་སོགས་པའི་གནས་ལྔར་བཀྲོལ་ཏེ། རིགས་ལྔའི་བདག་པོ་ཡི་ནི་རང་བཞིན་གྱིས། །སྐལ་ལྡན་སྐྱེས་བུ་
ཁྱོད་ལ་དབང་བསྐུར་བས། །རྡོ་རྗེ་སེམས་དཔའ་རིགས་རྣམས་ཀུན་གྱི་བདག །རིགས་དང་དཀྱིལ་འཁོར་ཀུན་གྱི་བདག་པོར་ཤོག །ཨོཾ་བུདྡྷ་ཙཀྲ་ཨ་དྷི་པ་ཏི་སྟེ་ཨ་བྷི་
ཥིཉྩ་ཨོ་ཨོ་ཨོ། ཨོཾ་བཛྲ་ཙཀྲ་ཨ་དྷི་པ་ཏི་སྟེ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ། ཨོ་རཏྣ་ཙཀྲ་ཨ་དྷི་པ་ཏི་སཱུ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ། ཨོཾ་པདྨ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ༔ ཨོཾ་ཀརྨ་
ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཨ་ཨ་ཨཞེས་གསུང་ཞིང་དབང་བསྐུར་བས་ཁྱེད་རང་རྣམས་རིགས་ཐམས་ཅད་དང་དཀྱིལ་འཁོར་གྱི་བདག་པོར་དབང་ཐོབ་པ་ཡིན་སྙམ་དུ་མོས་
པ་མཛོད། སྤྲོ་ན་དེ་དང་རྗེས་སུ་འབྲེལ་བར་རིགས་ལྔ་སོ་སོའི་ཕྱག་ཆེན་རྣམས་ཀྱང་འཆིང་བར་ཞུ་ཞེས་དང་། གར་སྐོར་དང་བཅས་པའི་ཕྱག་ཆེན་རྣམས་དཔོན་སློབ་།

གཉིས་ཀས་བྱ་ཞིང་། ཨོཾ་བུདྡྷ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཨོཾ་ཨོཾ་ཨོཾ། ཨོཾ་བཛྲ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ། ཨོཾ་རཏྣ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཏྲཱཾ་ཏྲཱཾ་ཏྲཱཾ།
ཨོཾ་པདྨ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཧཱུྃ་ཧཱུྃ་ཧཱུྃ༔ ཨོཾ་ཀརྨ་ཙཀྲ་ཨ་དྷི་པ་ཏི་སྟྭཾ་ཨ་བྷི་ཥིཉྩ་ཨ་ཨ་ཨཞེས་གསུང་ཞིང་དབང་བསྐུར་བས་ཁྱེད་རྣམས་རིགས་ལྔ་སྤྲོ་བ་པོ་རྣམ་སྣང་རྡོ་རྗེ་
སེམས་དཔའ་གྱུར་པ་ཡིན་སྙམ་དུ་མོས་པ་མཛོད། གཟུངས་ཀྱི་དབང་ངམ་གསུང་གི་དམ་ཚིག་གི་སླད་དུ་ཡུམ་ལྔའི་ཕྱག་མཚན་སྤྱི་བོ་ལ་སོགས་པའི་གནས་ལྔར་བཞག་ཅིང་
མཐར་ལག་པ་གཡོན་དུ་བྱིན་ཏེ། ཡུམ་ལྔའི་ཕྱག་རྒྱ་སྤྱི་བོར་བཞག་ནས་ནི། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །གསང་རྒྱུད་མཐའ་དག་ཤེས་ཤིང་རྟོགས་
ནས་སུ། །འཆད་ཅིང་སྟོན་པའི་དབང་དང་ལྡན་པར་ཤོག ཨོཾ་བུདྡྷ་དྷ་ར་ཎ་ཨ་བྷི་ཥཉྩ་ཨོཾ། ཨོཾ་བཛྲ་དྷ་ར་ཎ་ཨ་བྷི་ཥིཉྩ་ཧཱུཾ། ཨོཾ་རཏྣ་དྷ་ར་ཎ་ཨ་བྷི་ཥིཉྩ་ཧཱུྃ། ཨོཾ་པདྨ་དྷ་
ར་ཎ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་དྷ་ར་ཎ་ཨ་བྷི་ཥིཉྩ་ཨཞེས་དང་། དྲན་པ་དང་། ཤེས་རབ་དང་ལྡན་པར་གྱིས་ཤིག་ཅེས་གསུང་ཞིང་དབང་བསྐུར་བས་གསང་རྒྱུན་མཐའ་

༄༅། །དག་ཤེས་ཤིང་སྟོན་པའི་མཐུ་དང་ལྡན་པར་བྱས་པ་ཡིན་སྙམ་དུ་མོས་པ་མཛོད། གསང་བའི་དབང་ངམ་ཐུགས་ཀྱི་དམ་ཚིག་གི་སླད་དུ་རིགས་ལྔའི་ཕྱག་མཚན་།
སྤྱི་བོ་ལ་སོགས་པའི་གནས་ལྔར་བཞག་ཅིང་མཐར་ལག་པ་གཡས་སུ་བྱིན་ཏེ། རིགས་ལྔའི་ཕྱག་རྒྱ་གནས་ལྔར་བཅིངས་ནས་ནི། །སྐལ་ལྡན་སྐྱེས་བུ་ཁྱོད་ལ་དབང་བསྐུར་
བས༑ །ཡེ་ཤེས་ལྔ་ཡི་ཡོན་ཏན་རབ་རྫོགས་ཏེ། །བྱང་སེམས་གསང་བའི་དབང་དང་ལྡན་པར་ཤོག ཨོཾ་བུདྡྷ་གུ་ཧྱ་ཨ་བྷི་ཥིཉྩ་ཨོཾ། ཨོཾ་བཛྲ་གུ་ཧྱ་ཨ་བྷི་ཥིཉྩ་ཧཱུཾ། ཨོཾ་
རཏྣ་གུ་ཧྱ་ཨ་བྷི་ཥིཉྩ་ཧཱུྃ། ཨོཾ་པདྨ་གུ་ཧྱ་ཨ་བྷི་ཥིཉྩ་ཧཱུྃ༔ ཨོཾ་ཀརྨ་གུ་རྒྱ་ཨ་བྷི་ཥིཉྩ་ཨཱཿཞེས་དང་། ཐབས་ཡེ་ཤེས་ལྔའི་རྟོགས་པ་སྐྱེད་ཅིག་ཅེས་གསུང་ཞིང་དབང་བསྐུར་བས་
རིགས་ལྔའི་ཐུགས་གསང་བ་བྱང་ཆུབ་ཀྱི་སེམས་ཀྱི་དབང་དང་ལྡན་པར་བྱས་པ་ཡིན་སྙམ་དུ་མོས་པ་མཛོད། དེ་གསུམ་ལ་དམ་ཚིག་གསུམ་ཞེས་པ་དོན་གྱི་ཐོབ་པའི་ཐ་སྙད་
ཡིན་ནོ། །ཐབས་ཤེས་རབ་ཀྱི་དབང་གི་སླད་དུ། རྒྱུད་ལས། དེ་ནས་ལག་ཏུ་དྲིལ་དང་རྡོ་རྗེ་སྦྱིན། །ཞེས་གསུངས་བས། ཁྱེད་རྣམས་ལྷར་གསལ་བའི་ཕྱག་ཏུ་རྡོ་།

རྗེ་དྲིལ་བུ་བྱིན་ཏེ། ཨོཾ་པྲཛྙཱ་ཨུ་པ་ཡོ་ག་ས་མ་ཡ་ཨ་བྷི་ཥིཉྩ་ཧཱུྃ་ཨ༔ དེ་ལྟར་ཁྱོད་ལ་རྡོ་རྗེ་དྲིལ་བུ་ལག་ཏུ་བྱིན་ཏེ་དབང་བསྐུར་བས་ཁྱེད་རྣམས་རྡོ་རྗེ་སློབ་དཔོན་དུ་གྱུར་པ་།
ཡིན་པས་ན། ཐབས་དང་ཤེས་རབ་སྟོང་པ་དང་སྙིང་རྗེ་ཆེན་པོ་མི་འབྲལ་བའི་སྒོ་ནས་སེམས་ཅན་གྱི་དོན་གྱིས་ཤིག་ཅེས་པས་ཤེས་རབ་ཡེ་ཤེས་ཀྱི་དབང་བསྐུར་བས། དེ་
རིང་ཕྱིན་ཆད་བུ་ཁྱོད་ཀྱི། །ཕྱག་ན་རྡོ་རྗེ་ང་ཡིན་གྱིས། །ང་ཡིས་ཇི་ལྟར་བསྒོ་བ་བཞིན། །ཁྱོད་ཀྱིས་དེ་ལྟ་བྱ་དགོས་སོ། །ཞེས་གསུངས་ཏེ། དེའི་དོན་རྡོ་རྗེ་ཐེག་
པའི་དངོས་གྲུབ་ཀྱི་རྩ་བ་བླ་མ་ཡིན་པས་དབང་ཐོབ་པའི་བླ་མ་དང་རྡོ་རྗེ་སེམས་དཔའ་ཐ་མི་དད་དུ་ཤེས་པའི་སྒོ་ནས་དེའི་བཀའ་རྗེས་སུ་བསྒྲུབ་པ་ལ་བརྩོན་པར་གྱིས་ཤིག་ཅེས་
པའི་དོན་ཡིན་ནོ། །གསུམ་པ་དབང་གི་མཐའ་རྟེན་སྦྱིན་པ་ནི། རྒྱུད་ལས། འཁོར་ལོ་ལ་སོགས་རིན་ཆེན་བདུན་ཐོགས་ལ། །མི་དབང་དབང་ཕྱུག་འཁོར་ལོ་ཐོབ་པ་
དང་། །སྡིག་པ་གཞོམ་ཕྱིར་དབང་ནི་བསྐུར་བར་བྱ། །ཞེས་གསུངས་པས། གནས་སྐབས་སུ་འཁོར་ལོས་སྒྱུར་བའི་རྒྱལ་པོ་དང་། མཐར་ཐུག་སྡིག་སྒྲིབ་ཐམས་ཅད་།

༄༅། །དག་ནས་ཆོས་ཀྱི་རྒྱལ་པོ་རྣམ་སྣང་ཆེན་པོའི་གོ་འཕང་རིན་པོ་ཆེ་ཐོབ་པར་བྱ་བའི་སླད་དུ་རིན་པོ་ཆེ་སྣ་བདུན་གྱི་དབང་བསྐུར་བ་ནི། ཐོག་མར་འཁོར་ལོ་རིན་
པོ་ཆེ་ཐོགས་ཏེ་དབང་བསྐུར་བའི་མོས་པ་མཛོད། ལྷ་རྫས་ལས་གྲུབ་ལྟེ་བ་ཤིན་ཏུ་ཟླུམ། །རྩིབས་སྟོང་ལྡན་ཞིང་མུ་ཁྱུད་རབ་མཉམ་བཟང་། །སྡང་བའི་དགྲ་ལས་རྣམ་
པར་རྒྱལ་གྱུར་པའི། །འཁོར་ལོ་རིན་ཆེན་དམ་པས་དབང་བསྐུར་རོ། །ཨོཾ་ཙཀྲ་རཏྣ་ཨ་བྷི་ཥིཉྩ་མཾ། རིན་ཆེན་ངོ་བོ་ལྷ་རྫས་བཻཌཱུརྱ། །ཀུན་ཏུ་དཔག་ཚད་ཙམ་དུ་སྣང་
བྱེད་ཅིང་། །དྲི་མེད་ཉིན་མོ་ཇི་བཞིན་མཚན་དེ་བཞིན། །ནོར་བུ་རིན་ཆེན་དམ་པས་དབང་བསྐུར་རོ། །ཨོཾ་མ་ཎི་རཏྣ་ཨ་བྷི་ཥིཉྩཾམཾ། གཟུགས་མཛེས་བལྟ་ན་སྡུག་
ཅིང་ཚུལ་བཟང་མ། །པགས་པའི་མདོག་ལེགས་འཇམ་ཞིང་དྲི་མཆོག་ལྡན། །ཡིད་འོང་འདོད་དགུའི་རེག་བྱ་དང་ལྡན་པའི། །བཙུན་མོ་རིན་ཆེན་དམ་པས་དབང་བསྐུར་
རོ༑ །ཨོཾ་ཝ་སྟི་རཏྣ་ཨ་བྷི་ཥིཉྩ་མཾ། གང་ཡང་རྒྱལ་ལ་མུ་ཏིག་མདངས་ལྡན་པའི། །གསེར་སོགས་མང་པོ་ཐུགས་ལ་ཕུལ་བ་ལྟར། །བཟོད་ལྡན་མཚུངས་པའི་ཁྱིམ་

བདག་ནོར་ལྡན་པའི། །བློན་པོ་རིན་ཆེན་དམ་པས་དབང་བསྐུར་རོ། །ཨོཾ་མ་ཧཱ་ཏ་རཏྣ་ཨ་བྷི་ཥིཉྩ་མི། ཡན་ལག་ཐམས་ཅད་ལེགས་སྐྱེས་ས་ལ་ནི། །རབ་གནས་གངས་།
ཅན་རི་འདྲ་གླང་པོ་ཆེ། །རྒྱལ་པོ་ལ་འོས་མཁའ་ལ་རབ་འགྲོ་བའི། །གླང་པོ་རིན་ཆེན་དམ་པས་དབང་བསྐུར་རོ། །ཨོཾ་ཧ་སྟི་རཏྣ་ཨ་བྷི་ཥིཉྩ་མི། ཐོ་རངས་དུས་སུ་
ཕྱོགས་རྣམས་མ་ལུས་པའི། །ས་རྣམས་བསྐོར་ཏེ་སླར་ཡང་ལྡོག་ནུས་པའི། །རྨ་བྱའི་མགྲིན་པའི་སྤུ་ལྟར་ཡིད་འོང་བའི། །རྟ་མཆོག་རིན་ཆེན་དམ་པས་དབང་བསྐུར་རོ། །
ཨོཾ་ཨ་ཤཱ་རཏྣ་ཨ་བྷི་ཥིཉྩམཾ། འགྲོ་དང་ལྡོག་དང་ཀུན་ནས་འོང་འགྱུར་བའི། །མ་ལུས་བདུད་དཔུང་འཇིགས་པར་བྱེད་པ་སྟེ། །དཔའ་བརྟན་འབྱོར་པའི་དཔུང་དང་
བཅས་པ་ཡི། །དམག་མི་རིན་ཆེན་དམ་པས་དབང་བསྐུར་རོ། །ༀ་ཁཎྜ་རཏྣ་ཨ་བྷི་ཥིཉྩ་མཾ། དེ་ལྟར་བྱས་པས་གནས་སྐབས་སུ་འཁོར་ལོས་སྒྱུར་བའི་རྒྱལ་སྲིད་དང་།
མཐར་ཐུག་ཆོས་ཀྱི་རྒྱལ་པོ་རྣམ་སྣང་གི་གོ་འཕང་འཐོབ་པར་འགྱུར་རོ། །དེས་མཐའ་རྟེན་རྣམས་གྲུབ་ནས་བཀའ་བསྒོ་བ་འདི་ལ་གསན་པས་ཁྱབ་པར་གདའ། ཚེ་འདིའི་།

༄༅། །བདེ་བ་མ་ལུས་དང་། །འཇིག་རྟེན་ཕྱི་མའི་བདེ་མཆོག་དང་། །སངས་རྒྱས་ཉིད་ཀྱང་འཐོབ་འགྱུར་ན། །ལྷ་ཡི་བདེ་བ་སྨོས་ཅི་དགོས། །སངས་རྒྱས་
ཀུན་དང་བླ་མར་མཉམ། །རྡོ་རྗེ་སློབ་དཔོན་བརྙས་ན་ནི། །རྟག་ཏུ་སྡུག་བསྔལ་འཐོབ་འགྱུར་བས། །སློབ་དཔོན་ཉིད་ལ་བརྙས་མི་བྱ། །རྡོ་རྗེ་སྤུན་དང་སྲིན་མོ་དང་། །
རྡོ་རྗེ་མ་རྣམས་ཉིད་ལ་ནི། །རྣལ་འབྱོར་ཅན་གྱིས་བརྙས་མི་བྱ། །རྟག་ཏུ་འཁོན་དང་གཅུགས་མི་བྱ། །དཀོན་མཆོག་གསུམ་ལ་གནོད་བྱེད་ལ། །བཟོད་པ་བསྒོམ་
པར་མི་བྱའོ། །བླ་མ་སྨོད་བརྩོད་མ་རུངས་དང་། །དམ་ཚིག་ལས་ནི་འདའ་བ་དང་། །དེ་སོགས་བྱེད་པ་ཚར་བཅད་ན། །འགྲུབ་འགྱུར་ཞེས་ནི་ཀུན་རིག་གསུང་།།
སེམས་ཅན་ཀུན་ལ་ཤས་ཆེར་ཆགས། །བསྒྲུབས་ན་མྱུར་དུ་འགྲུབ་པར་འགྱུར། །ཞེས་གསུངས་ཏེ། དེའི་དོན་ནི་དབང་ཐོབ་ནས་དམ་ཚིག་ལ་སྲུང་སྡོམ་ཚུལ་བཞིན་དུ་
བྱས་ན་རྫོགས་པའི་སངས་རྒྱས་ཀྱང་བདེ་བླག་ཏུ་འགྲུབ་ན། ཚེ་འདི་དང་ཕྱི་མའི་བདེ་སྐྱིད་དང་། བདེ་འགྲོ་ལྷ་མིའི་གོ་འཕང་ལ་སོགས་པ་ལྟ་ཅི་སྨོས། དེ་བས་ན་མཉེས་།

ན་དངོས་གྲུབ་ཐམས་ཅད་འབྱུང་ཞིང་། བརྙས་ན་སྡུག་བསྔལ་ཐམས་ཅད་ཀྱི་འབྱུང་གནས་སུ་གྱུར་པ་རྡོ་རྗེ་སློབ་དཔོན་ལ་བརྙས་པ་སྤངས་ཏེ་མཉེས་པར་བྱ་བ་དང་། རྡོ་རྗེ་
སྤུན་དང་སྲིང་མོ་ལ་སོགས་པ་རྣམས་རྣམ་གྲོལ་བསྒྲུབ་པའི་གྲོགས་སུ་ཤེས་པའི་སྒོ་ནས་མི་བརྙས་ཤིང་འཁོན་འཛིན་མི་བྱེད་པ་དང་། མ་རུངས་པའི་ལས་བྱེད་པའི་གདུག་པ་
ཅན་རྣམས་ཕན་སེམས་ཆེན་པོས་ཚར་གཅོད་པ་ལ་སོགས་པའི་དམ་ཚིག་རྣམས་ལ་ནན་ཏན་དུ་བྱས་ན་དངོས་གྲུབ་མྱུར་དུ་འགྲུབ་པར་འགྱུར་རོ་ཞེས་བཅོམ་ལྡན་འདས་ཐམས་
ཅད་རིག་པ་ཉིད་ཀྱིས་གསུངས་སོ་ཞེས་པའི་དོན་ཡིན་པས། དོན་དེ་དག་ཉིད་ཡིད་ལ་དྲན་པ་དང་བཅས་པའི་སྒོ་ནས་དབང་གི་གནས་སྐབས་སུ་ཐོབ་ཅིང་ཁས་བླངས་པའི་
དམ་ཚིག་རྣམས་ལ་སྲུང་སྡོམ་བགྱི་སྙམ་པས་མེ་ཏོག་དང་བཅས་པའི་ཐལ་མོ་སྦྱར་ཏེ་འདིའི་རྗེས་ཟློས་ལན་གསུམ་མཛོད། གཙོ་བོས་ཇི་ལྟར་བཀའ་སྩལ་པ། །དེ་དག་
ཐམས་ཅད་བདག་གིས་བགྱི། །ཞེས་དམ་ཚིག་བསྡུས་ཏེ་འཛིན་པར་ཁས་བླངས་ནས། དབང་ཡོངས་སུ་རྫོགས་པར་ཐོབ་པའི་གཏང་རག་ཏུ་མཎྜལ་ཕུལ་མཛོད། དེ་ལྟར་

༄༅། །མཎྜལ་ཕུལ་ནས་ལུས་དང་ལོངས་སྤྱོད་ཐམས་ཅད་སློབ་དཔོན་ལ་འབུལ། ཆ་ཤས་ནས་ལོངས་སྤྱད་དུ་གསོལ་སྙམ་པས་འདིའི་རྗེས་ཟློས་ལན་གསུམ་མཛོད།
དེང་ནས་བརྩམས་ཏེ་བདག་བྲན་དུ། །ཁྱེད་ལ་བདག་ནི་འབུལ་ལགས་ན། །ཁྱེད་ཀྱི་སློབ་མར་གཟུང་བ་དང་། །ཆ་ཡིས་ཀྱང་ནི་སྤྱད་དུ་གསོལ། །ཞེས་བྱ་བ་དེ་རྣམས་
ཀྱིས་ངན་སོང་ཐམས་ཅད་ཡོངས་སུ་སྦྱོང་བ་ཀུན་རིག་རྣམ་པར་སྣང་མཛད་ཀྱི་དཀྱིལ་འཁོར་དུ་དབང་ལེགས་པར་གསན་པས་རང་དང་གཞན་གྱི་དོན་རྒྱ་ཆེན་པོ་མཛད་པར་ཞུ།
བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་བྱས་ནས། །སྐྱེ་རྒ་ན་འཆི་རྦ་རླབས་འཁྲུགས་པ་ཡི། །སྲིད་པའི་མཚོ་ལས་
འགྲོ་བ་སྒྲོལ་བར་ཤོག །ཅེས་དགེ་བ་བསྔོས་ཏེ་རྗེས་ཀྱི་ཆོ་ག་རྣམས་བྱའོ། །འདི་ནི་སློབ་བུ་འགས་བསྐུལ་ནས། །དགེ་སློང་དཀོན་མཆོག་ལྷུན་གྲུབ་ཀྱིས། །གཞན་
ཕན་མཐའ་ཡས་ཟུར་འདེབས་སུ། །སྦྱར་བའི་དགེ་བས་སངས་རྒྱས་ཤོག །ཡི་གེ་པ་ནི་ནཱ་ཐ་རནྟའོ། །དེ་ལྟར་ངོར་ཆེན་ཐམས་ཅད་མཁྱེན་པ་དཀོན་མཆོག་ལྷུན་གྲུབ་

ཀྱིས་མཛད་པའི་ཀུན་རིག་དབང་གི་མཚམས་སྦྱོར་འདི་ལ་སོགས་ཁོང་རིགས་རྣམས་དཀྱུས་སུ་བཅུག་ནས་དབང་ཆོག་ཅེས་མཚན་གསོལ་ཏེ་འཇུག་བདེ་བར་བློ་གཏེར་དབང་
བོས་ཐར་རྩེ་རྡོ་རྗེ་འཆང་གི་དགོངས་བཞེད་ལྟར་རྒྱུད་སྡེ་རབ་འབྱམས་ཀྱི་བཀའི་བསྡུ་བ་ཆེན་པོ་བགྱིད་སྐབས་བྲིས་པའི་ཡི་གེ་པ་ནི་རྒྱུད་གཞུང་ལ་དད་པ་ཐོབ་པ་དགེ་སློང་དྷརྨ་
བྷ་དྲ་ནས་བགྱིས་པའོ།། །།འདིས་ཀྱང་བདག་སོགས་འགྲོ་ཀུན་བཅོམ་ལྡན་འདས་རྡོ་རྗེ་སེམས་དཔའི་གོ་འཕང་ལ་རེག་པའི་རྒྱུར་གྱུར་ཅིག། ། ། ཨོཾ་སྭསྟི།
དཀོན་མཆོག་འོད་ཟེར་དད་གསུམ་ཆུ་གཏེར་ལས། །བྱུང་བའི་ཀུན་རིག་དབང་གི་ཆོ་གའི་སྦར། །ཐུབ་བསྟན་གསེར་ལྗོངས་དགོན་པའི་ཆོས་གྲྭ་རུ། །བསྐྲུན་པའི་དགེ་
བས་བདག་སོགས་འགྲོ་བ་ཀུན། །ཕ་མས་ཐོགས་དྲངས་རྣམ་མཁྱེན་གོ་འཕང་གི །ས་ལ་མྱུར་དུ་རེག་པའི་རྒྱུ་རུ་བསྔོ། །སརྦ་དཱ་མངྒ་ལཾ།། །།
དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་

༄༅། །ལ་འགོད་པར་ཤོག །བདག་གི་དུས་གསུམ་དགེ་བ་ཅི་བསགས་པ། །ནམ་མཁའི་མཐར་ཐུག་གྱུར་པའི་སེམས་ཅན་ཀུན། །བླ་མེད་རྡོ་རྗེ་ཐེག་པའི་
སྣོད་གྱུར་ཏེ། །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་བར་གཞི་ཐེངས་དང་པོ་བསྒྲིགས་བ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་
བཅས་པར་གཞི་ཐེངས་གཉིས་བ་གསར་དུ་བསྒྲིགས་པ་དགེའོ།། །།

༄༅། །རྡུལ་ཚོན་ཆུ་བོ་སྤྱན་འདྲེན་གྱི་ཆོ་ག་དགེ་ལེགས་ཀུན་འབྱུང་ཞེས་བྱ་བ་བཞུགས་སོ། །

༄༅། །ཆུ་བོའི་འགྲམ་དུ་རྫིང་བུ་སོགས་ལག་ལེན་ལྟར་བྱ་ཞིང་རྡུལ་ཚོན་དང་མཆོད་གཏོར་སོགས་བཤམས་ལ། སྟན་ལ་འདུག་སྟེ་ཆོས་རིམ་ཕྲན་དུ་སྔོན་དུ་འགྲོ་བས་མཆོད་པ་བསང་སྦྱངས་ནི། 
ཡཀྵས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་
བ་ལས་བྱུང་བའི་མཆོད་ཡོན་ནས་རོལ་མོའི་བར་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར་ཞེས་དང་། ཨོཾ་ཨརྒྷཾ་སྭཱ་ཧཱ། ཞེས་སོགས་
སོ་སོའི་སྔགས་དང་ཕྱག་རྒྱ། གྷནྡྷེ་ར་ཎི་དྲིལ་གསིལ་དང་བཅས་པའི་བྱིན་གྱིས་བརླབས། སེང་གེ་སྒྲའི་བདག་བསྐྱེད་ནི། བདག་དང་འགྲོ་བ་ནམ་མཁའི་མཐའ་དང་མཉམ་

༄༅། །པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། དཔལ་ལྡན་བླ་མ་དམ་
པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་
སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་བདུན་ནམ་ཉེར་གཅིག་སོགས་ཅི་ནུས་དང་། སེམས་ཅན་ཐམས་ཅད་ཀྱི་དོན་
དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་རྗེ་བཙུན་སེང་གེ་སྒྲ་བསྒོམ་པར་བགྱིའོ། །ཞེས་ལན་གསུམ་གྱིས་སེམས་བསྐྱེད། །

རང་གི་སྙིང་གར་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧྲཱིཿདཀར་པོ་ལས་འོད་ཟེར་འཕྲོས་པས་ལུས་ཀྱི་ནང་ཐམས་ཅད་གང་། ཚེ་ཐོག་མ་མེད་པ་ནས་བསགས་པའི་ནད་
གདོན་སྡིག་སྒྲིབ་ཐམས་ཅད་སྦྱངས་ནས། ལུས་ཤེལ་སྒོང་དག་པ་ལྟ་བུར་གྱུར། འོད་ཟེར་ཕྱིར་འཕྲོས་པས་རང་བཞིན་གྱི་གནས་ནས་བླ་མ་དང་རྗེ་བཙུན་སེང་གེ་སྒྲ་ལ་
་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ ཞེས་ཕྱག་རྒྱས་སྤྱན་དྲངས། ན་མོ་གུ་རུ་བྷྱ༔ ན་མོ་བྷཊྚ་རཱ་ཀ་སིཾ་ཧ་ནཱ་ད་ས་པ་རི་ཝཱ་རེ་བྷྱ༔ ཞེས་
པས་ཕྱག་བྱ། ཨོཾ་སརྦ་ཏ་ཐཱ་ག་ཏ་སཾ་ཧ་ནཱ་ད་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། པུཥྤེ་ནས་ཤབྡ་པྲ་ཏཱིཙྪ་སྭཱ་ཧཱ། དཀོན་མཆོག་གསུམ་ལ་བདག་སྐྱབས་མཆི་
སོགས་ནས། འགྲུབ་པར་ཤོག །ཅེས་ལན་གསུམ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་སོགས་ཀྱིས་ཚད་མེད་བཞི་བསྒོམ། ཨོ་ཤཱ་ནྱེ་ཏཱ་སོགས་ནས་ཧཾ། སྟོང་པའི་ངང་ལས་པཾ་
ལས་པདྨ་དམར་པོ་འདབ་མ་བརྒྱད་པའི་སྟེང་དུ་ཨ་ལས་སེང་གེ་དཀར་པོ། མགོ་བོ་གཡས་སུ་བསྟན་ཞིང་གདོང་གྱེན་དུ་ཕྱོགས་པ། རལ་པ་དམར་པོ་ཐུར་ལ་འཕྱང་ཞིང་

༄༅། །རིན་པོ་ཆེའི་རྒྱན་གྱིས་བརྒྱན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧྲིདཀར་པོ་རིང་ཆ་ཚེག་དྲག་དང་བཅས་པ། དེ་ལས་འོད་ཟེར་
འཕྲོས་འཕགས་པ་མཆོད། སེམས་ཅན་ཐམས་ཅད་ཀྱི་ཀླུ་དང་ས་བདག་གི་གནོད་པ་ཐམས་ཅད་བཅོམ་ཞིང་སྡིག་སྒྲིབ་སྦྱངས། སེང་གེ་སྒྲའི་གོ་འཕང་ལ་བཀོད། ཚུར་
འདུས་ཧྲིལ་ཐིམ་ཞིང་ཡོངས་སུ་གྱུར་པ་ལས། རང་ཉིད་རྗེ་བཙུན་སེང་གེ་སྒྲ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ཕྱག་གཡས་པས་སྐྱབས་སྦྱིན་གྱི་ཕྱག་རྒྱ་པུས་
མོ་གཡས་པའི་སྟེང་དུ་བརྐྱངས་པ། གཡོན་སྐུ་རྒྱབ་ཏུ་གདན་ལ་བརྟེན་པ། རལ་པའི་ཐོར་ཅོག་བཅིངས་ཤིང་། སྤྱན་གསུམ་དང་ལྡན་པ། གཡས་ལོགས་སུ་སྐུ་ལ་ཅུང་
ཟད་མ་རེག་པའི་ཏྲི་ཤུ་ལ་ལྗང་གུ་གྱེན་དུ་བསྒྲེངས་པ་ལ་སྦྲུལ་དཀར་པོས་དཀྲིས་པ། གཡོན་ལོགས་སུ་པདྨ་དཀར་པོའི་སྟེང་ན་རལ་གྲི་མེ་འབར་བ་དང་། མེ་ཏོག་དྲི་ཞིམ་
པོ་སྣ་ཚོགས་པས་གང་བའི་ཐོད་པ་དཀར་པོ་ཅན། ཀྲྀཥྞཱ་ས་རའི་པགས་པས་ནུ་མ་གཡོན་པ་བཀབ་པ། དར་དམར་པོའི་ཤམ་ཐབས་ཅན། ཚངས་སྐུད་མ་གཏོགས་པ་

རྒྱུན་གཞན་ཐམས་ཅད་སྤངས་པ། དཀའ་ཐུབ་ཀྱི་ཆ་ལུགས་ཅན། ཞབས་གཉིས་རྒྱལ་པོ་རོལ་པའི་སྟབས་ཀྱིས་བཞུགས་པ། དེའི་དཔྲལ་བར་ཨོཾ་དཀར་པོ། མགྲིན་
པར་ཨཱཿ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ནང་དུ་ཟླ་བ་ལ་ཧྲཱིཿདཀར་པོ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་རྗེ་བཙུན་སེང་གེ་སྒྲ་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་ཨོཾ་བཛྲ་ས་མཱ་ཛ༔ ཞེས་སྔགས་དང་ཕྱག་རྒྱས་སྤྱན་དྲངས། ཨོཾ་སརྦ་ཏ་ཐཱ་ག་ཏ་སིདྷ་ནཱ་ད་ས་པ་རི་ཝཱ་ར་ཨརྒྷཾ་པྲ་
ཏཱིཙྪ་སྭཱ་ཧཱ། སོགས་མཚན་སྔགས་ལན་གཅིག་སྦྱར་བས་མཆོད། ཛ་ཧཱུཾ་བཾ་ཧོ༔ རང་ལ་གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱིཝལས་འོད་ཟེར་འཕྲོས་པས་དབང་གི་ལྷ་
རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཨོཾ་པཉྩ་ཀུ་ལ་ས་པ་རི་ཝ་ར་ཨགྷཾ་སོགས་ཀྱིས་སྔར་ལྟར་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་
བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། ཇི་ལྟར་བལྟམས་པ་སོགས་ནས། ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་

༄༅། །དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན། དེ་ཉིད་ཀྱི་ཚེ་རིགས་ལྔའི་འོད་ཟེར་སྤྲོ་བའང་གྲུབ་སྟེ། གནས་དེ་ཉིད་ནས་འཕྲོས་ནས་དེ་ཉིད་དུ་བཞུགས་པར་
བཤད༑ དབུའི་སྟེང་དུ་རྣམ་པར་སྣང་མཛད། དཔུང་པ་གཡས་པར་མི་བསྐྱོད་པ། གཡོན་པར་འོད་དཔག་མེད། དཀུ་གཡས་པར་རིན་ཆེན་འབྱུང་ལྡན། གཡོན་པར་
དོན་ཡོད་གྲུབ་པ་རྣམས་བཞུགས་པར་གྱུར། ཞེས་བརྗོད་དོ། །གཉིས་པ་ནི་ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་ལ། ཐུགས་ཀའི་ཧྲི་ཡིག་གི་མཐའ་མར་སྔགས་ཕྲེང་ཁ་དོག་དཀར་
པོས་བསྐོར་བ་ལས་འོད་ཟེར་འཕྲོས་པས། སངས་རྒྱས་ཐམས་ཅད་ཀྱི་ཐུགས་རྒྱུད་བསྐུལ། བདག་དང་སེམས་ཅན་ཐམས་ཅད་ཀྱི་ཀླུ་དང་ས་བདག་གི་གནོད་པའི་ནད་
གདོན་སྡིག་སྒྲིབ་ཐམས་ཅད་ཞི་བར་བྱིན་གྱིས་བརླབས་པར་བསམས་ཤིང་། ཨོཾ་ཨཱཿཧྲཱི་སིཾ་ཧ་ན་ད་ཧཱུྃ་ཕཊ། ཅེས་ཅི་མང་དང་། ཐུན་གཤམ་དུ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་ཝ་ལོ་
ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཨ་ཀ་ཊེ། བི་ཀ་ཊེ། ནི་ཀ་ཊེ། ཀ་ཊངྐ་ཊེ། ཀ་རོ་ཊེ། ཀ་རོ་ཊ། །

བཱིརྱ་སྭཱ་ཧཱ། ཞེས་ཅི་ནུས་བཟླས་པའི་མཐར། བདག་བསྐྱེད་ཀྱི་ཡེ་ཤེས་པ་མདུན་དུ་བྱོན་པར་བསམ་མོ། །གསུམ་པ་ནི་དེ་ལ་ཨོཾ་སརྦ་ཏ་ཐཱ་ག་ཏ་སིདྷ་ན་ད་ས་པ་རི་ཝཱ་ར་ཞེས་ལན་གཅིག་སྦྱར་བའི་
ཨརྒྷཾ་པྲ་ཏཱི་ཙྪ་སྭཱ་ཧཱ་ནས་ཤརྡ་པྲ་ཏཱི་ཙྪ་སྭཱ་ཧཱ་བར་གྱིས་མཆོད། བཞི་པ་བསྟོད་པ་ནི་ཐལ་མོ་སྦྱར་ཏེ། ཐུབ་པའི་དབང་པོས་སྤྱི་གཙུག་བརྒྱན། །སྐུ་མདོག་དཀར་གསལ་གངས་རི་འདྲ། །ཉོན་
མོངས་མ་ལུས་པདྨ་བཞིན། །ཐུགས་རྗེ་ཆེ་ཞིང་མགོན་གྱུར་པ། །ཉོན་མོངས་སེམས་ཅན་ཕོངས་གྱུར་པ། །དྲན་པས་སྡུག་བསྔལ་ཞི་མཛད་པ། །མགོན་དུ་གྱུར་ལ་
ཕྱག་འཚལ་ལོ། །ཞེས་དང་། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ས་བདག་ཀླུ་གཉན་
གྱི་གནོད་པ་ཐམས་ཅད་ཞི་བ་དང་། རྗེ་བཙུན་སེང་གེ་སྒྲའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་པའི་དོན་ལ་གསོལ་བ་གདབ། ཡི་གེ་བརྒྱ་པ་ལན་གསུམ་དང་། མ་
འབྱོར་པ་དང་ཉམས་པ་དང་སོགས་ཀྱིས་བཟོད་པར་གསོལ། ཨོཾ་བཛྲ་མུ་ཡེ་ཤེས་པ་གཤེགས། དམ་ཚིག་པའི་ང་རྒྱལ་གྱིས་གནས་པར་བྱའོ། །ན་མོ་གུ་རུ་རཏྣ་ཝརྡྷཱ་ཡ། རྡུལ་ཚོན་ཆུ་བོར་སྤྱན་

༄༅། །འདྲེན་པའི་ཆོ་ག་ནི། དཀྱིལ་འཁོར་སྒྲུབས་མཆོད་ཟིན་པ་དང་། རྡུལ་ཚོན་རྣམས་ཟ་མ་ཏོག་ལ་སོགས་པའི་སྣོད་བཟང་བོར་བསྡུས་ལ། བཅོས་མའི་གླང་པོ་ཆེའམ། ཤིང་རྟ་ལ་སོགས་པའི་སྟེང་དུ་ན་བཟའ་བཟང་པོ་དང་
བཅས་ཏེ་བཞུགས་སུ་གསོལ་ལ། སྤོས་དང་རོལ་མོ་ལ་སོགས་པ་མཆོད་པའི་ཡོ་བྱད་དུ་མ་དང་བཅས་པས་ཆུ་ཀླུང་ཆེན་པོའི་འགྲམ་དུ་སྤྱན་དྲངས་ནས་ཆུ་འགྲམ་དུ་བཅོས་མའི་རྫིང་བུ་ཇི་ལྟར་འཚམས་པ་བྱས་པའི་དབུས་སུ་ས་གཙང་མ་སྐམ་པོ་ཁོད་
སྙོམས་པར་བཅག་ལ། དེའི་སྟེང་དུ་ཚོན་དཀར་པོས་པདྨ་འདབ་བརྒྱད་བྲིས་པའི་དབུས་སུ་ཚོན་སྤུངས་གཅིག་དང་། ཕྱོགས་མཚམས་རྣམས་སུ་བག་ཟན་ལ་བྱས་པའི་ཀླུ་རྣམས་ཀྱི་གཟུགས་བསྐྱེད་ཆོག་དང་མཐུན་པར་བྱ་བའམ། མ་གྲུབ་ན་རྡུལ་
ཚོན་གྱིས་ནི་བརྒྱད་བྲི། ཡང་ན་ཚོན་སྤུངས་བརྒྱད་བྱ། དེའི་མཐའ་སྐོར་དུ་ཆུ་གཉིས་སྔོན་འགྲོའི་ཉེར་སྤྱོད་དཀར་གཏོར་གཅིག་དང་། རང་གི་མདུན་དུ་རྡོ་རྗེ་དྲིལ་བུ་རྣམས་བཤམས་ལ། རང་ཡི་དམ་གང་རུང་གི་ང་རྒྱལ་ལམ་སེང་གེའི་སྒྲའི་བདག་
བསྐྱེད་བཟླས་པ་དང་བཅས་པ་བྱས་ནས། ཀླུའི་དཀྱིལ་འཁོར་བསངས་སྦྱངས། སྟོང་པའི་ངང་ལས་པཾ་ལས་པདྨ་འདབ་མ་བརྒྱད་པའི་ལྟེ་བར་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་ཧཱུཾ་གིས་མཚན་པ། དེ་
ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་རབ་ཏུ་དགེས་པའི་སྤྱན་གདངས་པ། དར་གྱི་ན་བཟའ་དང་། རིན་པོ་ཆེའི་རྒྱན་

གྱིས་བརྒྱན་པ། ཕྱག་གཡས་པ་རྡོ་རྗེ་རྩེ་ལྔ་པ་ཐུགས་ཀར་སྟོད་དེ་འཛིན་པ། གཡོན་པ་དྲིལ་བུ་ཁ་དཀུར་བརྟེན་པ། སེམས་དཔའི་སྐྱིལ་མོ་ཀྲུང་གིས་བཞུགས་པར་
བསམས། འདབ་མ་བརྒྱད་ལ་ནི་བརྒྱད་ཡོངས་སུ་གྱུར་པ་ལས། ཤར་དུ་སྟོབས་ཀྱི་རྒྱུ། ལྷོར་དུང་སྐྱོང་། ནུབ་ཏུ་མཐའ་ཡས། བྱང་དུ་ནོར་རྒྱས། ཤར་ལྷོར་འཇོག་
པོ༑ ལྷོ་ནུབ་ཏུ་རིགས་ལྡན། ནུབ་བྱང་དུ་པདྨ། བྱང་ཤར་དུ་པདྨ་ཆེན་པོ་སྟེ་ཐམས་ཅད་ཀྱང་ཞལ་གཅིག་ཕྱག་གཉིས་པ། སྟོད་ལྷའི་ལུས་ཅན་ཕྱག་གཉིས་ཀྱིས་རིན་པོ་
ཆེའི་གཏེར་གྱི་བུམ་པ་འཛིན་པ། ཁ་དོག་དག་པའི་ཤེལ་ལྟར་དྭངས་ཤིང་ཡུལ་གྱི་དབང་པོ་སྣ་ཚོགས་སུ་སྣང་བ། སྤྱི་གཙུག་ན་ཡིད་བཞིན་གྱི་ནོར་བུ་རིན་པོ་ཆེ་དང་བཅས་
པའི་སྦྲུལ་མགོའི་གདེངས་ཀ་བདུན་བདུན་དང་ལྡན་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཞིང་། གཡོན་གྱི་ཕྱོགས་ནས་རང་དང་འདྲ་བའི་རིག་མས་བརྟེན་པར་བསྐྱེད་
ནས་དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཞེས་གནས་གསུམ་བྱིན་རླབས་བྱས་ལ། རང་གི་སྙིང་ག་ནས་འོད་ཟེར་འཕྲོས་པས། རྒྱ་མཚོའི་ཆེན་པོའི་

༄༅། །ཀློང་ནས་ཀླུའི་རྒྱལ་པོ་འཁོར་དང་བཅས་པ་ཨོཾ་ཨེ་ཧྱེ་ཧི། ནཱ་ག་ཨ་དྷི་པ་ཏི་ས་པ་རི་ཝཱ་ར་བཛྲ་ས་མཱ་ཛ༔ ཞེས་པས་སྤྱན་དྲངས་ཏེ། ཛཿཧཱུྃ་བྃ་ཧོཿས་བསྟིམ་ལ། མཆོད་པ་
རྣམས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཀླུ་རྒྱལ་འཁོར་དང་བཅས་ལ་འབུལ། །བཞེས་ནས་འཇིག་རྟེན་དགེ་ལེགས་མཛོད། །ཨོཾ་ནཱ་
ག་རཱ་ཛ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱ་ཧཱ། ཞེས་པ་ནས་རོལ་མོའི་བར་དུ་འདོན་པ་བསྒྱུར་ནས་ཕུལ་ཏེ་རོལ་མོ་འབུད་དཀྲོལ་བྱ། བསྡུ་ན་ཚིགས་བཅད་དོར་ཏེ་སྔགས་དང་ཕྱག་རྒྱས་ཕུལ་ལ། གདེངས་ཀ་ནོར་བུ་འབར་
བའི་འོད་ཀྱིས་ནི། །ས་འོག་མུན་པའི་ཚོགས་རྣམས་སེལ་མཛད་ཅིང་། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ་བསྟོད་པར་
བགྱི༑ །ཞེས་པས་བསྟོད། གཏོར་མ་བསང་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་འདོད་དགུ་འབྱུང་བའི་བདུད་རྩིའི་རྒྱ་
མཚོ་ཆེན་པོར་གྱུར། ཨོཾ་ཨཱཝཧཱུྃ་ཞེས་པས་བྱིན་གྱིས་བརླབས་ལ། མཚན་སྔགས་ཀྱི་མཐར་ནམ་མཁའ་མཛོད་ཀྱི་སྔགས་རྒྱས་ཕུལ་ཏེ་གསོལ་བར་བསམ། དྲིལ་བུ་གསིལ་ཞིང་། ཀླུ་རྒྱལ་འཁོར་དང་བཅས་པ་རྣམས། །

མཆོད་སྦྱིན་གཏོར་མ་འདི་བཞེས་ལ། ཞེས་སོགས་ཀྱིས་ཕྲིན་ལས་བཅོལ་ལ། མ་འབྱོར་པ་དང་ཞེས་སོགས་ཀྱིས་ནོངས་པ་བཟོད་པ་གསོལ་ཏེ། རྡུལ་ཚོན་རྣམས་ཀླུ་རྣམས་ལ་གཏད་པར་བསམ་ཞིང། ཀླུ་གཟུགས་སམ་
མཚན་མ་རྣམས་ཀྱི་སྟེང་དུ་སྤུངས་ལ། ཀླུའི་རྒྱལ་པོ་ཁྱེད་རྣམས་ཀྱིས་རྡུལ་ཚོན་བྱིན་རླབས་ཅན་འདི་རྣམས་རྒྱ་མཚོ་ཆེན་པོར་སྤྱན་དྲངས་ལ་སེམས་ཅན་དཔག་ཏུ་མེད་པ་ལ་ཕན་པ་རྒྱ་ཆེན་
པོ་འབྱུང་བ་དང་། འཇིག་རྟེན་གྱི་ཁམས་སུ་ལོ་ཕྱུགས་རྟག་ཏུ་ལེགས་པ་དང་། བདག་ཅག་འཁོར་དང་བཅས་པའི་བྱང་ཆུབ་བསྒྲུབ་པའི་འགལ་རྐྱེན་ཐམས་ཅད་ཞི་བ་དང་།
མཐུན་རྐྱེན་ཐམས་ཅད་ཡིད་བཞིན་དུ་འགྲུབ་པའི་ཕྲིན་ལས་རྒྱ་ཆེན་པོ་མཛད་དུ་གསོལ། །ཞེས་བརྗོད་དེ། ཨོཾ་ནཱ་ག་རཱ་ཛ་ས་པ་རི་ཝཱ་ར་གཙྪ། ཞེས་དང་མཐེབ་སྲིན་གྱིས་སེ་གོལ་བྱས་ལ།
རང་གི་དཔྲལ་བར་ཨོཾ་དཀར་པོ་སོགས་ཀྱི་གནས་གསུམ་སྲུང་། དགེ་བ་འདི་ཡིས་མྱུར་དུ་བདག །འཇིག་རྟེན་དབང་ཕྱུག་འགྲུབ་གྱུར་ནས། །སོགས་དགེ་བ་བསྔོ་ཞིང་མཆོད་གཏོར་གྱི་སྣོད་རྣམས་
བསྡུས་ཏེ། བཅོས་མའི་རྫིང་བུའི་ནང་དུ་ཆུ་ཆེན་པོ་དྲངས་ལ། རོལ་མོ་དང་བཅས་པས་ཆུ་ཀླུང་གིས་འཁྱེར་དུ་བཅུག་སྟེ། ཀླུ་རྣམས་ཀྱིས་རྡུལ་ཚོན་བཀུར་སྟི་དང་བཅས་པས་རྒྱ་མཚོ་ཆེན་པོར་སྤྱན་དྲངས་པར་བསམས་ལ། བཀྲ་ཤིས་དང་རོལ་མོ་

༄༅། །བྱ༑ སླར་རྡུལ་ཚོན་གྱི་སྣོད་ཆུ་གཙང་མས་བཀང་སྟེ་དཀྱིལ་འཁོར་གྱི་ཁང་པར་ཁྱེར་ནས་དཀྱིལ་འཁོར་གྱི་ཐིག་རྗེས་ཡོད་ན་བསུབས་ལ། བཀྲ་ཤིས་དང་དགའ་སྟོན་རྒྱ་ཆེན་པོ་བྱའོ། །དགེ་སློང་དཀོན་མཆོག་ལྷུན་གྲུབ་ཀྱིས་ཨེ་
ཝཾ་དུ་སྦྱར་བའོ།། །།སརྦ་མངྒལཾ།། །།རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་གཉིས་པ་གསར་དུ་བསྒྲིགས་
པ་དགེའོ།། །།

༄༅། །ཀུན་རིག་རྡུལ་ཚོན་ཁ་སྐོང་ཉེར་མཁོ་བཞུགས་སོ། ། །

༄༅། །དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །ཐོག་མཐའ་མེད་པའི་སེམས་དཔའ་མཆོག །ཁྱབ་བདག་རྣམ་པར་སྣང་
མཛད་ལ། །བཏུད་དེ་ངན་སོང་སྦྱོང་བ་ཡི། །དཀྱིལ་འཁོར་ཆོ་གའི་ཁ་སྐོང་བྲི། །འདིར་ཀུན་རིག་གི་ཆོ་ག་རས་བྲིས་དང་། རྡུལ་ཚོན་
ལ་བརྟེན་པ་གཉིས་ལས། དང་པོ་ཤེས་སླ་བ་དང་ཉིན་གཅིག་ལ་ཆོ་ག་རྫོགས་པའི་དབང་དུ་བྱས་པ་སྟེ། དེའི་ཚུལ་ཁོ་བོས་གཞན་ཕན་
མཐའ་ཡས་སུ་བཀོད་ཟིན་ལ། འདིར་གཞུང་དེ་ལ་ལྟོས་པའི་དབང་དུ་བྱས་ནས་རྡུལ་ཚོན་གྱི་ཕྱོགས་བརྗོད་ན་དོན་གཉིས་ཏེ། སྔོན་དུ་

༄༅། །བསྙེན་པ་དང་དཀྱིལ་འཁོར་གྱི་ལས་རིམ་མོ། །དང་པོ་ནི། བདག་བསྐྱེད་བཟླས་པ་དང་བཅས་པ་བྱས་ལ། རྩ་རིག་
འབུམ་ཕྲག་གསུམ་མམ་དྲུག་བཟླ། ཐུན་མཚམས་སུ་མཆོད་བསྟོད་བྱས་པའི་རྗེས་ལ་བསྔོ་བ་དང་སྨོན་ལམ་བྱ། གནས་སྐབས་སུ་གཏོར་མ་
དང་༑ བསྐོར་བ་དང་། ཚ་ཚ་སོགས་དགེ་བའི་བྱ་བས་དུས་འདའ་བར་བྱའོ། །གཉིས་པ་ལ་སའི་ཆོ་ག །སྟ་གོན་གྱི་ཆོ་ག །དངོས་
གཞིའི་ཆོ་ག་དང་གསུམ་གྱི་དང་པོ་ནི། དཀྱིལ་འཁོར་གང་དུ་བྲི་བའི་གནས་སུ། །ཆ་གསུམ་ལྟར་གཏོར་མ་གསུམ་བཤམ། མཆོད་པ་ལྔ་

དང་༑ ཡུངས་ཀར་དང་། གུ་གུལ་སོགས་དགོས་པའི་ཡོ་བྱད་རྣམས་བཤམས་ལ། སློབ་དཔོན་གྱིས་བདག་བསྐྱེད་བཟླས་པ་དང་བཅས་པ་སྔོན་དུ་སོང་ནས། དེ་ཡང་།
བདག་བསྐྱེད་དཔའ་བོ་གཅིག་པ་ལ་སྲུང་འཁོར་འབྲིང་བསྡུས་གང་རུང་ལས། ཁྲོ་བོ་སྤྱན་འདྲེན་མཆོད་བསྟོད་བགེགས་ལ་བཀའ་བསྒོ་བ་རྣམས་སྐབས་འདིར་མི་བྱ།
གཏོར་མ་དང་པོ་ཕྱོགས་སྐྱོང་ལ་དབུལ་བའི་མཐར། ཕྱོགས་སྐྱོང་འཁོར་དང་བཅས་པ་རྣམས་ཀྱིས་སའི་ཕྱོགས་འདི་བདག་ལ་སྩལ་ཞིང་དཀྱིལ་འཁོར་གྱི་ཆོ་ག་མཐར་ཕྱིན་པའི་
སྟོང་གྲོགས་མཛད་དུ་གསོལ། ཞེས་བརྗོད་དེ། ཕྱོགས་སྐྱོང་ལས་བསླང་བའོ། །དེ་ནས་གཏོར་མ་གཉིས་པ་འབྱུང་པོ་སྤྱི་ལ་ཕུལ་ལ། འབྱུང་པོའི་ཚོགས་འཁོར་དང་།
བཅས་པ་རྣམས་ཀྱིས་སའི་ཕྱོགས་འདི་བདག་ལ་གནང་ཞིང་ཞེས་སོགས་བརྗོད་པས་བསླང་སྟེ། འདི་གཉིས་ནི་ཞི་བས་བསླང་བའོ། །དེ་ནས་བགེགས་གཏོར་བསྔོས་ལ།
གདོན་ཁྱོད་རང་གི་གནས་སུ་སོང་། །ཞེས་པའི་མཇུག་ཏུ་ས་ཕྱོགས་འདི་ཉིད་ན་གནས་པའི་འབྱུང་པོ་གསང་སྤྱོད་ལྟ་བར་མི་དབང་བ་རྣམས་དང་། དཀྱིལ་འཁོར་གྱི་ཆོ་ག་།

༄༅། །བསྒྲུབ་པ་ལ་བར་ཆད་བྱེད་པའི་བགེགས་དང་ལོགས་འདྲེན་གྱི་རིགས་གང་ཡོད་པ་ཐམས་ཅད་གཏོར་མ་འདིས་ཚིམས་པར་གྱིས་ལ། སའི་ཕྱོགས་འདིར་མ་
གནས་པར་གཞན་དུ་སོང་ཞིག་ཅེས་བརྗོད་ལ། གཏོར་མ་སྒོ་དྲུང་དུ་དོར། ཁྲོ་བོའི་སྔགས་བརྗོད་ཅིང་རོལ་མོ་དྲག་ཏུ་བྱ། ས་ཕྱོགས་གུ་གུལ་གྱིས་བདུག །ཡུངས་ཀར་
གྱིས་བྲབ་པས་བགེགས་རྣམས་བྱེར་བར་བསམ་པ་ནི་དྲག་པོས་བསླང་བ་སྟེ་ས་བསླང་བའི་ཆོ་གའོ། །དེ་ནས་འབྱུང་བོ་དང་ཕྱོགས་སྐྱོང་རྣམས་གཤེགས་སུ་གསོལ། རང་
རྡོར་སེམས་ཀྱི་ང་རྒྱལ་གྱིས། རྩ་རིག་ཟློས་བཞིན་དུ་དཀྱིལ་འཁོར་གྱི་སའི་དབུས་སུ་ལག་པ་གཉིས་བཞག་ལ། ཨོ་བྷ་ཁཾ། ཞེས་ཉེར་གཅིག་སོགས་བརྗོད་པས་ས་གཞི་
ནམ་མཁའི་རང་བཞིན་དུ་བསམ། ཨོཾ་ཧ་ན་ཧ་ན་ཀྲོ་དྷ་ཧཱུྃ་ཕཊ། ཅེས་མང་དུ་བཟླས་པས་ས་གཞི་རྡོ་རྗེའི་རང་བཞིན་དུ་བསམས་ཏེ་སྔགས་དང་ཕྱག་རྒྱས་སྲུང་བའོ། །དེ་
ནས་རྩ་རིག་ཟློས་བཞིན་དུ་དཀྱིལ་འཁོར་ཇི་ཙམ་བྱེད་པའི་ས་གཞི་མཆོད་པའི་གཞི་དང་བཅས་པ་དྲི་བཟང་གི་ཆུས་བྱུག །ག་དར་ལེགས་པར་བྱ་བ་ནི་ལས་དང་བྱ་བས་སྦྱང་

བ་སྟེ་ས་སྦྱངས་བའི་ཆོ་གའོ། །དེ་ནས་སློབ་དཔོན་རྡོ་རྗེ་དྲིལ་བུ་དང་བཅས་པས་དཀྱིལ་འཁོར་གྱི་དབུས་སུ་འདུག་ལ། བཛྲ་ས་ཏཱ་ཧཾ། ཞེས་པས་རྡོ་རྗེ་སེམས་དཔའི་ང་རྒྱལ་
བཟུང་ལ། བདག་གིས་སའི་ཕྱོགས་འདིར་འཕགས་པ་ངན་སོང་ཐམས་ཅད་ཡོངས་སུ་སྦྱོང་བའི་དཀྱིལ་འཁོར་འབྲི་ལ། སེམས་ཅན་གྱི་དོན་རྒྱ་ཆེན་པོ་བྱའོ་ཞེས་སེམས་
བསྐྱེད་པ་ནི་བློས་བཟུང་བའོ། །དེ་ནས་རྗེས་ཆོག་ཏུ་བཤད་པ་ལྟར་བདག་ཉིད་ལ་དབང་བསྐུར་བ། བྱིན་གྱིས་བརླབ་པ། མེ་ལྟར་འབར་བས་བསྲུང་བ་རྣམས་བྱས་ནས།
བཀྲ་ཤིས་བརྗོད་དེ་ནུབ་དང་པོ་སའི་ཆོ་གའོ། །གཉིས་པ་སྟ་གོན་ལ། སྦྱོར་དངོས་རྗེས་གསུམ་གྱི་དང་པོ་ནི། ས་ཆོག་བྱས་པའི་གནས་སུ་ཐིག་ཆེན་བརྒྱད་ཙམ་མམ་འོག་
ནས་འབྱུང་བ་ལྟར་ལས་ཐིག་རྫོགས་པར་བཏབ་ལ། ལྷའི་གནས་རྣམས་སུ་དྲིའི་ཐིག་ལེ་དང་། མེ་ཏོག་གི་ཚོམ་བུ་ཚང་བར་བཀོད། མཐའ་སྐོར་དུ་མཆོད་པ་དང་།
གཏོར་མ་དང་བུམ་པ་རྣམས་བཤམ། དེ་ནས་དཔོན་སློབ་རྣམས་སྟན་ལ་འཁོད་དེ། མཆོད་པ་བྱིན་གྱིས་བརླབ་པ་དང་། སྐྱབས་འགྲོ་ནས་བརྩམས་ཏེ་བདག་བསྐྱེད་

༄༅། །རྫོགས་པར་བྱའོ། །གཉིས་པ་ལ་བཞི། བུམ་པ་སྟ་གོན། ལྷ་སྟ་གོན། སྦྱིན་སྲེག་སྟ་གོན། སློབ་མ་སྟ་གོན་ནོ། །དང་པོ་ནི། རྣམ་རྒྱལ་བུམ་
པར་དཀྱིལ་འཁོར་ཡོངས་རྫོགས་དང་། དབང་གི་བུམ་པར་རིགས་ལྔ་བསྐྱེད་ཅིང་བཟླས་པ་ཉིད་དོ། །གཉིས་པ་ནི། མདུན་གྱི་ཚོམ་བུའི་དཀྱིལ་འཁོར་བསང་སྦྱངས་ཏེ་
གཞལ་ཡས་ཁང་གདན་བཅས་བསྐྱེད། མེ་ཏོག་ཚོམ་བུ་རྣམས་གདན་དུ་བསམ་པའི་སྟེང་དུ། ལྷ་རྣམས་སྙིང་པོ་ཚིག་ཙམ་ལས་བསྐྱེད། ཡེ་ཤེས་པ་བཅུག་རྒྱས་གདབ་
ལས་ལ་སྒྱུར་བ་རྣམས་བྱ། དེ་ནས་མཆོད་པ་རྒྱས་པ་དང་གཏོར་མའི་བར་བྱས་ལ། མདུན་གྱི་དཀྱིལ་འཁོར་ལ་བལྟ་ཞིང་། པུས་མོ་གཡས་བཙུགས་སྤོས་དང་བཅས་
པའི་རྡོ་རྗེ་དྲིལ་བུ་འཛིན་པས་ནངས་པར་སྤྱན་དྲངས་བའི་ཕྱིར་སྙན་གསན་དབབ་སྟེ། རྣམ་པར་སྣང་མཛད་བཅོམ་ལྡན་འདས། །རིག་སྔགས་རྒྱལ་ལ་ཕྱག་འཚལ་ལོ། །
བདག་ནི་བརྩེ་བར་གྱུར་ནས་སུ། །སློབ་མ་རྣམས་ལ་བརྩེ་བ་དང་། །ཁྱེད་རྣམས་ལ་ཡང་མཆོད་པའི་ཕྱིར། །སང་ནི་དཀྱིལ་འཁོར་བྲི་བར་འཚལ། །བཅོམ་ལྡན་

བདག་ནི་གུས་པ་ལགས། །དེ་བས་གནང་བ་མཛད་པའི་རིགས། །སངས་རྒྱས་འཇིག་རྟེན་མགོན་བརྩེ་དང་། །བྱང་ཆུབ་སེམས་དཔའ་དགྲ་བཅོམ་དང་། །གསང་
སྔགས་ལྷ་གཞན་གང་ལགས་དང་། །འཇིག་རྟེན་སྐྱོང་བའི་ལྷ་རྣམས་དང་། །གང་ཡང་འབྱུང་པོ་མཐུ་ཆེན་དང་། །གང་ཡང་ལྷ་ཡི་སྤྱན་མངའ་བའི། །སེམས་ཅན་
བསྟན་ལ་དགའ་བ་རྣམས། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །སང་ནི་དཀྱིལ་འཁོར་བཟང་པོའི་མིང་། །ངན་སོང་
སྦྱོང་བ་ཅི་ནུས་ཀྱི། །ཆོ་ག་བཞིན་དུ་བྲི་ལགས་ན། །བདག་དང་སློབ་མར་བཅས་རྣམས་ལ། །ཐུགས་ནི་བརྩེ་བར་དགོངས་ནས་སུ། །ཚོགས་པ་ཐམས་ཅད་དཀྱིལ་
འཁོར་དུ། །བྱིན་གྱིས་བརླབ་པར་མཛད་དུ་གསོལ། །ཞེས་ལན་གསུམ་བརྗོད་དོ། །གསུམ་པ་ནི་སྟ་གོན་གྱི་ལྷ་མཆོད་པའི་ཕྱིར་ཞི་བའི་སྦྱིན་སྲེག་བྱ། མ་གྲུབ་ན་
འགལ་བ་མེད་དོ། །བཞི་པ་ནི་སློབ་མ་ལ་དབང་བསྐུར་བྱེད་ན། མཚན་ཉིད་དང་ལྡན་པའི་སློབ་མ་རྣམས་གྲལ་ལ་འཁོད་པ་ལ། རྒྱུན་བཤགས་དང་། སྔགས་དང་།

༄༅། །ཕྱག་རྒྱས་བྱིན་གྱིས་བརླབ་པ། སྨོན་ལམ་གདབ་པ། ཆོས་བཤད་པ། བསྲུང་བར་བྱ་བ་རྣམས་བྱས་ལ་གཏང་ངོ་། །ཚེ་འདས་ཀྱི་དོན་བྱེད་ན། རྟེན་།
བསྐྱེད་པ་ནས་ཕྱག་འཚལ་ཞིང་སྐྱབས་སུ་འགྲོ་བའི་བར་བྱས་ལ། དེའི་རྗེས་སུ་ལམ་སྦྱང་བསྟན་བྱའོ། །གསུམ་པ་རྗེས་ནི། བདག་ཉིད་ལ་དབང་བསྐུར་བ་ནས་
བརྩམས་ཏེ་མཆོད་པ་དང་བསྟོད་པ། དངོས་གྲུབ་བླང་བ། ནོངས་པ་བཟོད་པར་གསོལ་བ་རྣམས་བྱས་ལ། ཚོམ་བུའི་དཀྱིལ་འཁོར་ལ་བཞུགས་པའི་ལྷ་རྣམས་ལ། 
ཨོ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་གསོལ། །
ཞེས་གཤེགས་པར་གསོལ་བ་བཏབ་ལ། སེམས་མ་རྡོ་རྗེ་མའི་ཕྱག་རྒྱ་སྤྱི་བོར་བཟུང་ལ། ཨོཾ་བཛྲ་སཏྭ་ཧཱུྃ། ལན་གསུམ་དང་། བཛྲ་མུཞེས་སེ་གོལ་གཏོགས་པས་ལྷ་
རྣམས་སང་འབྱོན་པར་ཞལ་གྱིས་བཞེས་བཞིན་པའི་སྒོ་ནས་གཤེགས་པར་བསམ་མོ། །དེ་ནས་བཀྲ་ཤིས་ཀྱི་ཚིགས་སུ་བཅད་པ་བརྗོད་དོ། །ནུབ་གཉིས་པ་སྟ་གོན་དུ་

གནས་པའི་ཆོ་གའོ། །གསུམ་པ་དངོས་གཞིའི་ཆོ་ག་ལ། རྡོ་རྗེ་སློབ་དཔོན་གྱི་ལས་དང་། སློབ་མ་གཞུག་པའི་བྱ་བ་གཉིས། དང་པོ་ལ། དཀྱིལ་འཁོར་བྲི་བ་དང་།
བསྒྲུབ་པའི་ཆོ་ག་གཉིས་ཀྱི་དང་པོ་ལ། ཐིག་གིས་བྲི་བ་ནི། དང་པོ་ཐིག་ཆེན་བརྒྱད་བཏབ་ལ། །དེ་ལ་ཆ་ཆེན་བཅུ་དྲུག་བྱ། །ཕྱི་ནས་ཐིག་ཐུང་ཆ་རེ་བསྣན། །
དབུས་ནས་ཆ་ཆེན་གསུམ་པའི་མཐར། །འཁོར་ལོའི་ཕྱི་ཐིག་ཟླུམ་པོར་བསྐོར། །སླར་ཡང་དབུས་ནས་ཆ་ཕྲན་བདུན། །གདུང་ཟླུམ་ཕྱི་ཐིག་ཟླུམ་པོར་བསྐོར། །
ཚངས་པའི་མདུན་དུ་ཆ་ཕྲན་གཉིས། །གཙོ་བོའི་གནས་ཡིན་ཆ་ཕྲན་ཕྱེད། །ཀ་བའི་དོན་དུ་གདབ་པར་བྱ། །ཆ་ཕྲན་བཞི་དོར་སྦྱང་རྒྱལ་གནས། །རྡོ་རྗེའི་གདུང་ཟླུམ་
ཆ་ཕྲན་ཕྱེད། །ཕྱི་རོལ་འཁོར་ལོའི་རྩིབས་རྟེན་ལ། །སླར་ཡང་ཆ་ཕྲན་ཕྱེད་ཉིད་དོ། །འཁོར་ལོ་ཆ་ཕྲན་བཞི་ཡིས་བསྐོར། །མུ་ཁྱུད་ཆ་ཕྲན་ཕྱེད་ཉིད་དོ། །ཆ་ཆེན་
བཞི་པ་ཕྱེད་དུ་གདབ། །ནང་མ་དབུས་དོར་མཐའ་གཉིས་གདབ། །ཕྱི་མ་ཕྱེད་གདབ་ཕྱི་མའང་ཕྱེད། །སྒོ་དང་ཡ་ཕུབ་ཀ་རྒྱན་སོགས། །ཐམས་ཅད་སྤྱི་དང་མཐུན་

༄༅། །པར་གདབ། །ཆ་ཆེན་ལྔ་པ་ཕྱེ་མར་གདབ། །དབུས་སུ་ནང་མའི་རྟ་བབས་ཏེ། །གཡས་གཡོན་ཕྱི་མའི་ལྷ་སྣམ་ཡིན། །དྲུག་པ་དབུས་དོར་མཐའ་གཉིས་
གདབ༑ །བདུན་པ་ཕྱེད་གདབ་ཕྱི་མ་ཕྱེད། །བརྒྱད་ཆའི་སྒོ་དང་ཡ་ཕུབ་དང་། །མུན་པ་ཀ་བ་ཀ་རྒྱན་སོགས། །དཀྱིལ་འཁོར་སྤྱི་དང་མཐུན་པའོ། །བརྒྱད་པ་རྟ་
བབས་ཆ་བཞི་སྟེ། །དགུ་པ་དབུས་དོར་མཐའ་གཉིས་གདབ། །ཟུར་ཐིག་རྩེ་ནས་ཆ་ཆེན་གཅིག །ཟླུམ་པོར་བསྐོར་བ་ཁོར་ཡུག་སྟེ། །ཆ་ཕྲན་གཉིས་ཀྱིས་རྡོ་ར་དང་།།
ཆ་ཆེན་གཅིག་གིས་མེ་རི་བྱ། །ཞེས་པ་ལྟར་རོ། །དེའི་སྟེང་དུ། ཡེ་ཤེས་ཀྱི་ཐིག་གིས་བྱིན་གྱིས་བརླབ་པའི་ཕྱིར་རས་ཀྱི་ཐིག་སྐུད་ཁ་དོག་ལྔ་པ་རིང་བ་ལ་དཀྱིལ་འཁོར་
གྱི་ཉིས་འགྱུར། སྦོམས་སུ་སྒོའི་ཉི་ཤུའི་ཆ་ཚད་དང་ལྡན་པ་རྣམས་མདུན་དུ་གསེར་སྣོད་ལ་སོགས་པའི་ནང་དུ་བཞག་སྟེ། བསང་སྦྱངས། སྟོང་པའི་ངང་ལས་ཐིག་སྐུད་
དཀར་པོ་ཨོཾ་ལས་ཀུན་རིག་རྣམ་པར་སྣང་མཛད་སྐུ་མདོག་དཀར་བོ་ཞལ་བཞི་དཀར་བ་སོགས་འགྲེ། སྔོན་པོ་ཧཱུྃ་ལས་སྦྱོང་རྒྱལ། སེར་པོ་ཧཱུྃ་ལས་རྒྱལ་མཆོག །དམར་

པོ་ཧཱིཝ་ལས་ཤཱཀྱ་རིགས་དབང་། ལྗང་གུ་ཨཱཋལས་མེ་ཏོག་ཆེར་རྒྱས་རྣམས་སུ་བསྐྱེད། འཁོར་ལོ་སྒྱུར་བའི་ཆ་ལུགས་ཅན་ནོ་བར། རང་གི་མིག་གཉིས་ཛ་ལས་ཉི་མ་དང་།
ཟླ་བ་བསམས་ལ། དཱིཔྟ་དྲིཥྚི་ཨཾ་ཀུ་ཤ་ཛ་ཞེས་པས་མིག་ལ་བཀོད་དེ། བཅོམ་ལྡན་འདས་བདག་ལ་རྡོ་རྗེའི་ཐིག་སྩོལ་ཅིག་ཅེས་དང་། དཱིཔ་སོགས་བརྗོད་པས་སངས་
རྒྱས་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་སྲད་བུ་བཀུག་སྟེ། མདུན་གྱི་སྲད་བུ་ལ་ཐིམ་པས་སྲད་བུ་ཡེ་ཤེས་ཀྱི་ངོ་བོར་བསམ། དེ་ནས་རིགས་ལྔ་ཞུགས་ཏེ་སྲད་བུ་སོ་
སོ་ལ་ཐིམ་པར་བསམ་ཞིང་རྩ་རིག་གསུམ་ལ་སོགས་པ་བཟླས། དེ་ནས་སློབ་མ་དང་ལྷན་ཅིག་ཏུ། ཨོཾ་ཨ་ནྱོ་ནྱ་ཨ་ནུ་ག་ཏཱསརྦ་དྷརྨཱ་སྤར་སྤར་ཨ་ནུ་པྲ་བིཤྩ། སརྦ་དྷརྨཱ།
ཞེས་བརྗོད་ཅིང་། དང་པོ་སོ་སོར་བསྒྲིལ། དེ་ནས་གཅིག་ཏུ་བསྒྲིལ། རྩ་རིག་ཟློས་ཤིང་དྲི་བཟང་གིས་བྱུག །རྡོ་རྗེ་བསྡམས་པའི་ཕྱག་རྒྱུས་བཟུང་ལ། ཨོཾ་བཛྲ་ས་
མ་ཡ་སཱུ་ཏྲ་མ་ཏི་ཀྲ་མ་ཧཱུྃ། ཞེས་བརྒྱ་རྩ་བརྒྱད་ཀྱིས་བྱིན་གྱིས་བརླབ་བོ། །འོག་གི་ཚོན་བྱིན་རླབས་འདིར་བྱ། དེ་ནས་རྡོ་རྗེ་དྲིལ་བུ་དང་ཐིག་སྐུད་བཟུང་ལ། རང་།

༄༅། །དཀྱིལ་འཁོར་གྱི་བདེན་བྲལ་དང་། གྲོགས་དབང་ལྡན་དུ་གནས་ཏེ། སརྦ་བིད། ཞེས་པས་རང་ཀུན་རིག་དང་། བཛྲ་ཀརྨས་གྲོགས་རྡོ་རྗེ་ལས་སུ་མོས་
ལ༑ ཛཛཛ་ཞེས་བརྗོད་ཅིང་ཐིག་སྣ་གཏད། དེས་ཀྱང་ཛབརྗོད་ཅིང་བླངས་ལ། གཉིས་ཆར་གྱི་གཡོན་པའི་ཁུ་ཚུར་དྲིལ་བུ་དང་བཅས་པས་ལྟེ་བའི་ཐད་ཀར་བཟུང་
ངོ་༑ །དེ་ནས་ཕྱོགས་ཐམས་ཅད་མཉམ་པ་ཉིད་དུ་བསམ། རང་ཉིད་བཛྲ་ས་ཏྭ་ཞེས་རྡོར་སེམས་ཀྱི་ང་རྒྱལ་གྱིས་ནུབ་དང་། གྲོགས་ཤར་དུ་སོང་ལ། ཨོཾ་བཛྲ་ས་མ་ཡ་
སཱུ་ཏྲ་མ་ཏི་ཀྲ་མ་ཧཱུྃ། ཞེས་བརྗོད་ཅིང་། གཡས་རྡོ་རྗེ་དང་བཅས་པས་ནམ་མཁའ་དང་ས་གཞི་ལ་ཚངས་ཐིག་དང་པོ་བཏབ། དེ་བཞིན་དུ་རང་ལྷོ་དང་། སློབ་མ་བྱང་
དུ་གནས་པས་ཚངས་ཐིག་གཉིས་པ། མེ་དང་དབང་ལྡན་དུ་གནས་པས་ཤར་གྱི་རྩ་ཐིག །རླུང་དང་བདེན་བྲལ་དུ་གནས་པས་ནུབ། དེ་ཉིད་དང་དབང་ལྡན་དུ་གནས་
པས་བྱང་། མེ་དང་བདེན་བྲལ་དུ་གནས་པས་ལྷོ། རང་དེ་ཉིད་དང་། སློབ་མ་རླུང་དུ་གནས་པས་ཟུར་ཐིག་དང་པོ། བདེན་བྲལ་དང་དབང་ལྡན་དུ་གནས་པས་ཟུར་

ཐིག་གཉིས་པ་བཏབ། ལོགས་ཐིག་འདེབས་པའི་ཚེ་རྩ་ཐིག་ཕྱི་ནང་གཉིས་འདོད་སྣམ་གྱི་ཐིག་སྟེ་གསུམ་གསུམ་བཏབ་བོ། །དེ་ནས་སློབ་དཔོན་གྱིས་ནུབ་སྒོ་ནས། །
ཨོཾ་བཛྲ་བེ་གཱ་ཀྲ་མ་ཧཱུྃ། ཞེས་ཐིག་ནམ་མཁར་བཏེག་ལ། རང་འཇིག་རྟེན་གསུམ་རྒྱལ་དུ་མོས་པའི་མིག་གཉིས། ཧཱིཝལས་ཉི་མ་དང་ཟླ་བ། མིག་འབྲས་ཧཱུྃ་ལས་ཁྲོ་
བོའི་རྡོ་རྗེར་མོས། ཀྲོ་དྷ་དྲྀཥྚི་ཧྲཱིཿ ཞེས་བརྗོད་ཅིང་སྒོ་བཞིར་བལྟས་པས་ཐར་བའི་སྒོའི་བར་ཆད་བསལ་བར་བསམས་ལ། སྒོ་ཕྱི་ནང་གི་ཐད་ཀྱི་རྩ་ཐིག་དབྱེ་སྟེ་ཐིག་གི་
ཆོ་གའོ། །དེ་ནས་རྡུལ་ཚོན་དཀར་པོ་ལ་ཨོ། སྔོན་པོ་ལ་ཧཱུཾ། སེར་པོ་ལ་ཏྲཱཾ དམར་པོ་ལ་ཧྲཱིཿ ལྗང་གུ་ལ་ཨཱབྲིས་ལ་ཕྱོགས་མ་ནོར་བར་བཀོད་པ་བསང་སྦྱང་།
སྟོང་པའི་ངང་ལས་ཚོན་དཀར་པོ་ཨོ་ལས་ཀུན་རིག་སོགས་ཐིག་སྐུད་ལྟར་བསྐྱེད། འབར་བའི་ལྟ་སྟངས་ཀྱིས་སངས་རྒྱས་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་ཚོན་རིགས་
ལྔའི་རང་བཞིན་ཅན་སྤྱན་དྲངས་ལ་བསྟིམས་ནས། ཨོཾ་བཛྲ་ཙི་ཏྲ་ས་མ་ཡ་ཧཱུྃ། ཞེས་ཉེར་གཅིག་དང་། རིགས་ལྔའི་སྔགས་བདུན་བདུན་ཨོཾ་སརྦ་བིད་སརྦ་ཨཱ་ཝ་ར་ཎ་།

༄༅། །སོགས༑ བཟླས་ཏེ་བྱིན་གྱིས་བརླབ། རིགས་ལྔ་ལ་མཆོད་ནས། ཨོཾ་བཛྲ་པུཥྤེ་ཧཱུཾ་ནས་ཤབྡ་ཧཱུྃ་བར། རིགས་ལྔ་ཞུ་བ་ལས་བྱུང་བའི་རྡུལ་ཚོན་དུ་བསམ་།
མོ༑ །དེ་ནས་སློབ་དཔོན་དཀྱིལ་འཁོར་གྱི་དབུས་སུ་འདུག་ལ། རྡོ་རྗེ་དྲིལ་བུ་འཛིན་པས། གཡོན་པའི་ཁུ་ཚུར་གྱིས་ཚོན་བླངས་ལ། ཨོཾ་བཛྲ་ཙི་ཏྲ་ས་མ་ཡ་ཧཱུྃ། །
ཟློས་ཤིང་དཀྱིལ་འཁོར་ཕྱི་མའི་རྩིག་པ་ལྔའི་སར་ཕྱི་ནས་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔ་དབང་ལྡན་ནས་གཡས་སྐོར་གྱིས་སྒོ་ཚད་གཅིག་གི་བར་དུ་བྲི། དེ་
ལ་མཆོད་ནས། རིན་པོ་ཆེའི་སྣོད་ཀྱིས་བཀབ་ལ་སྟེང་དུ་རྡོ་རྗེ་བཞག་པས་བསྲུང་། ཕྱིས་སྦྲེལ་རན་པ་དང་། སྣོད་བསལ་ལ་ངན་ན་ཕྱིར་བཟློག་བྱ། བཟང་ན་སྤྲོ་བ་
བསྐྱེད་དོ། །དེ་ནས་སློབ་མ་སོགས་ཐམས་ཅད་ཀྱིས་བྲིས་ཏེ། ཚོན་གྱི་ཁ་དོག་ཕལ་ཆེ་བ་མངོན་རྟོགས་ཀྱིས་ཤེས་ལ། ནང་གི་ཀ་བ་སྔོན་པོ་ལ་ཤར་གྱི་ཀ་བ་གཉིས་ལ་རྡོ་
རྗེ་སྔོན་པོ། ལྷོའི་ཀ་བ་གཉིས་ལ་རིན་པོ་ཆེ་སེར་པོ། ནུབ་ཀྱི་ལ་པདྨ་དམར་པོ། བྱང་གི་ལ་རྡོ་རྗེ་རྒྱ་གྲམ་གྱིས་མཚན་པ། གདུང་ཟླུམ་སྔོན་པོ་ལ་རྡོ་རྗེ་སེར་པོས་

མཚན་པ་བྲི། འཁོར་ལོའི་རྩིབས་ཕྱི་ནང་གཉིས་ཀྱི་བར་སྔོན་པོ། དཀྱིལ་ཕྱོགས་མདོག །མུ་ཁྱུད་ཕྱི་ནང་གཉིས་སྔོན་པོ། འདོད་ཡོན་དམར། ཕ་གུ་སེར། དྲ་།
ཕྱེད་གཞི་སྔོན་པོ་ལ་ཕྲེང་བ་ཅི་མཛེས། མདའ་ཡབ་དང་པུ་ཤུ་ཁྲ་བོ། རྟ་བབས་ཀྱི་ཀ་བ་ཕྱོགས་མདོག །ཀ་རྒྱན་སྣ་ཚོགས། རྟ་བབས་ཀྱི་སྣམ་བུ་དང་པོ་དམར། །
གཉིས་པ་སྔོན་པོ། གསུམ་པ་ལྗང་གུ། བཞི་པ་སེར་པོ་བྲི། གླང་རྒྱབ་ཀྱི་ནང་སྔོན་པོ་ལ་དྲ་ཕྱེད་སྣ་ཚོགས་པདྨ་དཀར་དམར་ཆོས་འཁོར་སེར་པོ། གདུགས་སྣ་ཚོགས།
ཁང་བཟང་ཕྱི་མའི་རྡོ་རྗེའི་རྭ་རྣམས་ཕྱོགས་མདོག །ཁྱམས་ལྗང་གུ། འཇིག་རྟེན་པའི་ཁོར་ཡུག་སྔོན་པོ། ཁོར་ཡུག་གི་ཕྱིའི་རྡོ་རྗེའི་ར་བའི་གཞི་ནག་པོ་ལ། རྡོ་རྗེ་
སེར་པོའམ་དཀར་པོ། དེའི་ཕྱི་རོལ་མེ་རི་སྣ་ཚོགས་སུ་བྲི། དེ་ནས་ལྷ་རྣམས་ཀྱི་གནས་སུ། རང་རང་གི་སྐུ་དངོས་སུ་བཞག་པའམ་མ་འབྱོར་ན་མིང་ངམ། ཐིག་
ལེའམ༑ གདན་ཙམ་བཀོད་དོ། །བྲི་ཚར་བ་དང་། ཐིག་ཚོན་གྱི་ལྷ་ལ་མཆོད་བསྟོད་བྱས་ནས་གཤེགས་སུ་གསོལ་བ་ནི། དེ་ཡང་། ཨོཾ་བཛྲ་པུཥྤེ་སོགས་དང་། །

༄༅། །ཆོས་སྐུ་ནམ་མཁའ་བཞིན་དུ་སོགས། ཨོཾ་བཛྲ་མུ ཐིག་ཚོན་གྱི་ཡེ་ཤེས་པ་གཤེགས། ཚོན་གྱིས་བྲི་བ་སྟེ་དཀྱིལ་འཁོར་བྲི་བའི་ཆོ་གའོ། །གཉིས་པ་།
དཀྱིལ་འཁོར་སྒྲུབ་པ་ནི། རྡུལ་ཚོན་གྱི་མཐར་དྲི་བཟང་པོའི་ཆུས་བྱུག །དེར་མཆོད་པ་དང་གཏོར་མ་བཤམ་པ་སོགས་བྱས་ལ། སྒྲུབ་པ་པོ་ཐམས་ཅད་དཀྱིལ་འཁོར་གྱི་
མཐའ་སྐོར་དུ་འདུག་ལ་མཆོད་པ་བྱིན་གྱིས་བརླབ་པ་ནས་བརྩམས་ཏེ་བདག་བསྐྱེད་བསྒོམ། བུམ་པ་བཟླས། རྡུལ་ཚོན་གྱི་དཀྱིལ་འཁོར་སྙིང་པོ་ཚིག་ཙམ་གྱིས་བསྐྱེད་པའམ་
རྒྱས་པ་སྤྲོ་བསྡུ་ལས་བསྐྱེད་ན། དབུས་ཀྱི་གདན་གྱི་སྟེང་དུ། ཨོཾ་སརྦ་བིཏ་སོགས་དང་། མཐའ་སྐོར་དུ་རྩ་རིག་སྦྲུལ་འཁྱིལ་བ་ལྟ་བུས་བསྐོར་བ་དེ་དག་ལས་འོད་ཟེར་
འཕྲོས། མཛད་པ་བཅུ་གཉིས་ཀྱི་སྒོ་ནས། སེམས་ཅན་གྱི་དོན་བྱས་ཚུར་འདུས་སྙིང་པོ་ལ་ཐིམ། དེ་ཡོངས་སུ་གྱུར་པ་ལས་བཅོམ་ལྡན་འདས་ཀུན་རིག་སོགས་བསྐྱེད་པ་
ནས་བརྩམས་ཏེ་བྱང་སྒོའི་གདན་གྱི་དབུས་སུ་ཧོ་ལྗང་གུའི་མཐའ་སྐོར་དུ་ཨོཾ་སོགས་རྩ་རིག་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས་རྡོ་རྗེ་དྲིལ་བུ་སྐུ་མདོག་ལྗང་གུ་

ཞེས་སོགས་ཀྱིས་བསྐྱེད། སྒོ་ཕྱི་མ་དང་ཁོར་ཡུག་གི་ལྷ་རྣམས་རྩ་རིག་ཁོ་ནའི་འོད་ཟེར་སྤྲོ་བསྡུ་ལས་བསྐྱེད། སྤྲོ་བསྡུ་ལས་བསྐྱེད་པ་ངག་འདོན་འཆོར་དཀའ་བས་མི་
མཛད༑ མདངས་གཤེགས་སུ་གསོལ་བའི་ཡེ་ཤེས་པ་སྤྱན་དྲངས་ཤིང་བསྟིམ། རྒྱས་གདབ། ལས་ལ་སྦྱར་ཏེ་དཀྱིལ་འཁོར་བསྒྲུབ་པའོ། །དེ་ལ་མཆོད་པ་འབུལ།
གཏོར་མ་རྣམས་གཏོང་། བདག་འཇུག་བྱ། བདག་རྡུལ་ཚོན་གྱི་དཀྱིལ་འཁོར་དང་ཐ་མི་དད་དུ་བསྐྱེད་ཅིང་བརྟན་བྱེད་དུ་བཟླས་པ་བྱ། གྲུབ་ན་དཀྱིལ་འཁོར་མཆོད་
པའི་ཕྱིར་རྒྱས་པའི་སྦྱིན་སྲེག་གམ་ཞི་བའི་སྦྱིན་སྲེག་བྱ། སྒྲུབ་མཆོད་འཁོར་དང་བཅས་པའོ། །གཉིས་པ་སློབ་མ་གཞུག་པའི་བྱ་བ་ནི། སློབ་མ་ཚད་ལྡན་ཡིན་ན་དབང་
རྫོགས་པར་བསྐུར། དམ་ཚིག་བསྲུང་དུ་བཅུག་ནས་ལམ་ལ་རིམ་པ་བཞིན་དུ་སློབ་དུ་གཞུག་གོ །གཤིན་དོན་བྱེད་ན་ལྷོ་སྒོའི་ཆོ་ག་དབང་བསྐུར་དང་བཅས་པ་བྱའོ། །
དེ་ལྟར་ཐམས་ཅད་གྲུབ་པ་ན། བདག་ཉིད་ལ་དབང་བསྐུར་བ་སོགས་དང་། མདུན་གྱི་ལྷ་ལ་མཆོད་བསྟོད་བྱས་པའི་རྗེས་སུ་དངོས་གྲུབ་བླང་། ནོངས་པ་བཟོད་པར་

༄༅། །གསོལ་ནས་རྡུལ་ཚོན་གྱི་ལྷ་རྣམས། ཨོཾ་ཁྱེད་ཀྱིས་སོགས་དང་། སེམས་མ་རྡོ་རྗེ་མའི་ཕྱག་རྒྱ་སྤྱི་བོར་བཟུང་ལ། ཨོཾ་བཛྲ་ས་ཏྭ་ཧཱུཾ། གསུམ་དང་། །
བཛྲ་མུ༔ ལྷ་རྣམས་ཀྱི་ཕྱག་རྒྱ་བཀྲོལ་ལ་གཤེགས་སུ་གསོལ། དེ་ནས་རོལ་མོ་དང་བཅས་པས་རྡོ་རྗེའི་རྩེས་དབང་ལྡན་གྱི་རྩིག་པ་བཤིག་ཤིང་། ཨོཾ་ཨ་ཀཱ་རོ་མུ་ཁཾ་
སོགས་བརྗོད་ལ། ཆོས་ཐམས་ཅད་སྐྱེ་བ་མེད་པའི་དོན་དྲན་པར་བྱ། ལྷའི་གདན་ལ་སོགས་པའི་མཚན་མ་རྣམས་བསྡུ་ཞིང་། རྡུལ་ཚོན་མཐའ་ནས་དབུས་སུ་ཕྱགས་ལ། 
བུམ་པའམ་ཟ་མ་ཏོག་ཏུ་བླུག །ཐིག་རྗེས་རྣམས་དྲི་བཟང་གི་ཆུས་མི་མངོན་པར་བྱས་ལ། བཀྲ་ཤིས་བྱའོ། །གལ་ཏེ་སྒྲུབ་མཆོད་ཞག་མང་པོ་བྱེད་ན། གཤེགས་
གསོལ་གྱི་ཚབ་ཏུ་བརྟན་བཞུགས་བྱེད་དེ། རྡུལ་ཚོན་གྱི་དཀྱིལ་འཁོར་འདི་ཉིད་ལ་ཇི་སྲིད་གཤེགས་གསོལ་གྱི་ཆོ་ག་མ་བྱས་ཀྱི་བར་དུ་བརྟན་པར་བཞུགས་སུ་གསོལ་ཞེས་
སོགས་བརྗོད། ནུབ་ཐ་མ་ལ་སྔར་ལྟར་གཤེགས་གསོལ་བྱའོ། །འདི་ནི་གཞན་ཕན་མཐའ་ཡས་ལ། །ཟུར་འདེབས་ཚུལ་དུ་ལེགས་སྦྱར་བས། །རྡུལ་ཚོན་དཀྱིལ་

འཁོར་ཆོ་གའི་རིམ། །ཚང་ལ་མ་ནོར་ཤེས་པར་འགྱུར། །ཀུན་རིག་རྩ་བའི་དཀྱིལ་འཁོར་གྱི་ཆོ་ག་ལ་ཉེ་བར་མཁོ་བ་འདི་ནི་གཞན་ལ་ཕན་པའི་འོད་ཟེར་གྱི་དགོངས་པ་
ལྟར༑ ཤཱཀྱའི་དགེ་སློང་ཀུན་དགའ་བཟང་བོས་དཔལ་ཨེ་ཝཾ་ཆོས་ལྡན་གྱི་དགོན་པར་སྦྱར་བའོ།། ༈ ཀུན་རིག་རྡུལ་ཚོན་ལ་བརྟེན་པའི་གསལ་བྱེད་བཞུགས་སོ། །ན་
མོ་གུ་རུ་བེ་རོ་ཙཱ་ནཱ་ཡ། ཀུན་རིགས་རྡུལ་ཚོན་ལ་བརྟེན་པའི་ཆོ་གའི་རྒྱས་སྤྲོས་དང་བསྟུན་པའི་ངག་འདོན་གྲྭ་པ་དཀྱུས་མ་རྣམས་ཀྱི་བློ་འཛིན་རྒྱུ། ས་ཆོག་གི་ཕྱོགས་སྐྱོང་
གཏོར་མའི་འོན་ཀྱང་སྐྱོབ་པའི་སྲས་སུ་སྐྱེ། ཞེས་པའི་རྗེས་སུ། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། སེམས་ཅན་ཐམས་ཅད་ཀྱི་དོན་དུ་
ཁྱབ་བདག་རྣམ་སྣང་ཆེན་པོའི་གོ་འཕང་ཐོབ་པར་བྱ་བའི་ཆེད་དུ། སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་
དབང་བླང་བར་འཚལ་ན། ཕྱོགས་སྐྱོང་བ་འཁོར་དང་བཅས་པ་རྣམས་ཀྱིས་སའི་ཕྱོགས་འདིར་བདག་ལ་སྩལ་ཞིང་། དཀྱིལ་འཁོར་གྱི་ཆོ་ག་མཐར་ཕྱིན་པའི་སྟོང་གྲོགས་

༄༅། །མཛད་དུ་གསོལ། ཞེས་དང་། གཤེགས་གསོལ་བྱ། འབྱུང་གཏོར་ལ། ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཞེས་བསྒྱུར་བ་མ་
གཏོགས་འདྲ། བགེགས་གཏོར་གྱི། གདོན་རྣམས་རང་རང་གནས་སུ་སོང་། །ཞེས་པའི་རྗེས་སུ། ས་ཕྱོགས་འདི་ཉིད་ན་གནས་པའི་འབྱུང་པོ་གསང་སྤྱོད་བལྟ་བར་མི་
དབང་བ་རྣམས་དང་། དཀྱིལ་འཁོར་གྱི་ཆོ་ག་བསྒྲུབ་པ་ལ་བར་ཆད་བྱེད་པའི་བགེགས་དང་ལོག་འདྲེན་གྱི་རིགས་གང་ཡོད་པ་ཐམས་ཅད་གཏོར་མ་འདིས་ཚིམས་པར་གྱིས་
ལ༑ སའི་ཕྱོགས་འདིར་མ་གནས་པར་གཞན་དུ་སོང་ཞིག །སརྦ་བིགྷཱན་གཙྪ་སོགས་རོལ་མོ་བྲབ་བདུག་དཀྱུས་བཞིན། སྐབས་འདིར་ཅུང་ཟད་སྤྲོས་པ་ལ་དགའ་ན།
སློབ་དཔོན་དཀྱིལ་འཁོར་གྱི་ས་གཞིའི་དབུས་སུ་ལངས་ཏེ། རང་གི་སྙིང་ག་ནས་འོད་ཟེར་འཕྲོས་པས་ཁྲོ་བོ་མེ་ལྟར་འབར་བ་ལ་ཡེ་ཤེས་ཀྱི་ཁྲོ་བོའི་ཚོགས་དཔག་ཏུ་མེད་པས་
བསྐོར་བར་ཨོཾ་བཛྲ་ས་མཱ་ཛ༔ ཞེས་དང་། ཧཱུྃ་ཡེ་ཤེས་བསྐལ་པའི་སོགས་ཀྱིས་ཁྲོ་བོ་སྤྱན་འདྲེན་མཆོད་བསྟོད། དཀྱིལ་འཁོར་ཆེན་པོའི་སོགས་ཀྱིས་བཀའ་བསྒོ་བའི་།

མཐར༑ དྲག་རོལ་བདུག་པ་སོགས་དང་བཅས་སུཾ་བྷ་བཟླ། སླར་ཡང་འཇིགས་པའི་ཧཱུཾ་སྒྲ་སོགས་ཀྱིས་ཐོག་དྲངས་པའི་བཀའ་བསྒོ་ལན་གཉིས་བྱ། སློབ་དཔོན་གྱིས་
ལག་པ་གཉིས་ས་ལ་བཞག་པ་དང་མཉམ་དུ་རྩ་རིག་དང་། ཨོཾ་བྷུ་ཁཾ། ཞེས་ཉེར་གཅིག་དང་། ས་གཞི་ནམ་མཁའི་རང་བཞིན་དུ་གྱུར། ཨོཾ་ཧ་ན་ཧ་ན་ཀྲོ་དྷ་ཧཱུྃ་ཕཊ།
ཞེས་གང་མང་དང་ས་གཞི་རྡོ་རྗེའི་རང་བཞིན་དུ་གྱུར། ཅེས། ག་དར་བྱས་ནས་དྲི་བཟང་བྱུག་པ་དང་མཉམ་དུ་རྩ་རིག་བཟླ། སློབ་དཔོན་དཀྱིལ་འཁོར་གྱི་དབུས་སུ་རྡོ་
རྗེ་ཐུགས་ཀ་དང་། དྲིལ་བུ་དཀུར་བརྟེན་ནས་འདུག་པ་དང་མཉམ་དུ། བཛྲ་ས་ཏྭ་ཧཾ། བདག་གིས་སའི་ཕྱོགས་འདིར་འཕགས་པ་ངན་སོང་ཐམས་ཅད་ཡོངས་སུ་སྦྱོང་
བའི་དཀྱིལ་འཁོར་ཆེན་པོ་བྲིས་ལ། སེམས་ཅན་གྱི་དོན་རྒྱ་ཆེན་པོ་བྱའོ། །ཞེས་དང་། སློབ་དཔོན་རང་གནས་སུ་འཁོད་པ་དང་། ཨོཾ་བུདྡྷ་ཨ་བྷི་ཥིཉྩ་སོགས། བྷི་ཏ་
སོགས༑ བཛྲ་ས་ཏཱ་ཀྲོ་དྷ་སོགས་དང་། དགེ་བ་འདི་ཡིས་མྱུར་དུ་བདག །རྡོ་རྗེ་སེམས་དཔའ་འགྲུབ་གྱུར་ནས་སོགས་དང་། སྟོན་མཆོག་དམ་པ་སོགས་བཀྲ་ཤིས་

༄༅། །མདོར་བསྡུས་དང་། བརྒྱུད་འདེབས་བྱས་ལ་གྲོལ་ལོ། །ལས་ཐིག་གཞན་ཕན་ཉེར་མཁོ་བཞིན་བཏབ་ལ། དྲི་བཟང་གི་ཐིག་ལེ་དང་ཚོམ་བུ་བཀོད། །
མཆོད་པ་སོགས་དཀྱུས་བཞིན། སྟ་གོན་ལ་ངག་འདོན་གཞན་དཀྱུས་བཞིན་ལ། དབང་བུམ་ལྔ་ཡོད་ན་བུམ་པ་དབུས་མའི་སྟེང་དུ་དུང་ཆོས་རྡོ་རྗེ་བཞག་ལ་གཟུངས་ཐག་
བུམ་པ་ཐམས་ཅད་ཀྱི་ཁ་ནས་བསྐོར། ངག་འདོན་བྷྲཱུྃ་ལས་རིན་པོ་ཆེའི་བུམ་པ་ལྔ་ཡངས་ཤིང་སོགས་འདྲ། དབུས་ཀྱི་བུམ་པར་ལྷ་སོ་བདུན་བསྐྱེད་ཚར་བའི་རྗེས་སུ།
ཤར་གྱི་བུམ་པར་གླང་པོ་ཆེའི་ཁྲི་པདྨ་དང་ཟླ་བའི་སྟེང་དུ་སྦྱོང་བའི་རྒྱལ་པོ་དཀར་ལ་ཅུང་ཟད་དམར་བ་ཏིང་ངེ་འཛིན་གྱི་ཕྱག་རྒྱ་ཅན། ལྷོའི་བུམ་པར་རྟའི་ཁྲི་པདྨ་དང་ཟླ་བའི་
སྟེང་དུ་རྒྱལ་མཆོག་རིན་ཆེན་སྔོན་པོ་གཡས་མཆོག་སྦྱིན་སོགས། ནུབ་ཀྱི་བུམ་པར་རྨ་བྱའི་ཁྲི་པདྨ་དང་ཟླ་བའི་སྟེང་དུ་ཤཱཀྱ་རིགས་དབང་སེར་པོ་སོགས། བྱང་གི་བུམ་པར་
མཁའ་ལྡིང་གི་ཁྲི་པདྨ་དང་ཟླ་བའི་སྟེང་དུ་མེ་ཏོག་ཆེར་རྒྱས་ལྗང་གུ་སོགས་ནས། འཁོར་ལོ་བསྒྱུར་བའི་ཆ་ལུགས་ཅན་ནོ་བར་དང་། སྤྱན་འདྲེན་མན་ཆད་འདྲ་བ་ལས་ལྷ་

སོ་སོའི་སྔགས་རྫོགས་པའི་རྗེས་སུ་རྩ་རིག་ཁ་ཤས་སྔོན་འགྲོའི་སྦྱོང་རྒྱལ་སྔགས་ཅི་ནུས། རིགས་གཞན་བཞི་ལའང་དེས་འགྲེ། དེ་ནས་ཁྲུས་སྔགས་མན་འདྲ། ཡིག་
བརྒྱ་ཚར་རྗེས། དཀྱིལ་འཁོར་མཐའི་མཆོད་བུམ་རྣམས་ལ་དམིགས་ཏེ། རྩ་རིག་ཚར་གསུམ་རེ་ཙམ་བརྗོད། འདི་གཞན་ཕན་འོད་ཟེར་ནས་གསུངས་ལ་སྟ་གོན་ཉིན་མ་
གཏོགས་མ་གྲུབ་ཀྱང་རུང་སྙམ། ཚོམ་བུའི་དཀྱིལ་འཁོར་བསང་སྦྱངས་ནས། བགེགས་གཏོར་དོར་བའི་བར་དཀྱུས་བཞིན། ཆ་གསུམ་སོ་སོའི་མཐའི་ཚིག་ལྷུག་གོང་ས་
ཆོག་བཞིན་སྦྱར། དེ་ནས་སྤོས་དང་རྡོར་དྲིལ་འཛིན་པས། རྣམ་པར་སྣང་མཛད་བཅོམ་ལྡན་འདས། །ཞེས་སོགས་གཞན་ཕན་ཉེར་མཁོ་བཞིན་ལན་གསུམ་གྱི་མཐར།
རིག་པ་འཛིན་པ་ཁྱོད་གཞན་དོན་རྒྱ་ཆེ་བར་གྱིས་ཤིག །ཅེས་གནང་བ་ཐོབ་པར་བསམ་ཞིང་བརྗོད། དེ་ནས་མཆོད་པ་ཁ་གསོས་ལ་ཨོཾ་བུདྡྷ་སོགས་ནས། དེ་དག་ཐམས་
ཅད་བཟོད་པར་མཛོད། །ཅེས་པའི་རྗེས་སུ། ཨོ་ཁྱེད་ཀྱིས་སོགས་ནས་མཛད་དུ་གསོལ། །སེམས་མ་རྡོ་རྗེ་མའི་ཕྱག་རྒྱ་སྤྱི་བོར་བཟུང་སྟེ། ཨོཾ་བཛྲ་ས་ཏྭ་ཧཱུྃ་ལན་

༄༅། །གསུམ་གྱིས་ཕྱག་རྒྱ་དཀྲོལ། བཛྲ་སྟ་གོན་གྱི་རྟེན་དང་བརྟེན་པར་བཅས་པའི་དཀྱིལ་འཁོར་པ་རྣམས་སང་ནངས་པར་འབྱོན་པར་བཞེད་བཞིན་པས་རང་
བཞིན་གྱི་གནས་སུ་གཤེགས་ཞེས་དང་། མཆོད་གཏོར་ཚོམ་བུ་སོགས་བསྡུས་ལ། བཀྲ་ཤིས་བརྒྱུད་འདེབས་སོགས་བྱས་ལ་གྲོལ། བཀྲ་ཤིས་ཀྱི་ཚེ་སློབ་དཔོན་གྱིས་
ཐིག་ཚོན་བྱིན་རླབས་བྱ་སྟེ། དེ་ཡང་གཞན་ཕན་ཉེར་ཁོར་ཐིག་སྐུད་བྱིན་རླབས་ཚར་རྗེས་ཡེ་ཐིག་གདབ། དེ་ནས་ཚོན་བྱིན་རླབས་སོགས་བྱ་བར་གསུངས་ཀྱང་། ལག་
ལེན་འཇུག་བདེ་ཁྱད་ཀྱིས་ཐིག་སྐུད་བྱིན་རླབས་ཀྱི་རྗེས་སུ་ཚོན་བྱིན་རླབས་བྱས་ཏེ་ཡེ་ཐིག་དང་རྩིག་པ་བྲི་བ་སོགས་བྱ། ཚོན་གྱི་ཁ་དོག་དང་མཚན་མ་དགོད་པ་སོགས་
གཞན་ཕན་ཉེར་མཁོར་གསལ། བུམ་པ་འབུལ་བ་ལུགས་འདི་ལ་མ་བཤད་ཅིང་སྤྱི་མཆོད་སྒོས་མཆོད་མཆོད་བུམ་སོགས་སྔར་བཞིན་རྒྱས་པར་བཤམ། དངོས་གཞི་དང་པོ་
ལ་ཞི་བའི་སྦྱིན་སྲེག་བྱེད་ན་དཀྱིལ་འཁོར་གྱི་ཤར་དུ་མཉྫི་ཁར་སྣོད་དཀར་པོར་མེ་ཏོག་དཀར་པོ་དྲི་ཞིམ་པོའམ། འབྲས་ཀྱིས་བཀང་ལ་བཞག །ལས་ཕྱི་མ་གསུམ་གྱི་སྦྱིན་

སྲེག་བྱེད་ན་ཕྱོགས་སོ་སོར་སྣོད་དང་མེ་ཏོག་ལས་སོ་སོའི་མདོག་མཐུན་ནམ། འབྲས་ཁ་བསྒྱུར་བ་བཤམ། དངོས་གཞི་དང་པོ་ལ་དབང་བུམ་སྒྲུབ་མི་དགོས་ཤིང་མདུན་
བསྐྱེད་སྤྱན་འདྲེན་ལ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྟ་གོན་གྱི་ལྷ་རྟེན་དང་བརྟེན་
པར་བཅས་པའི་དཀྱིལ་འཁོར་གྱི་རྣམ་པར་ཨོཾ་བཛྲ་ས་མཱ་ཛ༔ ཞེས་དང་། དངོས་གཞི་གཉིས་པ་མན་ཆད་ལ་རྒྱུན་འདོན་ལྟར་བྱ། ཆ་གསུམ་གཏོར་མ་ཕྱི་རོལ་དུ་གཏང་ན་
གྲོགས་གཅིག་གིས་ཡཀྵ་བཟླ་ཞིང་དཀྱིལ་འཁོར་བསྲུང་ལ། གཞན་རྣམས་ཀྱིས་ཕྱི་རོལ་དུ་གཏོར་མ་མཆོད་པ་དང་བཅས་པ་ཁྱེར་ལ། བསང་སྦྱངས་ནས་བཟུང་དཀྱུས་ལྟར་
ལ་འདོད་གསོལ་གྱི་སྐབས་སའི་ཕྱོགས་འདི་བདག་ལ་སྩལ་ཞིང་ཞེས་པ་དོར། རོལ་མོ་བཅད་ནས་ནང་དུ་འོང་བ་མ་གཏོགས་བསྐོར་བ་མི་དགོས། སྦྱིན་སྲེག་བྱེད་ན་ཡེ་
ཤེས་པ་མེ་ཏོག་གིས་སྤྱན་དྲངས་བ་སོགས་ཁོ་བོས་སྦྱིན་སྲེག་གི་ཡིག་ཆར་བཀོད་ཟིན་པ་ལྟར་བྱའོ། །བདག་འཇུག་ལ་དབང་གི་ཚིག་རྒྱས་པར་སྤྲོ་ན་གཞན་དུ་བཀོད་ཟིན་ལ། །

༄༅། །ཚིགས་བཅད་ཙམ་ལས་མི་བྱེད་ནའང་དབང་བུམ་ལྔ་ཡོད་ན། རིན་ཆེན་མཛེས་པའི་སོགས་ལན་ལྔ་རེ་རེའི་མཐར་བུདྨ་ཀ་ལ་ཤ་སོགས་སྔགས་ལྔ་ཕྲལ་ཏེ་བརྗོད་།
ཅིང་བུམ་པ་སོ་སོའི་དབང་བླང་གཞན་འདྲ། བརྟན་བཞུགས་ཀྱི་སྐབས་བྱེ་བྲག་དུ་རྡུལ་ཚོན་གྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཇི་སྲིད་གཤེགས་གསོལ་གྱི་ཆོ་ག་མ་བྱས་ཀྱི་བར་དུ་བརྟན་པར་བཞུགས་སུ་གསོལ། ཞེས་སོགས་དང་། ཉི་མ་རྗེས་མའི་རྗེས་ཆོག་།
གི་བསྟོད་པའི་རྗེས་སུ་དཀྱིལ་འཁོར་གྱི་མཐར་ལངས་ཏེ། བཅོམ་ལྡན་འདས་སོགས་དང་། ཡིག་བརྒྱ་མང་དུ་བཟླ། གང་ཡང་བདག་བློ་སོགས་ལན་གསུམ་དང་།
བརྟན་བཞུགས་ཀྱི་ཚབ་ཏུ། ཨོ་ཁྱེད་ཀྱིས་སོགས་ལན་གསུམ། སེམས་མ་རྡོ་རྗེ་མའི་ཕྱག་རྒྱ་སྤྱི་བོར་བཟུང་སྟེ། ཨོཾ་བཛྲ་ས་ཏྭ་ཧཱུཾ་ལན་གསུམ་གྱིས་ཕྱག་རྒྱ་དཀྲོལ། ཨོཾ་
བཛྲ་མུ རྡུལ་ཚོན་གྱི་ཡེ་ཤེས་པ་གཤེགས། དམ་ཚིག་པ་རང་ལ་ཐིམ། དབང་ལྡན་གྱི་རྩིག་པ་བཤིགས་ཤིང་ཨ་ཀཱ་རོ་བཟླ་བ་སོགས་དཀྱུས་བཞིན་ནོ། །ཞེས་པ་འདི་

ནི་དགེ་སྦྱོང་ཝཱ་གིནྡྲས་རང་གནས་དཔལ་ཐུབ་བསྟན་མ་ཕམ་ཆོས་ལྡན་གྱི་ཆོས་གྲྭ་ཆེན་པོར་སྒྲུབ་མཆོད་གསར་འཛུག་གི་སྐབས་སུ་བྲིས་པའི་ལེགས་བྱས་ཀྱིས་ཕྱག་ལེན་དྲི་མ་
མེད་པའི་རྒྱུན་བཟང་སྲིད་མཐའི་བར་དུ་གནས་པར་གྱུར་ཅིག། །། ༈ ན་མོ་གུ་ར་ཝེ། ཀུན་རིག་དབང་ཚིག་རྒྱས་པ་གཞན་ཕན་འོད་ཟེར་ནས་འབྱུང་བ་ནི། རྡོ་རྗེ་
སློབ་དཔོན་ངས་སློབ་མ་ཁྱོད་ལ་བུམ་པའི་དབང་བསྐུར་བས། ལས་དང་ཉོན་མོངས་པའི་སྒྲིབ་པ་དག་ནས་བྱང་ཆུབ་ཀྱི་སེམས་ཀྱི་བྱིན་རླབས་དང་ལྡན་པར་གྱུར་ཅིག །
རིན་ཆེན་མཛེས་པའི་སོགས། དབང་བུམ་ལྔ་ཡོད་ན། རིན་ཆེན་མཛེས་པ་སོགས་ལན་ལྔ་རེ་རེའི་མཐར་སྔགས་རྣམས་ཕྲལ་ཏེ་གནས་སོ་སོར་བུམ་པ་འཇོག་གོ །རྡོ་རྗེ་
སློབ་དཔོན་ངས་སློབ་མ་ཁྱོད་ལ་རིགས་ལྔའི་དབུ་རྒྱན་གྱི་དབང་བསྐུར་བས་རིགས་ལྔའི་སྐུ་གསུང་ཐུགས་ཀྱི་དངོས་གྲུབ་རྟོགས་ཤིང་ཐོབ་པའི་དབང་དམ་པ་དང་ལྡན་པར་གྱུར་
ཅིག ༑དེ་བཞིན་གཤེགས་སོགས། རྡོ་རྗེ་སློབ་དཔོན་ངས་སློབ་མ་ཁྱོད་ལ་རིན་པོ་ཆེའི་ཕྲེང་བས་དབང་བསྐུར་བས་བསམ་པ་མྱ་ངན་ལས་འདས་ཀྱང་སྦྱོར་བ་ཁམས་གསུམ་

༄༅། །ན་འགྲོ་བའི་དོན་བྱེད་པ་ལ་མཛེས་པའི་ཡོན་ཏན་ཕུན་སུམ་ཚོགས་པ་དང་ལྡན་པར་གྱུར་ཅིག །རིན་ཆེན་མཛེས་པའི་མེ་ཏོག་སོགས། རྡོ་རྗེ་སློབ་དཔོན་ངས་
སློབ་མ་ཁྱོད་ལ་དར་གྱི་ཅོད་པན་གྱི་དབང་བསྐུར་བས། ཤེས་བྱ་ཐམས་ཅད་ལ་ཐོགས་པ་མེད་པ་དང་། སེམས་ཅན་གྱི་དོན་བྱེད་པ་ལ་མཐུ་ཐོགས་པ་མེད་པ་དང་ལྡན་པར་
གྱུར་ཅིག །མཛེས་ཤིང་ཡིད་འོང་སོགས། རྡོ་རྗེ་སློབ་དཔོན་ངས་སློབ་མ་ཁྱོད་ལ་རིགས་ལྔའི་ཕྱག་རྒྱས་དབང་བསྐུར་བས། རིགས་ལྔ་དང་ཡེ་ཤེས་ལྔའི་དབང་ཐོབ་པར་
གྱུར་ཅིག །རིགས་ལྔའི་ཕྱག་རྒྱ་སོགས། རྡོ་རྗེ་སློབ་དཔོན་ངས་སློབ་མ་ཁྱོད་ལ་མིང་གི་དབང་བསྐུར་བས་མ་འོངས་པའི་དུས་ན། སངས་རྒྱས་ཀྱི་མཚན་ངེས་པ་ཅན་
རྟོགས་ཤིང་ཐོབ་པའི་དབང་དམ་པ་དང་ལྡན་པར་གྱུར་ཅིག །ཀུན་རྫོབ་མཚན་ཉིད་སོགས། རྡོ་རྗེ་སེམས་དཔའ་ཞེས་བྱ་བའི་དེ་བཞིན་གཤེགས་པའོ། །རྡོ་རྗེ་སློབ་
དཔོན་ངས་སློབ་མ་ཁྱོད་ལ་ལས་རྣམ་པ་བཞིའི་དབང་བསྐུར་བས། ཕྲིན་ལས་བཞིས་བདག་དང་གཞན་གྱི་དོན་བྱེད་པ་ལ་མཐུ་ཐོགས་པ་མེད་པའི་དབང་དང་ལྡན་པར་གྱུར་

ཅིག ༑རྡོ་རྗེ་རྒྱ་གྲམ་སོགས། རྡོ་རྗེ་སློབ་དཔོན་ངས་སློབ་མ་ཁྱོད་ལ་འཁོར་ལོ་ལག་ཏུ་བྱིན་ནས། སློབ་དཔོན་དུ་དབང་བསྐུར་བས་རྣམ་པར་སྣང་མཛད་གྱི་སྐུ་ཐོབ་སྟེ། 
ཆོས་ཀྱི་འཁོར་ལོ་བསྐོར་བའི་དབང་དང་ལྡན་པར་གྱུར་ཅིག །ཡོན་ཏན་རབ་རྫོགས་སོགས། རྡོ་རྗེ་སློབ་དཔོན་ངས་སློབ་མ་ཁྱོད་ལ་བདག་པོའི་དབང་བསྐུར་བས་རིགས་
ཐམས་ཅད་དང་དཀྱིལ་འཁོར་ཐམས་ཅད་ཀྱི་བདག་པོའི་དབང་དང་ལྡན་པར་གྱུར་ཅིག །རིགས་ལྔའི་བདག་སོགས། རྡོ་རྗེ་སློབ་དཔོན་ངས་སློབ་མ་ཁྱོད་ལ་ཡུམ་ལྔའི་ཕྱག་
རྒྱས་དབང་བསྐུར་བས། གསང་རྒྱུད་མཐའ་དག་ཤེས་པ་དང་གཞན་ལ་འཆད་ཅིང་སྟོན་པའི་དབང་དང་ལྡན་པར་གྱུར་ཅིག །ཡུམ་ལྔའི་ཕྱག་རྒྱ་སོགས། དྲན་པ་དང་།
ཤེས་རབ་དང་ལྡན་པར་གྱིས་ཤིག །རྡོ་རྗེ་སློབ་དཔོན་ངས་སློབ་མ་ཁྱོད་ལ་རིགས་ལྔའི་ཕྱག་རྒྱ་སྤྱི་བོའི་གནས་ལྔར་གཏུགས་ཏེ། ཐུགས་གསང་བའི་དབང་བསྐུར་བས།
སངས་རྒྱས་རིགས་ལྔའི་ཐུགས་གསང་བ་བྱང་ཆུབ་ཀྱི་སེམས་རྟོགས་པའི་དབང་དང་ལྡན་པར་གྱུར་ཅིག །རིགས་ལྔའི་ཕྱག་རྒྱ་སོགས། ཐབས་ཡེ་ཤེས་ལྔའི་རྟོགས་པ་

༄༅། །བསྐྱེད་ཅིག །རྡོ་རྗེ་སློབ་དཔོན་ངས་སློབ་མ་ཁྱོད་ལ་རྡོ་རྗེ་དྲིལ་བུ་བྱིན་ཏེ་དབང་བསྐུར་བས་ཐབས་དང་ཤེས་རབ་ཟུང་དུ་འབྲེལ་བས། བདག་དང་གཞན་གྱི་
དོན་སྤྱོད་པ་དང་ལྡན་པར་གྱུར་ཅིག །ཨོཾ་པྲཛྙཱ་སོགས། དེ་རིང་ཕྱིན་ཆད་སོགས། ཐབས་དང་ཤེས་རབ་སྟོང་པ་དང་སྙིང་རྗེ་ཆེན་པོ་མི་འབྲལ་བའི་སྒོ་ནས་སེམས་ཅན་གྱི་
དོན་གྱིས་ཤིག །ལྷ་རྫས་ལས་གྲུབ་སོགས། ཙཀྲ་རཏྣ་ཨ་བྷི་ཥིཉྩཱ་མི། དུས་གསུམ་རྒྱལ་བས་བསྐོར་བའི་འཁོར་ལོ་འདི། །མི་ཁོམ་རྒྱུན་གཅོད་རྒྱུ་དང་འབྲས་
སྟོན༑ །འཁོར་ལོས་བསྒྱུར་བའི་དབང་ཕྱུག་རིན་པོ་ཆེ། །བླ་མེད་འཁོར་ལོ་དམ་པ་བསྐོར་གྱུར་ཅིག །བདུད་ཐམས་ཅད་ལས་རྒྱལ་བའི་ཆོས་ཀྱི་འཁོར་ལོ་ནམ་མཁའི་
མཐས་གཏུགས་པར་བསྐོར་བའི་དབང་དང་ལྡན་པར་གྱུར་ཅིག །རིན་ཆེན་ངོ་བོ་ལྷ་རྫས་བཻཌཱུརྱ། །ཀུན་ཏུ་དཔག་ཚད་ཙམ་དུ་སྣང་བྱེད་ཅིང་། །དྲི་མེད་ཉིན་མོ་སོགས་
སྔགས་དང་བཅས། དཀོན་མཆོག་གསུམ་གྱི་ཡོན་ཏན་རིན་པོ་ཆེ། །འཁོར་བའི་མུན་སེལ་བདེ་བའི་སྙིང་པོ་འབྱུང་། །དགོས་པ་མཆོག་སྦྱིན་ནོར་བདུན་ཕུན་སུམ་

ཚོགས༑ །ཡིད་བཞིན་ནོར་བུ་རིན་ཆེན་སྤྱོད་པར་ཤོག །ཚེ་དཔག་ཏུ་མེད་པའི་འོད་དང་ལྡན་ཞིང་། །ལྷ་དང་བཅས་པའི་འཇིག་རྟེན་རང་གི་གཟི་བརྗིད་ཀྱིས་ཟིལ་གྱིས་
གནོན་པའི་དབང་དང་ལྡན་པར་གྱུར་ཅིག །གཟུགས་མཛེས་སོགས་སྔགས་བཅས་དང་། །ཕ་རོལ་ཕྱིན་བཅུས་སེམས་ཅན་སྐྱོབ་པའི་ཕྱིར། །ཤེས་རབ་གཟུགས་འཛིན་
བཙུན་མོ་རིན་པོ་ཆེ། །བསྡུ་བ་རྣམ་བཞི་ཚད་མེད་བཞི་པོ་ཡི། །ཚེ་དང་ལོངས་སྤྱོད་གཏེར་ལ་སྤྱོད་པར་ཤོག །སེམས་ཅན་ཐམས་ཅད་ལ་ཏིང་ངེ་འཛིན་ཞི་བའི་ཚུལ་གྱིས།
འཇིག་རྟེན་ལས་འདས་པའི་སྤྱོད་ཡུལ་ཡོངས་སུ་དག་པས་བདག་དང་གཞན་གྱི་དོན་བདེ་བ་སྒྲུབ་པ་ལ་ཡིད་བཞིན་དུ་འབྱོར་བའི་དབང་དང་ལྡན་པར་གྱུར་ཅིག །གང་ཡང་
རྒྱལ་ལ་སོགས་སྔགས་བཅས་དང་། །གང་ལ་ཅི་དགོས་དཔག་བསམ་ཤིང་ལྟ་བུས། །འགྲོ་ལ་སྙིང་བརྩེས་ཚོགས་གཉིས་རྫོགས་པ་དང་། །དབང་ཕྱུག་བཙུན་པ་བློན་པོ་
རིན་པོ་ཆེས། །འཁོར་ལོས་བསྒྱུར་བའི་རྒྱལ་ཐབས་ཐོབ་པར་ཤོག །ལྷའི་མིག་རྣམ་པར་དག་པ་ཐོབ་སྟེ་འཕགས་པའི་ནོར་བདུན་དང་ལྡན་ཞིང་། རང་དང་གཞན་གྱི་

༄༅། །དགོས་པ་མཐར་ཕྱིན་ནས། ཤེས་བྱ་ཐམས་ཅད་ལ་ཐོགས་པ་མེད་པའི་དབང་དང་ལྡན་པར་གྱུར་ཅིག །ཡན་ལག་ཐམས་ཅད་སོགས་སྔགས་བཅས་དང་། །
ཐེག་པ་དོན་དམ་བླ་མེད་སྟོན་པའི་མཆོག །ཡན་ལག་བདུན་མཛེས་ཀུ་མུ་ཏ་ཡི་མདོག །གདུལ་དཀའ་སྟོབས་ཆེན་གླང་པོ་རིན་པོ་ཆེ། །ཁྱུ་མཆོག་རླབས་ཆེན་སྟོབས་ལྔ་
རྫོགས་པར་ཤོག །སྟོབས་བཅུ་དང་ལྡན་ཞིང་། བདུད་བཞིའི་སྟོབས་ཚར་བཅད་ནས། སེམས་ཅན་ཐམས་ཅད་ཐེག་པ་ཆེན་པོ་ལ་འཛུད་ནུས་པའི་དབང་དང་ལྡན་པར་
གྱུར་ཅིག །ཐོ་རངས་དུས་སུ་སོགས་སྔགས་བཅས་དང་། འཁོར་བའི་ཆུ་བོ་འཇིགས་པ་བཞི་ལས་སྒྲོལ། །བརྩོན་འགྲུས་མྱུར་བའི་རྫུ་འཕྲུལ་ཤུགས་ཀྱིས་བསྐྱོད། །ཅང་
ཤེས་སྤྲིན་གྱི་ཤུགས་འཆང་རིན་པོ་ཆེ། །མི་གནས་ཡེ་ཤེས་ཡིད་བཞིན་སྤྱོད་པར་ཤོག །སོ་སོ་ཡང་དག་པར་རིག་པ་བཞིས། འགྲོ་བ་རྣམས་མི་གནས་པའི་དབྱིངས་སུ་
ཐོགས་པ་མེད་པར་སྐྱེལ་ནུས་པའི་དབང་དང་ལྡན་པར་གྱུར་ཅིག །འགྲོ་དང་ལྡོག་དང་སོགས་སྔགས་བཅས་དང་། གནོད་པའི་དཔུང་འཇོམས་བརྩོན་འགྲུས་གོ་བགོས་

ཤིང་༑ །འཇིགས་པའི་སྐྱོབ་བྱེད་འགྲོ་ལ་མི་འཇིགས་སྦྱིན། །ཐབས་དང་ཤེས་རབ་ལྡན་པའི་དམག་དཔོན་འདིས། །མཐུ་སྟོབས་རྫུ་འཕྲུལ་དཔུང་གིས་བསྲུང་བར་ཤོག།
ཐབས་དང་ཤེས་རབ་གཉིས་སུ་མེད་པའི་དགོངས་པ་མཐར་ཕྱིན་ནས། །འཇིག་ཚོགས་ལ་ལྟ་བའི་རི་བོ་ཆེན་པོ་འཇོམས་ཤིང་། །ཡེ་ཤེས་ཕུན་སུམ་ཚོགས་པའི་དབང་དང་།
ལྡན་པར་གྱུར་ཅིག །ཅེས་ཝཱ་གིནྡྲས་ལོགས་སུ་ཕྱུང་སྟེ་ཕྱག་ལེན་གྱིས་བརྒྱན་པའོ།། །།
དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་འགོད་
པར་ཤོག །བདག་གི་དུས་གསུམ་དགེ་བ་ཅི་བསགས་པ། །ནམ་མཁའི་མཐར་ཐུག་གྱུར་པའི་སེམས་ཅན་ཀུན། །བླ་མེད་རྡོ་རྗེ་ཐེག་པའི་སྣོད་གྱུར་ཏེ། །ཀུན་ཀྱང་།

༄༅། །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་
གཉིས་པ་གསར་དུ་བསྒྲིགས་པ་དགེའོ།། །།

༄༅། །ངན་སོང་སྦྱོང་རྒྱུད་ནས་བཤད་པའི། །སྦྱིན་སྲེག་རོ་སྲེག་མཆོད་རྟེན་གྱི།
ཆོ་ག་རབ་གནས་མདོར་བསྡུས་པའི། །ལག་ལེན་ཤིན་ཏུ་གསལ་བར་བཞུགས།

༄༅། །ཨོཾ་སྭསྟི། ཁྱབ་བདག་རྣམ་སྣང་ཆེན་པོ་དང་། །དབྱེར་མེད་བླ་མ་ལ་བཏུད་ནས། །ངན་སོང་སྦྱོང་རྒྱུད་ནས་བཤད་པའི། །
སྦྱིན་སྲེག་ཆོ་ག་བཤད་ཀྱིས་ཉོན། །དེ་ལ་གསུམ་སྟེ། སྦྱིན་སྲེག་རྐྱང་པའི་ཆོ་ག །རོ་སྲེག་གི་དམིགས་བསལ། ཞར་བྱུང་ཚ་ཚའི་ཆོ་གའོ། །དང་པོ་ལ་སྦྱོར་དངོས་རྗེས་གསུམ་ལས།
སྦྱོར་བ་ནི་སྔར་ས་ཆོག་མ་བྱས་པའི་ས་ཕྱོགས་ཡིན་ན་གང་དུ་བྱ་བའི་གནས་སུ་རང་ཉིད་ལྷའི་ང་རྒྱལ་དང་ལྡན་པས་གཏོར་མ་ཆ་གསུམ་ཆོ་ག་བཞིན་བཏང་ལ། དང་པོ་གཉིས་ཀྱི་ཕྲིན་ལས་འཆོལ་བའི་རྗེས་
སུ༑ ས་ཕྱོགས་འདིར་འཕགས་པ་ངན་སོང་ཐམས་ཅད་ཡོངས་སུ་སྦྱོང་བའི་སྦྱིན་སྲེག་གི་དཀྱིལ་འཁོར་བཞེངས་ཏེ། ལྷ་མཆོད་པ་དང་སེམས་

༄༅། །ཅན་གྱི་དོན་བགྱིད་པར་འཚལ་ན། སའི་ཕྱོགས་འདི་བདག་ལ་སྩལ་ཞིང་སྦྱིན་སྲེག་གི་ཆོ་ག་མཐར་མ་ཕྱིན་གྱི་བར་དུ་བར་ཆད་
ཐམས་ཅད་ཞི་བའི་སྟོང་གྲོགས་མཛད་དུ་གསོལ། ཞེས་བརྗོད་དེ་གཤེགས་གསོལ་སོགས་བྱ། བགེགས་གཏོར་གྱི་རྗེས་སུ་ས་ཕྱོགས་འདིར་སོགས་གོང་ལྟར་ལས་འཚལ་ན་ཞེས་
པའི་མཐར། འབྱུང་པོ་གདུག་པ་ཅན་གསང་སྤྱོད་བལྟ་བར་མི་དབང་བ་རྣམས་གཏོར་མ་འདིས་ཚིམ་པར་གྱིས་ལ་སའི་ཕྱོགས་འདིར་མ་གནས་པར་
གཞན་དུ་སོངགཤིག  །ཅེས་དང་ཁྲོ་བོའི་སྔགས་བརྗོད་ཅིང་རོལ་མོ་བྱ། གུ་གུལ་གྱིས་བདུག །ཡུངས་ཀར་གྱིས་ཕྱོགས་ཀུན་ཏུ་བྲབ་པས་བགེགས་ཐམས་ཅད་བྱེར་བར་བསམས་པ་ནི་ས་

བསླང་བའོ། །དེ་ནས་ལྷའི་ང་རྒྱལ་བརྟན་པོས། ཨོཾ་བྷུ་ཁཾ་ཞེས་བརྗོད་ཅིང་དཀྱིལ་འཁོར་གྱི་ས་ཕྱོགས་ཐམས་ཅད་ལག་པས་བཅགས་ལ་ས་ཕྱོགས་ནམ་མཁའི་རང་བཞིན་དུ་བསམ། དེ་བཞིན་དུ་ཨོཾ་ཧ་ན་ཧ་ན་ཀྲོ་དྷ་ཧཱུྃ་
ཕཊ་༑ ཅེས་མང་དུ་བརྗོད་པས་ས་ཕྱོགས་སྐྱོན་ཐམས་ཅད་དང་བྲལ་བར་བསམས་པ་ནི་ས་སྦྱོང་བའོ། །དེ་ནས་ཐབ་ཀྱི་གཞི་འཐས་པར་བྱས་ལ་དེར་ཐིག་ཆེན་བརྒྱད་བཏབ་སྟེ། དབུས་ནས་སོར་བརྒྱད་བསྐོར་བའི་འཁོར་ལོའི་
ལྟེ་བ་དཀར་པོ་ལ་དབུས་སུ་ཟླ་གདན་གྱི་སྟེང་དུ་གཙོ་བོ། ཕྱོགས་མཚམས་སུ་རིགས་བཞི་ཡུམ་བཞི། དེའི་ཕྱི་རོལ་དུ་སེམས་དཔའ་བཅུ་དྲུག་གི་མཚན་མ་རྣམས་བྲི། དེ་ནས་སོར་བཞི་པ་གསུམ་བསྐོར་བའི་དང་པོ་ལ་རྩིབས་བརྒྱད་བྱས་ཏེ་ཕྱོགས་
བཞིར་སྒོ་བ་བཞི་དང་མཚམས་བཞིར་སྒེག་སོགས་བརྒྱད་ཀྱི་མཚན་མ་བྲི། གཉིས་པ་གཞི་སེར་པོ་ལ་རྡོ་རྗེ་དཀར་པོའི་ཕྲེང་བ། གསུམ་པ། གཞི་དཀར་པོ་ལ་རྡོ་རྗེ་རྒྱ་གྲམ་ལྗང་གུ། དེ་ནས་སོར་གཉིས་པ་གཉིས་བསྐོར་བའི་དང་པོ་གཞི་ལྗང་གུ་
ལ་རིན་པོ་ཆེ་སེར་པོ། གཉིས་པ་གཞི་སེར་པོ་ལ་པདྨ་དམར་པོ། སླར་ཡང་ཇི་ལྟར་འཚམ་པའི་ཟླུམ་པོ་གསུམ་བསྐོར་བའི་དང་པོ་གཉིས་ཕྱོགས་མདོག་ཏུ་བྱས་པའི་ནང་མ་ལ་བསྐལ་བཟང་། ཕྱི་མ་ལ་ཉན་རང་དང་ཕྱོགས་བཞིར་སྒོ་བ་རྣམས།
ཟླུམ་སྐོར་ཕྱི་མ་ལ་འཁོར་ཡུག་གི་ལྷ་རྣམས་ཀྱིས་མཚན་མ་བྲི་ཞིང་ཚོན་གྱི་ཁ་དོག་གསལ་ཁ་མེད་པ་རྣམས་དཀར་པོར་བྱ། ཡང་ན་གཞི་ཚོན་ཐམས་ཅད་དཀར་པོ་ལ་གཅད་རྣམས་ཅི་མཛེས་སུ་བྱ། དེའི་ཕྱི་རོལ་དུ་ཐབ་སྟེགས་གྲུ་བཞི་ལ་གྲྭ་འགུག་

༄༅། །བཞིར་ཟླ་ཕྱེད་རྡོ་རྗེ་རྩེ་ནང་དུ་བསྟན་པ་བྲི། མགྲོན་ཐབ་ཀྱི་ལྷ་རྣམས་ཀྱི་ཚོན་ཕུང་འགོད་ཚུལ་ཞིབ་པ་ལོགས་སུ་ཤེས་སོ། །དེ་ནས་རྡོ་རྗེ་ཕྲེང་བའི་ཟླུམ་སྐོར་གྱི་སྟེང་དུ་སྲོག་ཆགས་མེད་པའི་བུད་ཤིང་ཟླུམ་པོ་བརྩིགས་ལ། སྟེང་
དུ་རྩྭ་སྐམ་པོ་དང་བཅས་པའི་དཔལ་འབར་དང་ཐབ་ནང་གི་ཤར་ལྷོར་ཏིང་ལོ་ཆེ་བ་ཞིག་ཀྱང་བཞག །ཐབ་ཀྱི་ནུབ་ཏུ་སློབ་དཔོན་ཞལ་ཤར་དུ་ཕྱོགས་པའི་སྟན་བཤམས་ལ། མདུན་དུ་རྡོ་རྗེ་དྲིལ་བུ་དགང་གཟར་བླུགས་གཟར་ཁ་སྦྱར་བ་དང་དྲི་བཟང་
གི་ཆུ་ཀུ་ཤའི་འཐོར་ཡབ་དང་བཅས་པ་བཞག །རང་གི་གཡས་ཕྱོགས་ནས་ཡམ་ཤིང་མཐོ་གང་བ་རྩི་མ་ཉམས་པ་རྩ་རྩེ་མར་རམ་སྦྲང་རྩིས་སྦགས་པ། མར། ཏིལ་ལམ་ཡུངས་ཀར། ཞོ་ཟན་ནམ་མངར་གསུམ་དང་རའི་འོ་མ་སོགས་སྦྱར་བའི་
ཟས་མཆོག །སོ་བ། འབྲས། ནས། གྲོ། སྲན་མ། དཱུར་བ། ཀུ་ཤ་རྣམས་སོ་སོའམ། ཡང་ན་ཡམ་ཤིང་དང་མར་མ་གཏོགས་གཞན་རྣམས་བསྲེས་ནས་བཤམས་ཀྱང་རུང་སྟེ་དེ་ལྟར་བྱས་ན་བདེའོ། །གཡོན་ཕྱོགས་ནས་མཆོད་ཡོན་
སྔོན་དུ་འགྲོ་བའི་མཆོད་པ་ལྔ་དང་། ཕྱོགས་སྐྱོང་། འབྱུང་པོ། གཞི་བདག །རིགས་དྲུག །ཡི་དྭགས། བགེགས་ཀྱི་གཏོར་མ་རྣམས་རིམ་པས་བཤམ། འབྱོར་ན་བླ་བྲེ་གདུགས་རྒྱལ་མཚན་སོགས་ཇི་ལྟར་མཛེས་པར་བཤམས་ལ་ཡོ་བྱད་
ཐམས་ཅད་ལ་དྲི་བཟང་གི་ཆུས་གཏོར་ཏེ་གཞག་གོ །གཉིས་པ་དངོས་གཞི་ནི། སྔ་དྲོའི་དུས་སུ་རང་ཉིད་ཁྲུས་བྱས། འབྱོར་ན་གོས་རྒྱན་དཀར་པོས་བརྒྱན་ལ་རང་གཞན་གྱི་སྡིག་པ་སྦྱང་བར་འདོད་པའི་བསམ་པས། ཐབ་ལ་ཁ་ཕྱོགས་པར་སྐྱིལ་

ཀྲུང་གིས་འདུག་སྟེ། བདག་བསྐྱེད་རྡོ་རྗེ་སེམས་དཔའི་བསྒོམ་བཟླས་ནི། བདག་དང་འགྲོ་བ་སོགས་ནས་འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པའི་བར་དང་། ཆོས་ཐམས་ཅད་
སྟོང་ཞིང་བདག་མེད་པ་ཡིན་པ་ལ་དེ་མ་རྟོགས་པའི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ཏེ་སངས་རྒྱས་ཀྱི་ས་ལ་འགོད་པར་བྱ། དེའི་ཆེད་དུ་བཅོམ་ལྡན་འདས་ཀུན་རིག་
གི་རྣལ་འབྱོར་ཉམས་སུ་བླང་བར་བགྱིའོ། །ཞེས་ལན་གསུམ་གྱི་རྗེས་སུ། སྲུང་འཁོར་བསྡུས་པ་ནི། ཨོཾ་སྭ་བྷཱ་ཝ་ཤུདྡྷསརྦ་དྷཱརྨཱཿསྭ་བྷཱ་ཝ་ཤུདྡྷོ྅ཧྃ་གིས་ཆོས་བདག་མེད་པ་བསྒོམ། སྟོང་པའི་ངང་ལས་
པྃ་ལས་པདྨ། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལྗང་སྔོན། དེ་ལས་འོད་འཕྲོས་འདུས་གཅིག་ཏུ་གྱུར་པ་ལས་རང་ཉིད་ཕྱག་ན་རྡོ་རྗེ་སྐུ་མདོག་ལྗང་སྔོན་ཞི་བའི་ཉམས་
ཅན་ཞལ་གཅིག་ཕྱག་གཉིས་པ། གཡས་རྡོ་རྗེ་རྩེ་ལྔ་པ་ཐུགས་ཀར་འཛིན་ཅིང་། གཡོན་དྲིལ་བུ་དཀུར་བརྟེན་པ། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ།
སེམས་དཔའི་སྐྱིལ་མོ་ཀྲུང་གིས་བཞུགས་པར་བསམ། དེའི་སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་མཐིང་ནག་དེ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས། །

༄༅། །བདག་ཉིད་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བ་དབུ་མཐའ་ཡས་པ། ཕྱག་མཐའ་ཡས་པ། སྐུ་མདོག་སྔོན་པོ་སྦྲུལ་དང་མི་སྡུག་པའི་རྒྱན་གྱིས་
བརྒྱན་པ། སྟག་གི་པགས་པའི་ཤམས་ཐབས་ཅན། རྩ་ཕྱག་གཉིས་ཀྱིས་ཧཱུྃ་མཛད་ཀྱི་ཕྱག་རྒྱ་མཛད་པ། ཕྱག་ལྷག་མ་རྣམས་ཀྱིས་རལ་གྲི་ལ་སོགས་པའི་མཚོན་ཆ་སྣ་
ཚོགས་དང་རྒྱུ་མ་དང་མགོ་ཐོད་ཤས་གང་བ་བསྣམས་པ། གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམས་ལ། ལག་པ་རྡོ་རྗེའི་ཁུ་ཚུར་གཉིས་རྒྱབ་
སྤྲད་པའི་མཐེ་ཆུང་གཉིས་ལུ་གུ་རྒྱུད་དུ་སྦྲེལ། མཛུབ་མོ་གཉིས་སྡིགས་མཛུབ་ཏུ་བྱས་པ་གནས་གསུམ་དུ་རེག་ཅིང་། ཨོཾ་བཛྲ་སཏཱ་ཀྲོ་དྷ་ཨ་ན་ལཱརྐ་མ་ཧཱ་བཛྲ་ཀྲོ་དྷ་དྲ་བ་དྲ་བ། བི་དྲ་བ་བི་དྲ་བ། སརྦྦ་ཨ་པ་
ཡ་ནཱ་ཤ་ཡ་ནཱ་ཤ་ཡ་ཧ་ར་ཧ་ར་པྲ་ཎི་ཧཱུྃ་ཕཊ། ཅེས་ལན་གསུམ་གྱིས་བདག་བསྲུང་། ཡང་ལན་གསུམ་བརྗོད་ལ། དང་པོས་འོག་རྡོ་རྗེའི་ས་གཞི་དང་། གཉིས་པས་ཕྱོགས་རྡོ་རྗེའི་ར་བ་མེ་རི་དང་བཅས་པ། གསུམ་པས་
དེའི་ནང་དུ་རྡོ་རྗེའི་གུར་བསམས་ལ། གནས་སྲུང་། ཡང་ལན་གསུམ་བརྗོད་པས། རྣལ་འབྱོར་བསྲུང་བར་བསམ་སྟེ། སྲུང་བའི་འཁོར་ལོ་བསྒོམ་པའོ། །དེ་ནས་རང་གི་ལག་མཐིལ་གཉིས་སུ་ཨ་ཨ་ལས་ཟླ་བའི་

དཀྱིལ་འཁོར་སོགས་ནས་བཟླས་པའི་མཇུག་གི་མཆོད་བསྟོད་ཀྱི་ཐམས་ཅད་རྡོ་རྗེའི་བདག་ཉིད་གཙང་། ཞེས་པའི་བར་རྫོགས་པར་བྱས་ལ། སྔར་གྱི་དཔལ་འབར་ལ་མེ་སྦར་ཏེ་ཐབ་ལ་གཡས་ཕྱོགས་ནས་ལན་གསུམ་བསྐོར་ཞིང་།
ཨོཾ་ཛྭ་ལ་ཛཱ་ལ་ཧཱུཾ། ཞེས་བརྗོད་དེ་མེ་ཚང་གི་ཏིང་ལོ་སྦྱར་ལ་རྩྭ་སྐམ་པོ་གཞན་དང་བཅས་ཏེ་མེ་གསོ། དྲི་བཟང་གི་ཆུ་ལ་ཨོཾ་ཨ་མྲྀ་ཏེ་ཧཱུྃ་ཕཊ། ཅེས་པ་ཁ་ཡར་བཟླས་པས་བྱིན་གྱིས་བརླབས་ནས། སྔགས་དེ་ཉིད་བརྗོད་ཅིང་ཀུ་
ཤའི་འཐོར་ཡབ་ཀྱིས་ཐབ་དང་ཡོ་བྱད་རྣམས་ལ་གཏོར། མཆོད་རྫས་དང་བསྲེག་རྫས་རྣམས་རྡོ་རྗེ་གནོད་སྦྱིན་གྱི་སྔགས་རྒྱས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་
པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། མེ་ཏོག །བདུག་སྤོས། མར་མེ། དྲི། ཞལ་ཟས།
གཞན་ཡང་རོལ་མོ་དང་འཕན་གདུགས་ལ་སོགས་པའི་མཆོད་རྫས་རྣམས་དང་། ཡམ་ཤིང་ལ་སོགས་པའི་བསྲེག་རྫས་རྣམས་དྭངས་ཤིང་ཐོགས་པ་མེད་པ་སོ་སོའི་ལས་སྒྲུབ་
པའི་ནུས་པ་དང་ལྡན་པ་བདུད་རྩིའི་རང་བཞིན་དུ་གྱུར། ཞེས་བརྗོད་ལ་མཆོད་རྫས་རྣམས་ཨོཾ་བཛྲ་ཨརྒྷཾ་ཧཱུཾ། ཨོཾ་བཛྲ་པུཥྤེ་ནས་ཤབྡ་ཧཱུྃ་བར་གྱི་སོ་སོའི་སྔགས་དང་། བསྲེག་རྫས་རྣམས་ཨོཾ་ཨཱཿཧཱུྃ་དང་། །

༄༅། །ཨོཾ་ཨ་མྲྀ་ཏེ་ཧཱུཾ་ཕཊ་ཀྱིས་བྱིན་གྱིས་བརླབ། དེ་ནས་ཐབ་ཡཀྵས་བསང་། ཨོ་ཤས་སྦྱངས། སྟོང་པའི་ངང་ལས་ཨོཾ་བྷ་ཡོངས་སུ་གྱུར་པ་ལས་ཞི་བའི་ཐབ་ཁུང་དཀར་པོ་ཟླུམ་པོ་རྒྱ་
དང་ཚད་ཡོངས་སུ་མ་ཆད་པ་ཁ་སྐྱེར་ལ་རྡོ་རྗེའི་ཕྲེང་བས་བརྒྱན་པ། སྣ་ཚོགས་རྡོ་རྗེ་དང་། རིན་པོ་ཆེ་དང་པདྨས་མཚན་པའི་མུ་ཁྱུད་རིམ་པ་གསུམ་དང་བཅས་པ་དྭངས་ཤིང་
ཐོགས་པ་མེད་པ་མཚན་ཉིད་ཐམས་ཅད་ཡོངས་སུ་རྫོགས་པར་བསམ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས། ཤར་ལྷོ་ནས་མེ་ལྷ་འཁོར་དང་བཅས་པ་ཨོཾ་
བཛྲ་ས་མཱ་ཛ༔ ཞེས་དང་རྡོ་རྗེ་དྲིལ་བུ་འཛིན་པས། ཨོ་ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །བསྲེག་བླུགས་ཞལ་ཟས་བཞེས་སླད་དུ། །འདི་ཉིད་
དུ་ནི་བཞུགས་སུ་གསོལ། །ཨོཾ་ཨགྣ་ཡེ་མ་ཧཱ་ཏེ་ཛ༔ སརྦ་ཀརྨཱ་པྲ་སཱ་དྷ་ཀཿ ཀཱ་རུ་ཎྱ་ཀྲི་ཏ་སཏཱ་ཨརྠ། ཨསྨིནྣནྟི་ཧི་ཏོ་བྷ་ཝ། ཞེས་པས་སྤྱན་དྲངས། པདྨ་ཀ་མ་ལཱ་ཡ་སྭཱ་
གྱིས་གདན་ཕུལ། ཐབ་ཀྱི་དབུས་སུ་པདྨ་དང་ར་སྐྱེས་ཀྱི་གདན་ལ་འཁོད་པ་ནི། མེ་ལྷ་སྐུ་མདོག་དཀར་པོ་ཞལ་གཅིག་ཕྱག་བཞི་པ་གཡས་གཉིས་རིན་པོ་ཆེ་དང་དབྱུག་པ། །

གཡོན་གཉིས་པདྨ་དང་སྤྱི་བླུགས་འཛིན་པ་དྲང་སྲོང་གི་ཚོགས་ཀྱིས་བསྐོར་བ་དང་བཅས་པར་གྱུར་ཞེས་བརྗོད། དེ་ནས་ཨོཾ་ཨརྒྷཾ་ཡེ་ས་པ་རི་ཝཱ་ར་ཞེས་པ་རེ་རེའི་མགོར་སྦྱར་བའི་ཨརྒྷཾ་པྲ་ཏཱི་ཙྪ་
སྭཱ་ཧཱ་སོགས་ནས་ཤཔྡ་པྲ་ཏཱི་ཙྪ་སྭཱ་ཧཱའི་བར་གྱིས་མཆོད་དེ། ཨོཾ་ཨག་ཡེ་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱནྟཾ་ཀུ་རུ་སྭཱ་ཧཱ། ཞེས་སམ། རོ་སྲེག་སོགས་
གཤིན་དོན་ཡིན་ན། ཨོ་ཨགྣ་ཡེ་ཚེ་ལས་འདས་པའི་སྡིག་པ་དང་སྒྲིབ་པ་ཐམས་ཅད་ཅེས་པས་ཡམ་ཤིང་དང་མར་དང་བསྲེག་རྫས་གཞན་རྣམས་ལན་གསུམ་གསུམ་ཕུལ་ལ་མཐར་རྡོ་རྗེ་དྲིལ་བུ་འཛིན་པས། འཇིག་རྟེན་
དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་བྱེད་མེ་ལྷ་ཉིད་ལ་
རྣམ་པར་འདུད། །ཅེས་པས་བསྟོད། མེ་ལྷ་ལ་བསྲེག་རྫས་འབུལ་བ་འདི་འོག་ཏུ་བཤད་ཀྱང་འདིར་བྱས་ན་བདེའོ། །དེ་ནས་རང་གི་སྙིང་ག་ནས་འོད་ཟེར་འཕྲོས་པས། རང་བཞིན་གྱི་གནས་ནས་ཁྲོ་
བོ་འཇིག་རྟེན་གསུམ་ལས་རྣམ་པར་རྒྱལ་བ་ཨོཾ་བཛྲ་ས་མཱ་ཛ༔ ཞེས་དང་སྤྲོ་ན། ཡེ་ཤེས་བསྐལ་པ་སོགས་བརྗོད་དེ། ཨོཾ་པདྨ་ཀ་མ་ལཱ་ཡ་སྟཾ་ཞེས་པས་གདན་ཕུལ་ལ། མེ་ལྷའི་ལྟོ་བ་ཡངས་

༄༅། །པར་པད་ཉིའི་གདན་ལ་འཁོད་པ་ནི་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བ་དབུ་མཐའ་ཡས་པ་ཕྱག་མཐའ་ཡས་པ། སྐུ་མདོག་སྔོན་པོ་སྦྲུལ་དང་མི་
སྡུག་པའི་རྒྱན་གྱིས་བརྒྱན་པ་སྟག་གི་པགས་པའི་ཤམ་ཐབས་ཅན། རྩ་ཕྱག་གཉིས་ཀྱིས་ཧཱུྃ་མཛད་ཀྱི་ཕྱག་རྒྱ་མཛད་པ། ཕྱག་ལྷག་མ་རྣམས་ཀྱིས་རལ་གྲི་ལ་སོགས་པའི་
མཚོན་ཆ་སྣ་ཚོགས་དང་རྒྱུ་མ་དང་མགོ་ཐོད་ཤས་གང་བ་བསྣམས་པ། གཡོན་བརྐྱང་གི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ། དེ་ནས་ཨོཾ་མ་ཧཱ་
ཀྲོ་དྷ་རཱ་ཛ་རེ་རེའི་མགོར་སྦྱར་བའི་ཨརྒྷཾ་པྲ་ཏི་ཙྪ་སྭཱ་ཧཱ། པཥྤེ་ནས་ཤབྡ་པྲ་ཏཱིཙྪ་སྭཱ་ཧཱ། བར་གྱིས་མཆོད། ཆོས་ཉིད་སྟོང་པ་སོགས་ནས་བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་
བསྟོ༑ ཨོཾ་བཛྲ་སཏཱ་ཀྲོ་དྷ་སོགས་ནས་པྲ་ཎཱ་ན་ཧཱུཾ་ཕཊ། བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་སམ། ཚེ་ལས་འདས་པ་
ཞེས་བསྒྱུར་བ་ལན་གསུམ་གྱིས་ཡམ་ཤིང་དང་། ཡང་གསུམ་གྱིས་མར། ཡང་གསུམ་གྱིས་སྦག་རྫས་ཕུལ། བཅོམ་ལྡན་འདས་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བས་བདག་དང་སེམས་ཅན་

ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། བྱང་ཆུབ་མ་ཐོབ་ཀྱི་བར་གྱི་བར་ཆད་ཐམས་ཅད་ཉེ་བར་ཞི་བར་མཛད་དུ་གསོལ། །ཞེས་སམ་གཤིན་དོན་
ཡིན་ན། ཚེ་ལས་འདས་པས་གཙོར་བྱས་པའི་བདག་དང་སེམས་ཅན་སོགས་བརྗོད་པ་འོག་མ་ཀུན་ལ་འགྲེའོ། །སླར་ཡང་རང་གི་སྙིང་ག་ནས་འོད་ཟེར་འཕྲོས་པས་རང་བཞིན་གྱི་གནས་
ནས་དཀོན་མཆོག་རིན་པོ་ཆེ་རྣམ་པ་གསུམ་གྱི་ངོ་བོར་བཞུགས་པའི་སངས་རྒྱས་བྱང་སེམས་བསམ་གྱིས་མི་ཁྱབ་པ་ཨོཾ་བཛྲ་ས་མཱ་ཛ༔ ཨོཾ་པདྨ་ཀ་མ་ལཱ་ཡ་ཧཱུཾ། ཞེས་པས་གདན་
ཕུལ་ནས་ཐབ་ཀྱི་ཤར་ལྷོར་པད་ཟླའི་གདན་ལ་བཞུགས་པར་བསམས་ལ། ཨོཾ་བུདྡྷཱ་དྷརྨཱ་སདྒྷེ་བྷྱཿཞེས་རེ་རེའི་མགོར་སྦྱར་བའི་ཨརྒྷཾ་པྲ་ཏཱི་ཙྪ་སྭཱ་ཧཱ་ནས་ཤརྡ་པྲ་ཏཱིཙྪ་སྭཱ་ཧཱའི་བར་གྱིས་མཆོད། སྟོན་པ་
བླ་མེད་སོགས་ཀྱིས་བསྟོད་དེ། མཉེས་བཞིན་དུ་མེ་ལྷའི་ཐུགས་ཀར་ཟླ་གདན་ལ་འཁོད་པར་བསམ། དེ་དག་གི་ཐུགས་ཀའི་འོད་ཟེར་དང་རང་གི་སྙིང་ག་ནས་འོད་ཟེར་འཕྲོས་པས་
སེམས་ཅན་ཐམས་ཅད་ཀྱི་སྡིག་སྒྲིབ་བཀུག་སྟེ། མེ་ལ་ཐིམ་པས་སྡིག་སྒྲིབ་ཐམས་ཅད་ཡེ་ཤེས་ཀྱི་མེས་བསྲེག་པར་གྱུར་ཞེས་བརྗོད། ན་མོ་རཏྣ་ཏྲ་ཡཱ་ཡ་བུདྡྷ་དྷརྨཱ་སངྒྷེ་བྷྱཿ

༄༅། །བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱནྟཾ་ཀུ་རུ་སྭཱ་ཧཱ། ཞེས་སམ། ཚེ་ལས་འདས་པ་ཞེས་བསྒྱུར་བ་ཚར་གསུམ་རེས་ཡམ་ཤིང་དང་། མར་དང་།
སྦག་རྫས་དབུལ། དཀོན་མཆོག་རིན་པོ་ཆེ་རྣམ་པ་གསུམ་གྱིས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། བྱང་ཆུབ་མ་ཐོབ་ཀྱི་
བར་གྱི་བར་ཆད་ཐམས་ཅད་ཉེ་བར་ཞི་བར་མཛད་དུ་གསོལ། ཞེས་གསོལ་བ་གདབ། སླར་ཡང་རང་གི་ཐུགས་ཀ་ནས་འོད་ཟེར་འཕྲོས་པས་རང་བཞིན་གྱི་གནས་ནས་བཅོམ་ལྡན་
འདས་དཔལ་རྡོ་རྗེ་སེམས་དཔའ་ཨོཾ་བཛྲ་ས་མཱ་ཛཿཨོཾ་པདྨ་ཀ་མ་ལཱ་ཡ་སྟྭཾ། འཇིག་རྟེན་གསུམ་རྒྱལ་གྱི་ལྟོ་བར་པད་ཟླའི་གདན་ལ་བཞུགས་པ་ནི་རྡོ་རྗེ་སེམས་དཔའ་སྐུ་
མདོག་དཀར་པོ་རབ་ཏུ་དགེས་པའི་སྤྱན་གདངས་པ་སོགས་ནས་སེམས་དཔའི་སྐྱིལ་མོ་ཀྲུང་གིས་བཞུགས་པ། ཨོཾ་བཛྲ་སཏཱ་རེ་རེའི་མགོར་སྦྱར་བའི་ཨརྒྷཾ་པྲ་ཏིཙྪ་སྭཱ་ཧཱ། པཥྤེ་ནས་ཤབྡ་
པྲ་ཏཱིཙྪ་སྭཱ་ཧཱའི་བར་གྱིས་མཆོད། རྡོ་རྗེ་སེམས་དཔའི་སེམས་དཔའ་ཆེ། །རྡོ་རྗེ་དེ་བཞིན་གཤེགས་པ་ཀུན། །རྡོ་རྗེ་དང་པོ་ཀུན་ཏུ་བཟང་། །ཕྱག་འཚལ་རྡོ་རྗེ་སེམས་དཔའ་

ལའོ༑ །ཞེས་པས་བསྟོད། ཨོཾ་བཛྲ་སཏྭ་ཧཱུཾ། བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་སམ། ཚེ་ལས་འདས་པ་ཞེས་བསྒྱུར་བ་
ལན་གསུམ་རེས་ཡམ་ཤིང་དང་། མར་དང་། སྦག་རྫས་ཕུལ། བཅོམ་ལྡན་འདས་རྡོ་རྗེ་སེམས་དཔས་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་བྱང་ཞིང་དག་པར་བྱིན་གྱིས་
བརླབ་ཏུ་གསོལ་ཞེས་བརྗོད། དེ་ནས་རྡོ་རྗེ་སེམས་དཔའི་ལྟོ་བར་དབུས་སུ་སེང་གེའི་ཁྲི་སོགས་ནས། སྲོག་ཆགས་ལ་སོགས་པ་སོ་སོའི་གདན་རྣམས་ཡོངས་སུ་རྫོགས་པར་གྱུར་ཞེས་པ་
བར་བརྗོད་ལ། སླར་ཡང་རང་གི་སྙིང་ག་ནས་འོད་ཟེར་འཕྲོས་པས་རང་བཞིན་གྱི་གནས་ནས། བཅོམ་ལྡན་འདས་ཀུན་རིག་རྣམ་པར་སྣང་མཛད་ཀྱི་ལྷ་ཚོགས་འཁོར་དང་བཅས་
པ་ཨོཾ་བཛྲ་ས་མཱ་ཛ༔ ཞེས་དང་སྤོས་དང་བཅས་པའི་རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་སོགས་ནས་པདྨ་ཀ་མ་ལཱ་ཡ་སྟཾ་གྱི་བར་དཀྱིལ་ཆོག་བཞིན་བྱས་ལ། རྡོ་རྗེ་སེམས་དཔའི་ལྟོ་བར་སོ་སོའི་
གདན་ལ་འཁོད་པ་ནི། དབུས་སུ་བཅོམ་ལྡན་འདས་ཀུན་རིག་རྣམ་པར་སྣང་མཛད་སོགས་ནས་རྡོ་རྗེ་སྐྱིལ་མོ་ཀྲུང་གིས་བཞུགས་པ། ཤར་དུ་སྦྱོང་བའི་རྒྱལ་པོ་སོགས་ནས་པདྨ་

༄༅། །དང་ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ་ཞེས་པའི་བར་བུམ་པའི་ནང་བཞིན་བརྗོད། དེའི་ཕྱི་རོལ་གྱི་རིམ་པའི་ཕྱོགས་བཞིར་ཟླ་བའི་དཀྱིལ་འཁོར་
བཞི་བཞི་སྟེ་བཅུ་དྲུག་གི་སྟེང་དུ་ཤར་དུ་བྱང་ཆུབ་སེམས་དཔའ་བྱམས་པ་མཐོང་བ་དོན་ཡོད་སོགས་ནས་སེམས་དཔའི་སྐྱིལ་མོ་ཀྲུང་གིས་བཞུགས་པ། དེའི་ཕྱི་རོལ་གྱི་རིམ་པའི་
ཕྱོགས་བཞིར་ཟླ་བའི་དཀྱིལ་འཁོར་བཞི་བཞི་སྟེ་བཅུ་དྲུག་གི་སྟེང་དུ་ཤར་དུ་འཕགས་པ་དགའ་བོ་སོགས་ནས་ཚངས་པར་སྤྱོད་པའི་ཆ་ལུགས་ཅན། སེམས་དཔའི་སྐྱིལ་མོ་ཀྲུང་
གིས་བཞུགས་པ། རིམ་པ་དེ་ཉིད་ཀྱི་མཚམས་བཞི་དང་ཕྱོགས་བཞིའི་གཡས་གཡོན་གཉིས་ཏེ་གནས་བཅུ་གཉིས་ཀྱི་ཟླ་བའི་དཀྱིལ་འཁོར་གྱི་སྟེང་དུ་ཤར་དུ་གདུང་བ་སེལ་བ་
སོགས་ནས་བསྣམས་ཤིང་རྡོ་རྗེ་སྐྱིལ་མོ་ཀྲུང་གིས་བཞུགས་པ། རིམ་པ་དེ་ཉིད་ཀྱི་ཕྱིའི་ཕྱོགས་བཞིའི་དབུས་དང་གཡས་གཡོན་གཉིས་རྒྱབ་རྣམས་སུ་ཉི་མའི་དཀྱིལ་འཁོར་རེ་རེ་
སྟེ་བཅུ་དྲུག་གི་སྟེང་དུ་ཤར་དུ་ཁྲོ་བོ་འཇིག་རྟེན་གསུམ་སྣང། དེའི་གཡས་སུ་བདུད་རྩི་འཁྱིལ་པ། གཡོན་དུ་དུས་ཀྱི་སྲིན་མོ། རྒྱབ་ཏུ་དུས་ཀྱི་ལྕགས་ཀྱུ་མ། ལྷོར་ཁྲོ་

བོ་འཇིག་རྟེན་གསུམ་འདུལ་སོགས་ནས་སྐུ་མདོག་མ་ངེས་པ་དབུ་དང་ཕྱག་མཐའ་ཡས་པ་སྦྲུལ་དང་མི་སྡུག་པའི་རྒྱན་གྱིས་བརྒྱན་པ། དེའི་ཕྱི་རོལ་གྱི་རིམ་པའི་གདན་རྣམས་ཀྱི་
སྟེང་དུ་ཚངས་པ་དང་བརྒྱ་བྱིན་ལ་སོགས་པའི་ཕྱོགས་སྐྱོང་བཅུ་སོགས་ནས་བསམ་གྱིས་མི་ཁྱབ་པས་བསྐོར་བ་ཞེས་པའི་བར་བརྗོད་པས་གསལ་གདབ། ཨོ་བྷི་ཏ་བྷྲི་ཏ་སོགས་ཀྱིས་བྱིན་གྱིས་བརླབ།
ཨོཾ་བུདྡྷ་ཨ་བྷི་ཥིཉྩ་སོགས་ཀྱིས་དབང་བསྐུར་རོ། །དེ་ནས་མཆོད་པ་རྣམས་བསང་སྦྱངས་བྱིན་བརླབས་ནས། རབ་འབྱམས་རྒྱ་མཚོ་ནས་བརྩམས་ཏེ། འཇིག་རྟེན་པ་ཀུན་བསྟོད་པར་བགྱི། །ཞེས་པས་བསྟོད་
པའི་བར་དཀྱིལ་ཆོག་མདུན་བསྐྱེད་ཀྱི་སྐབས་བཞིན་ནམ་བསྡུ་ན་སྔགས་མཆོད་ཙམ་དང་། བསྟོད་པ་བསྡུས་པ་རྗེས་ཆོག་ལྟར་བྱའོ། །བསྟོད་རིང་ཡིན་ནའང་དྲིལ་གསིལ་དང་རྡོ་རྗེ་གསོར་ཞིང་ཕྱག་སྟབས་ཙམ་མ་གཏོགས་ལྷ་སོ་སོའི་ཕྱག་ཆེན་བཅའ་
མི་དགོས་ཏེ་གོང་དུ་དམ་རྒྱ་སོགས་ཀྱི་རྒྱས་འདེབས་རྣམས་མེད་པས་སོ། །འོན་ཀྱང་ཅུང་ཟད་དལ་ཞིང་སྤྲོ་ན་ཕྱག་ཆེན་ལྔ་དང་དྲིལ་གསིལ་གསུམ་བསྟོད་པ་མ་རྫོགས་ཀྱི་བར་དུ་མཛད་པའི་སྲོལ་ཡོད། དེ་ནས་བསྲེག་རྫས་འབུལ་བ་ནི། གཙོ་བོ་ལ་
ཡམ་ཤིང༌། ཨོཾ་ན་མོ་བྷ་ག་ཝ་ཏེ་སོགས་རྩ་རིག་གམ་བསྐྱེད་སྔགས་གང་གང་རུང་ཚར་རེ་ལ་ཡམ་ཤིང་རེ་བགྲངས་པའི་བརྒྱ་རྩ་བརྒྱད་སོང་བའི་མཐར། བཅོམ་ལྡན་འདས་ཀུན་རིག་རྣམ་པར་སྣང་མཛད་ཀྱིས་བདག་

༄༅། །དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་སམ། ཚེ་ལས་འདས་པའི་སྡིག་པ་དང་སོགས་བསྒྱུར་བ་འོག་མ་རྣམས་ལའང་འགྲེའོ། །
དེ་བཞིན་དུ་མར་བརྒྱ་དང་བརྒྱད། བསྲེག་རྫས་གཞན་རྣམས་ལ་བརྒྱ་དང་བརྒྱད་སོང་བའི་མཐར་སྤེལ་ཚིག་དང་བཅས་ཏེ་འབུལ། སྦྱོང་རྒྱལ་ལ་ཡམ་ཤིང་ཨོཾ་སརྦ་བིད་ཧཱུྃ་ཉེར་གཅིག་གི་གྲངས་མཉམ་དུ་ཕུལ་མཐར། བཅོམ་ལྡན་
འདས་སྦྱོང་བའི་རྒྱལ་པོས་བདག་དང་སེམས་ཅན་ཐམས་ཅད་ཀྱི་སོགས་གོང་ལྟར་བྱ། མར་དང་བསྲེག་རྫས་གཉིས་པོ་ལའང་འདྲ། དེ་བཞིན་གཤེགས་པ་གཞན་གསུམ་ལ་ཡམ་ཤིང་། ཨོཾ་སརྦ་བིད་ཕཊ་ལན་
གསུམ༑ ཨོཾ་སརྦ་བིད་ཨལན་གསུམ། ཨོཾ་སརྦ་བིད་ཏཱ་ཐ་ལན་གསུམ་གྱི་གྲངས་མཉམ་དུ་ཕུལ་མཐར། བཅོམ་ལྡན་འདས་རྒྱལ་མཆོག་རིན་ཆེན། ཤཱཀྱ་རིགས་དབང་། མེ་ཏོག་ཆེར་རྒྱས་
ཏེ་དེ་བཞིན་གཤེགས་པ་གསུམ་གྱིས་བདག་དང་སེམས་ཅན་སོགས་དང་། མར་དང་བསྲེག་རྫས་གཉིས་ལའང་འདྲ། དེ་བཞིན་དུ་མན་ཆད་རྣམས་ལ་བཞི་ཚན་དུ་བྱས་ན་སྟབས་བདེ་བས། ཡུམ་བཞི་ལ་ཡམ་ཤིང་། ཨོ་
བུདྡྷ་ལོ་ཙ་ནི་སོགས་གསུམ། ཨོཾ་བཛྲ་མཱ་མ་ཀཱི་སོགས་གསུམ། ཨོཾ་བཛྲ་པཎྜ་རེ་སོགས་གསུམ། ཨོཾ་བཛྲ་ཏཱ་རེ་སོགས་ཀྱི་གྲངས་མཉམ་དུ་ཕུལ་མཐར། སྤྱན་མ། མཱ་མ་ཀི། གོས་དཀར་མོ། །

སྒྲོལ་མ་སྟེ་ཡུམ་བཞིས་ཀྱང་བདག་དང་སོགས་དང་། མར་དང་བསྲེག་རྫས་གཉིས་ལའང་འདྲ། སེམས་དཔའ་རྣམས་ལ། ཨོཾ་བཛྲ་སཏཱ་སོགས་ནས། སཱ་དྷུ་དྷ་གསུམ་སོང་བའི་མཐར། རྡོ་རྗེ་སེམས་དཔའ། །
རྡོ་རྗེ་རྒྱལ་པོ། རྡོ་རྗེ་ཆགས་པ། རྡོ་རྗེ་ལེགས་པ་སྟེ་ཤར་ཕྱོགས་ཀྱི་སེམས་དཔའ་བཞིས་ཀྱང་བདག་དང་སོགས་མན་ཆད་འདྲའོ། །ཨོཾ་བཛྲ་རཏྣ་སོགས་གསུམ་གསུམ། རྡོ་རྗེ་རིན་ཆེན།
རྡོ་རྗེ་གཟི་བརྗིད། རྡོ་རྗེ་རྒྱལ་མཚན། རྡོ་རྗེ་བཞད་པ་སྟེ་ལྷོ་ཕྱོགས་ཀྱི་སེམས་དཔའ་བཞིས་ཀྱང་བདག་དང་སོགས་འདྲ། ཨོཾ་བཛྲ་དྷརྨ་སོགས་གསུམ་གསུམ། རྡོ་རྗེ་ཆོས། རྡོ་རྗེ་
རྣོན་པོ། རྡོ་རྗེ་རྒྱུ། རྡོ་རྗེ་སྨྲ་བ་སྟེ་ནུབ་ཕྱོགས་ཀྱི་སེམས་དཔའ་བཞིས་ཀྱང་བདག་དང་སོགས་འདྲ། ཨོཾ་བཛྲ་ཀརྨ་སོགས་གསུམ་གསུམ། རྡོ་རྗེ་ལས། རྡོ་རྗེ་སྲུང་བ། རྡོ་རྗེ་
གནོད་སྦྱིན། རྡོ་རྗེ་ཁུ་ཚུར་ཏེ་བྱང་ཕྱོགས་ཀྱི་སེམས་དཔའ་བཞིས་ཀྱང་བདག་དང་སོགས་འདྲ། ཨོ་བཛྲ་ལཱ་སྱ་སོགས་གསུམ་གསུམ། སྒེག་མོ་མ། ཕྲེང་བ་མ། གླུ་མ། གར་
མ་སྟེ་ནང་གི་ལྷ་མོ་བཞིས་ཀྱང་སོགས་འདྲ། ཨོཾ་བཛྲ་དྷུ་པེ་སོགས་གསུམ་གསུམ། བདུག་སྤོས་མ། མེ་ཏོག་མ། མར་མེ་མ། དྲི་ཆབ་མ་སྟེ་ཕྱིའི་ལྷ་མོ་བཞིས་ཀྱང་སོགས་འདྲ། ཨོཾ་

༄༅། །བཛྲ་ཨཾ་ཀུ་ཤ་སོགས་གསུམ་གསུམ། རྡོ་རྗེ་ལྕགས་ཀྱུ། རྡོ་རྗེ་ཞགས་པ། རྡོ་རྗེ་ལྕགས་སྒྲོག །རྡོ་རྗེ་འབེབས་པ་སྟེ་སྒོ་བ་བཞིས་ཀྱང་བདག་དང་སོགས་འདྲ། འདི་
མན་གྱི་མགྲོན་ཐབས་པའི་སྡེ་ཚན་རྣམས་ལ་རྩ་རིག་གསུམ་དང་། བྱང་ཆུབ་སེམས་དཔའ་བྱམས་པ་མཐོང་བ་དོན་ཡོད་སོགས་ནས་ཀུན་ཏུ་བཟང་པོ་སྟེ་སེམས་དཔའ་བཅུ་དྲུག་གིས་ཀྱང་བདག་
དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤིནྟཾ་ཀུ་རུ་སྭཱ་ཧཱ། ཞེས་པས་ཡམ་ཤིང་དང་། ཡང་གསུམ་རེས་མར་དང་། ཡང་གསུམ་རེས་སྦག་རྫས་འབུལ་བ་ཀུན་ལ་འགྲེ། རྩ་རིག་གསུམ་
དང་། འཕགས་པ་དགའ་བོ། སྒྲ་གཅན་འཛིན། ཤཱ་རིའི་བུ། མོངྒལ་གྱི་བུ། རབ་འབྱོར། འཆར་ཀ །མ་འགགས་པ་སོགས་ནས་འོད་སྲུངས་ཏེ་ཉན་
ཐོས་ཆེན་པོ་བཅུ་དྲུག་གིས་ཀྱང་བདག་དང་སོགས་འདྲ། རྩ་རིག་གསུམ་དང་གདུང་བ་སེལ་བ་སྣང་བ་བརྩེགས་པ་སོགས་ནས་ཡིད་མྱུར་བ་སྟེ་རང་རྒྱལ་བཅུ་གཉིས་ཀྱིས་བདག་དང་
སོགས་འདྲ། རྩ་རིག་གསུམ་དང་ཁྲོ་བོ་བཞི། ཕོ་ཉ་བཞི། མངག་པ་བཞི། བྲན་བཞི་སྟེ་སྒོ་བ་བཅུ་དྲུག་གིས་ཀྱང་སོགས་འདྲ། ཕྱིའི་འཁོར་ཡུག་པ་རྣམས་ལ་རྩ་རིག་གསུམ་དང་ཕྱོགས་སྐྱོང་།

བཅུ་དང་། རྒྱལ་ཆེན་བཞི་དང་། འཇིགས་བྱེད་དགུ་སོགས་ནས་འཇིག་རྟེན་པའི་ཚོགས་འཁོར་དང་བཅས་པ་རྣམས་ཀྱིས་བདག་དང་སེམས་ཅན་ཐམས་ཅད་བྱང་ཆུབ་མ་ཐོབ་
ཀྱི་བར་གྱི་བར་ཆད་ཐམས་ཅད་ཤཱིནྟཾ་ཀུ་རུ་སྭཱ་ཧཱ། ཞེས་པས་ཡམ་ཤིང་དང་། དེ་བཞིན་དུ་མར་དང་བསྲེག་རྫས་གཞན་རྣམས་ལའང་འདྲའོ། །དེ་ནས་ཏིལ་བརྒྱ་རེ་དང་རྩ་རིག་བརྒྱ་རེ་གྲངས་མཉམ་དུ་སོང་མཐར།
བཅོམ་ལྡན་འདས་ཀུན་རིག་རྣམ་པར་སྣང་མཛད་འཁོར་དང་བཅས་པས་བདག་དང་སེམས་ཅན་ཐམས་ཅད་སོགས་བརྗོད་ཅིང་ཅི་མང་བསགས་ནས་མཐར། མཆོད་པ་ཁ་གསོས་ལ། ཨོཾ་བཛྲ་ཡཀྵ་
སོགས་ནས། འཇིག་རྟེན་པ་ཀུན་བསྟོད་པར་བགྱི་ཞེས་པའི་བར་ཀུན་རིག་རྗེས་ཆོག་ལྟར་རོ། །དེ་ནས་ཐལ་མོ་སྦྱར་ཏེ། བཅོམ་ལྡན་འདས་ཀུན་རིག་རྣམ་པར་སྣང་མཛད་འཁོར་དང་བཅས་པས་
བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ། །ཞེས་པས་གསོལ་བ་གདབ་པ་འདི་མ་ཆད་པ་གལ་ཆེ་སྟེ་ལྷ་ཐམས་ཅད་ལ་
གསོལ་གདབ་འདི་ལས་མེད་པའི་ཕྱིར་རོ། །སླར་ཡང་འཇིག་རྟེན་གསུམ་རྒྱལ་ལ། ཨོཾ་བཛྲ་ས་ཏཱ་ཀྲོ་དྷ་སོགས་ནས་པྲ་ཎཱ་ན་ཧཱུྃ་ཕཊ། བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་

༄༅། །ཅད་ཤཱིནྟཾ་ཀུ་རུ་སྭཱ་ཧཱ་ཞེས་ལན་བདུན་རེས་ཡམ་ཤིང་མར་སྦག་རྫས་རྣམས་ཕུལ། ཐལ་མོ་སྦྱར་ཏེ། བཅོམ་ལྡན་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བས་བདག་དང་སེམས་
ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པ་དང་། བྱང་ཆུབ་མ་ཐོབ་ཀྱི་བར་གྱི་བར་ཆད་ཐམས་ཅད་ཉེ་བར་ཞི་བར་མཛད་དུ་གསོལ། །ཞེས་གསོལ་བར་
གདབ་། ཡང་སྙིང་ག་ནས་འོད་ཟེར་འཕྲོས་པས་ཕྱོགས་སྐྱོང་འབྱུང་པོ་བགེགས་ཀྱི་རིགས་འཁོར་དང་བཅས་པ་ཐམས་ཅད་ཨཱ་ཀཪྵ་ཡ་ཛ༔ ཞེས་པས་བཀུག་སྟེ་ཐབ་ཀྱི་ཕྱོགས་གཅིག་ཏུ་
འཁོད་པར་བསམས་ལ། ཨོ་ལོ་ཀ་པཱ་ལ་ས་པ་རི་ཝཱ་ར་བདག་དང་སེམས་ཅན་ཐམས་ཅད་ཀྱི་འགལ་རྐྱེན་བར་ཆད་ཐམས་ཅད་ཤིནྟཾ་ཀུ་རུ་སྭཱ་ཧཱ་ཞེས་པས་ཕྱོགས་སྐྱོང་། ཨོཾ་སརྦ་ལོ་ཀ་ཀཱ་
ར་ས་པ་རི་ཝཱ་ར་བདག་དང་སེམས་ཅན་ཐམས་ཅད་ཀྱི་འགལ་རྐྱེན་བར་ཆད་ཐམས་ཅད་ཤཱནྟཾ་ཀུ་རུ་སྭཱ་ཧཱ་ཞེས་པས་འབྱུང་པོ། ཨོཾ་སརྦ་བིགྷྣཱན་ས་པ་རི་ཝཱ་ར་བདག་དང་སེམས་ཅན་
ཐམས་ཅད་ལ་གནོད་འཚེའི་བསམ་པ་ཐམས་ཅད་ཤིནྟཾ་ཀུ་རུ་སྭཱ་ཧཱ། ཞེས་པས་བགེགས་རྣམས་ལ་ཡམ་ཤིང་ལན་གསུམ་རེ་འབུལ། དེ་བཞིན་དུ་མར་ལན་གསུམ་རེ་དང་། སྦག་རྫས་ལན་གསུམ་རེ་དབུལ། སླར་

ཡང་སྙིང་ག་ནས་འོད་ཟེར་འཕྲོས་པས་ཆོས་སྐྱོང་བའི་སྲུང་མ་རྡོ་རྗེ་ནག་པོ་ཆེན་པོ་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཨོཾ་པདྨ་ཀ་མ་ལཱ་ཡ་སྟེ་ཞེས་གདན་ཕུལ་ནས་ཐབ་ཀྱི་ཕྱོགས་
གཅིག་ཏུ་འཁོད་པར་བསམས་ལ། ཨོཾ་མ་ཧཱ་ཀཱ་ལཱ་ཡ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། བདག་དང་སེམས་ཅན་ཐམས་ཅད་ཀྱི་འགལ་རྐྱེན་བར་ཆད་ཐམས་ཅད་ཤཱནྟཾ་ཀུ་རུ་སྭཱ་ཧཱ་ཞེས་ལན་གསུམ་
གྱིས་ཡམ་ཤིང་དང་། དེ་བཞིན་དུ་མར་དང་། སྦག་རྫས་ཀྱང་ལན་གསུམ་རེ་ཕུལ། དཔལ་རྡོ་རྗེ་ནག་པོ་ཆེན་པོ་འཁོར་དང་བཅས་པས་བདག་དང་སེམས་ཅན་ཐམས་ཅད་ཀྱི་བྱང་ཆུབ་མ་ཐོབ་ཀྱི་
བར་གྱི་བར་ཆད་ཐམས་ཅད་ཉེ་བར་ཞི་བར་མཛད་དུ་གསོལ། ཞེས་པས་བར་ཆད་ཞི་བར་གསོལ་བ་གདབ། སླར་ཡང་སྙིང་ག་ནས་འོད་ཟེར་འཕྲོས་པས་རིགས་དྲུག་གིས་བསྡུས་པའི་
སེམས་ཅན་ཐམས་ཅད་བཀུག་སྟེ་ཐབ་ཀྱི་ཉེ་འཁོར་དུ་འཁོད་པར་བསམས་ནས། རྩ་རིག་ལན་གསུམ་རེས་ལམ་ཤིང་དང་། མར་དང་། སྦག་རྫས་རྣམས་བྱིན་ལ། མཐར་རིགས་དྲུག་གི་སེམས་ཅན་
ཐམས་ཅད་ལ་སྦྱིན་ནོ། །རང་རང་སོ་སོའི་བསམ་པ་དང་མཐུན་པའི་ལོངས་སྤྱོད་ཟད་མི་ཤེས་པ་འབྱུང་བར་གྱུར་ཅིག །ཐམས་ཅད་སྡུག་བསྔལ་ལས་གྲོལ་ནས་མྱུར་དུ་

༄༅། །འཚང་རྒྱ་བར་གྱུར་ཅིག །ཅེས་བརྗོད། དེ་ནས་བསྲེག་རྫས་ཀྱི་ལྷག་མ་རྣམས་མེ་ལྷ་ལ། ཨོཾ་ཨག་ཡེ་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱིནྟཾ་
ཀུ་རུ་སྭཱ་ཧཱ་ཞེས་ལན་བདུན་ལ་སོགས་པས་ཡམ་ཤིང་དང་། དེ་བཞིན་དུ་མར་དང་། སྦག་རྫས་ཀྱང་དབུལ། ཨོཾ་ཨགྣ་ཡེ་ས་པ་རི་ཝཱ་ར་རེ་རེའི་མགོར་སྦྱར་བའི་ཨརྒྷཾ་པྲ་ཏིཙྪ་སྭཱ་ཧཱ་ནས་ཤབྡ་པྲ་ཏིཙྪ་སྭཱ་ཧཱའི་བར་གྱིས་
མཆོད། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག །
འཇིགས་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད་དོ། །གསུམ་པ་རྗེས་ནི། གཏོར་མ་དང་པོ་གཉིས་ཕྱོགས་སྐྱོང་དང་འབྱུང་པོ་ལ་ཆ་གསུམ་ལྟར་ཕུལ། གསུམ་པ་གཞི་བདག་ལ་ཨོ་བྷ་མི་པ་ཏི་ས་པ་རི་
ཝཱ་ར་ཨ་ཀཱ་རོ་སོགས་ཀྱིས་བསྔོས་ནས། མཆོད་སྦྱིན་གྱི་གཏོར་མ་འདི་གཞི་བདག་གཉུག་མར་གནས་པ་རྣམས་ལ་འབུལ་ལོ། །གནོད་པ་དང་གདུག་པའི་བསམ་པ་ཐམས་ཅད་ཉེ་
བར་ཞི་བ་དང་། བདག་ཅག་འཁོར་དང་བཅས་པ་རྣམས་ཀྱི་བསམ་དོན་ཐམས་ཅད་ཆོས་བཞིན་དུ་འགྲུབ་པའི་སྟོང་གྲོགས་མཛད་དུ་གསོལ། ཞེས་བརྗོད། གཏོར་མ་ཕྱི་མ་གསུམ་

རིགས་དྲུག །ཡི་དྭགས། བགེགས་རྣམས་ལ་སོ་སོའི་ཆོ་གས་བཏང་ངོ་། །མཆོད་པ་རྣམས་ཁ་གསོས་ལ། རང་ཉིད་ལ་ཨོཾ་བུདྡྷ་སོགས་ཀྱིས་དབང་བསྐུར་བ་ནས་ཡི་གེ་བརྒྱ་པ་ནོངས་པ་བཟོད་པར་གསོལ་བའི་བར་དཀྱིལ་ཆོག་བཞིན་བྱས་ལ།
དེ་དག་ཐམས་ཅད་བཟོད་པར་མཛོད། །ཅེས་པའི་རྗེས་སུ། ཨོ་ཁྱེད་ཀྱིས་སེམས་ཅན་དོན་ཀུན་མཛད་ཅེས་སོགས་དང་། བཛྲ་མུཞེས་པས་འཇིག་རྟེན་ལས་འདས་པའི་ལྷ་ཐམས་ཅད་རང་
བཞིན་གྱི་གནས་སུ་གཤེགས་སུ་གསོལ། བདག་གི་དོན་དང་གཞན་གྱི་དོན། །བསྒྲུབས་ཀྱིས་བཞུད་ཅིག་བྱིན་ཟ་ཁྱོད། །ཇི་བཞིན་དུས་སུ་སླར་གཤེགས་ཏེ། །བདག་གི་དངོས་
གྲུབ་ཐམས་ཅད་སྒྲུབས། །ཞེས་པས་མེ་ལྷ་དང་། མཆོད་སྦྱིན་གནས་འདིར་གང་ལྷགས་པའི། །ཞེས་སོགས་ཀྱི་མཐར། སརྦ་བྷུ་ཏ་གཙྪ། ཞེས་དང་མཐེབ་སྲིན་གྱིས་སེ་གོལ་བྱས་པས་འཇིག་རྟེན་
པའི་ཚོགས་ཐམས་ཅད་སོ་སོའི་གནས་སུ་གཤེགས་པར་བསམས་ལ་བཀྲ་ཤིས་བྱའོ། ། གཉིས་པ་རོ་སྲེག་གི་དམིགས་བསལ་ལ། གང་ཟག་ཕལ་པ་ལ་བྱ་བ་ཡོན་བདག་གི་ཚུལ་དུ་སྦྱང་བ་དང་། མཆོག་ལ་བྱ་བ་མཆོད་
གནས་ཀྱི་ཚུལ་དུ་སྦྱང་བ་གཉིས་ལས། དང་པོ་ནི། ཆོ་ག་གཞན་ཐམས་ཅད་སྔར་དང་འདྲ་བ་ལས། སྦྱོར་བའི་གོང་དུ་དཔའ་བོ་གཅིག་པའི་བདག་བསྐྱེད་སྔོན་དུ་བཏང་ནས། རྣམ་རྒྱལ་བུམ་པ་དཀྱིལ་ཆོག་ལྟར་བསྒྲུབས་ལ། རོའི་མདུན་དུ་སྦྱང་

༄༅། །བའི་ཆས་རྣམས་བཤམས་ཏེ། གཏོར་མ་དེ་ཉིད་རོ་ལ་བསྐོར་ཞིང་། ཨོཾ་སརྦ་བིགྷྣཱན་ན་མཿསརྦ་ཏ་ཐཱ་ག་ཏེ་བྷོ་སོགས་ཀྱི་ཞི་བས་སྦྱངས། རྡོ་རྗེ་གསོར་ལ་སུམྦྷ་བརྗོད་ཅིང་ཏིང་ལོ་དང་ཆང་བུ་བསྐོར་བ་ལན་གསུམ་
གྱིས་ཞི་དྲག་ཕྱེད་མས་སྤུངས་ལ། ཚེ་ལས་འདས་པ་ཆེ་གེ་མོ་གསོན་གྱི་དུས་ན་ཚེ་གནས་པ་དང་། གཤིན་གྱི་དུས་ན་སྡིག་པ་སྦྱོང་བ་ལ་བར་དུ་གཅོད་པ་དང་། སླར་ཡང་གཤིན་པོ་
དེ་ཉིད་ཀྱི་ཆ་བྱད་བཟུང་ནས་ཉེ་འབྲེལ་དང་། འཇིག་རྟེན་པ་གཞན་རྣམས་སླུ་བར་བྱེད་པའི་གདོན་བགེགས་ཀྱི་རིགས་ཐམས་ཅད་གཏོར་མ་ལམ་རྔན། ཏིང་ལོ་ལམ་སྒྲོན།
ཆང་བུ་ལམ་བརྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་གནས་པ་གཞན་དུ་སོང་ཤིག །ཅེས་བརྗོད་ལ། དེ་དག་ཕྱིར་དོར་ཏེ། ཁྲོ་བོ་སྤྱན་འདྲེན་ནས་མཆོད་བསྟོད་ཀྱི་བར་བྱས་ལ་ལྷའི་ང་རྒྱལ་བརྟན་
པོས་ཧཱུྃ་མཛད་ཀྱི་ཕྱག་རྒྱ་བྱས་ཏེ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཞེས་
སོགས་ཀྱི་མཐར་ཚེ་ལས་འདས་པ་སོགས་གོང་ལྟར་བརྗོད་ལ། གདོན་བགེགས་ལོག་པར་འདྲེན་པ་ཐམས་ཅད་ལ་རྒྱུད་སྡེ་དང་མཐུན་པའི་སྦྱང་བ་རྣམ་པར་དག་པ་བྱས་ཟིན་པས་དེས་མགུ་

བར་གྱིས་ལ་སའི་ཕྱོགས་འདིར་མ་གནས་པ་གཞན་དུ་སོང་ཤིག །གང་དག་མི་འགྲོ་བ་དེ་དག་ལ་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་
བྱུང་བའི་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་བ་བརྒྱར་འགས་པར་བྱའོ། །ཞེས་དང་། ཨོཾ་སུམྦྷ་སོགས་དང་། བཛྲ་ས་ཏཱ་ཀྲོ་དྷ་སོགས་དྲག་ཏུ་
བརྗོད། རྟེན་ལ་གུ་གུལ་གྱིས་བདུག །ཡུངས་ཀར་གྱིས་བྲབ། རོལ་མོ་དྲག་པོ་བྱ། རྩ་རིག་བཟླ་ཞིང་བུམ་པའི་ཆུས་རྟེན་དེ་བཀྲུ། དྲི་བཟང་གིས་བྱུག །སྟོད་གཡོགས་སྨད་གཡོགས་སོགས་ཀྱིས་བརྒྱན་ཏེ། ཡཀྵས་བསང་། སྭ་
བྷ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་སོགས་ནས་སེམས་དཔའི་སྐྱིལ་མོ་ཀྲུང་གིས་བཞུགས་པ་ཞེས་པའི་བར་གྱིས་རྡོ་རྗེ་སེམས་དཔར་བསྐྱེད། སྤྲོ་ན། ཨོ་བྷི་ཏ་སོགས་ཀྱིས་བྱིན་གྱིས་བརླབ། །
ཨོཾ་བཛྲ་ཨ་བྷི་ཥིཉྩ་སོགས་ཀྱིས་དབང་བསྐུར། ཨོཾ་བཛྲ་ས་ཏཱ་རེ་རེའི་མགོར་སྦྱར་བའི་ཨརྒྷཾ་པྲ་ཏིཙྪ་སྭཱ་ཧཱ་ནས་ཤབྡ་པྲ་ཏིཙྪ་སྭཱ་ཧཱའི་བར་གྱིས་མཆོད། རྡོ་རྗེ་སེམས་དཔའ་སེམས་དཔའ་ཆེ་སོགས་ནས།
ཕྱག་འཚལ་རྡོ་རྗེ་སེམས་དཔའ་ལའོ་ཞེས་པས་བསྟོད། ཨོཾ་སརྦ་བིཏ་བཛྲ་ཨ་དྷི་ཏིཊྛི་ཛྙཱ་ན་ས་མ་ཡེ་ཧཱུྃ་ཞེས་བརྗོད་ཅིང་རྡོ་རྗེ་ཁུ་ཚུར་གཉིས་ཀྱིས་སྙིང་ག་ལྐོག་མ་སྤྱི་གཙུག་ཁ་རྣམས་སུ་རེག་སྟེ་བྱིན་གྱིས་བརླབ། ནུབ་ན་

༄༅། །གཞན་ཕན་འོད་ཟེར་ལྟར་གནས་བཅོ་བརྒྱད་དུ་གདགས་ཡིག་རྣམས་གདགས། དེ་ཙམ་མི་ནུས་ན། ཨོཾ་ཤོ་དྷ་ནི་ཤོ་དྷ་ནི། སརྦ་པཱ་པཾ་བི་ཤོདྷ་ནི། ཤུདྡྷེ་བི་ཤུདྡྷེ་སརྦ་ཀརྨ་ཨཱ་ཝ་ར་ཎ་བི་
ཤུདྡྷེ་སྭཱ་ཧཱ། ཨོཾ་ཤོ་དྷ་ནེ་ཤོ་དྷ་ནེ་སརྦ་ཨ་པ་ཡ་ས་ཏྲེ་བློ་ཧཱུཾ། ཨོཾ་ཤོ་དྷ་ནེ་ཤོ་དྷ་ནེ་སརྦ་ཨ་པ་ཡ་བི་ཤོ་དྷ་ནེ་ཧཱུྃ། ཨོཾ་ཏྲ་ཐ། ཧཱུྃ་ཧཱུྃ། ཨོཾ་སརྦ་བིཏ་སརྦ་ཨཱ་ཝ་ར་ཎ་བི་ཤོ་དྷ་
ཡ་ཧ་ན་ཧཱུྃ་ཕཊ། ཨོཾ་སརྦ་བིཏ་ཧཱུཾ། ཨོཾ་སརྦ་བིཏ་ཕཊ། ཨོཾ་སརྦ་བིཏ་ཨཱཿ ཨོཾ་སརྦ་བིཏ་ཏྲ་ཐ། ཨོཾ་སརྦ་བིཏ་ཨོཾ། ཨོཾ་སརྦ་བིཏ་སྭ། ཨོཾ་སརྦ་བིཏ་ཨཱ ཨོཾ་སརྦ་
བིཏ་ཧཱུཾ། ཨོཾ་སརྦ་བིཏ་ཏྲ་ཐ། ཨོ་ཤ །ཨོ་བྷ། ཨོཾ་ན་མོ་བྷ་ག་ཝ་ཏེ་སརྦ་དུརྒ་ཏི་པ་རི་ཤོ་དྷ་ནི་རཱ་ཛཱ་ཡ། ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷཱ་ཡ། ཏདྱ་ཐཱ། ཨོཾ་ཤོ་
དྷ་ནེ་ཤོ་དྷ་ནེ། སརྦ་པཱ་པཾ་བི་ཤོ་དྷ་ནེ། ཤུདྡྷེ་བི་ཤུདྡྷེ་སརྦ་ཀརྨ་ཨཱ་ཝ་ར་ཎ་བི་ཤུདྡྷེ་སྭཱ་ཧཱ། ཞེས་པ་རྣམས་ཚན་པ་གསུམ་བྲིས་ལ། མཛོད་སྤུ་རྣ་བ་གཙུག་ཕུད་དཔུང་། །སྣ་དང་སྐེད་པ་པུས་མོ་བོལ། །
ལོང་བུ་སྣ་ཡི་རྩེ་མོ་དང་། །མིག་གཉིས་དང་ནི་གསང་བའི་གནས། །ཞེས་པ་ལྟར་གྱི་གནས་རྣམས་དང་སྙིང་གར་ཡི་གེ་རྣམས་སློན་པའི་ཚུལ་བྱས་ལ་མཐར། སྤྱི་བོ་དང་དཔུང་པ་གཉིས་སུ་ཡི་གེ་ནང་དུ་བསྟན་ནས་སྦྲང་རྩིའམ་བུ་རམ་སོགས་ཀྱིས་

སྦྱར། མཛོད་སྤུ་ལ་སོགས་པའི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་སྔགས་རྣམས་ཁ་དོག་དཀར་པོ་སྦྲུལ་འཁྱིལ་པ་ལྟ་བུ་སངས་རྒྱས་ཐམས་ཅད་ཀྱི་སྙིང་པོའི་ངོ་
བོ་དེ་དག་ལས་འོད་ཟེར་འཕྲོས་ཚེ་ལས་འདས་པའི་སྡིག་སྒྲིབ་སྦྱངས་པར་བསམས་ལ། སྔགས་རྣམས་ལན་རེ་བརྗོད། རས་ལ་སོགས་པའི་སྟན་སྲབ་མོའི་སྟེང་དུ་བཞག་ལ་རོལ་མོ་དང་བཅས་པས་ཐབ་ཀྱི་ནང་དུ་རྒྱབ་
ངོས་སུ་བུད་ཤིང་སྦོམ་པ་དང་། །མདུན་ངོས་སུ་ཕྲ་བ་རྣམས་བརྩིགས་པའི་སྟེང་དུ་ཅུང་ཟད་སྐུ་པར་གཞག །རྩ་རིག་བཟླས་པའི་གོས་སྲབ་མོས་གཡོགས། བུད་ཤིང་ཇི་ལྟར་འཚམ་པ་དང་བཅས་པའི་མཐར་སོ་ཕག་གིས་བསྲེག་ཁང་ཟླུམ་པོ་ཅི་མཛེས་
སུ་བརྩིག །ནུབ་གཉིས་སུ་བྱེད་ན་འདི་ཡན་ཆད་ནུབ་དང་པོ་ལ་བྱའོ། །དེ་ནས་མཆོད་རྫས་ལ་སོགས་པ་གོང་ལྟར་བཤམས་ལ་ཆོ་ག་གཞན་ཐམས་ཅད་སྔར་དང་འདྲ་བ་ལས་བསྲེག་རྫས་བྱིན་རླབས་ཀྱི་རྗེས་སུ་རོའི་ཤ་ཁྲག་རུས་པ་རྣམས་
ཀྱང་བདུད་རྩིའི་རྒྱ་མཚོ་ཆེན་པོར་གྱུར་པར་བསམ། སྤེལ་ཚིག་གི་ཚེ་ཚེ་ལས་འདས་པ་ཆེ་གེ་མོའི་སྡིག་སྒྲིབ་ཐམས་ཅད་ཤཱིནྟཾ་ཀུ་རུ་སྭཱ་ཧཱ། ཞེས་བརྗོད། སྡིག་སྒྲིབ་དགུག་པའི་དམིགས་པ་བྱེད་པའི་ཚེ།
ཚེ་ལས་འདས་པ་ཆེ་གེ་མོས་གཙོ་བྱས་པའི་སེམས་ཅན་ཐམས་ཅད་ཀྱི་ཞེས་གོང་འོག་ཐམས་ཅད་དུ་སྔ་མའི་རིགས་འགྲེས་སྦྱར་ལ་ཤེས་པར་བྱའོ། །གཉིས་པ་མཆོད་གནས་ཀྱི་ཚུལ་དུ་སྦྱང་བ་ནི། གཞན་ཐམས་ཅད་སྔར་

༄༅། །དང་འདྲ་བ་ལས། སྦྱང་བའི་ཚེ་བླ་མའམ་དགེ་བའི་བཤེས་གཉེན་འདི་ཞེས་བྱ་བའི་ཐུགས་དགོངས་རྫོགས་པ་ལ་བར་དུ་གཅོད་པར་བྱེད་པའི་གདོན་བགེགས་ཐམས་ཅད་
ཅེས་བརྗོད། རོའི་ཤ་ཁྲག་བདུད་རྩིར་བསྒྱུར་བ་དོར་ལ་རྟེན་དེ་དང་དཀྱིལ་འཁོར་གྱི་གཙོ་བོ་ཐ་མི་དད་དུ་བསམ། གོང་འོག་གི་སྤེལ་ཚིག་སོགས་གཞན་རྣམས་སྦྱིན་སྲེག་གི་སྐབས་ལྟར་བྱའོ། ། གསུམ་པ་ཞར་བྱུང་སཱཙྪའི་
ཆོ་ག་ནི་མེ་ཤི་བ་ན་རྡོ་རྗེ་བསྡུ་བའི་སྔགས་རྒྱ་དང་། དེ་བཞིན་གཤེགས་པའི་རང་བཞིན་འོད་ཟེར་གྱི་རྡུལ་ཕྲ་རབ་དཔག་ཏུ་མེད་པ་སྤྱན་དྲངས་ནས་རུས་པ་ལ་ཐིམ་པས་ཚེ་ལས་འདས་པའི་སྡིག་
སྒྲིབ་སྦྱང་བར་བསམས་ལ། ཛཿཧཱུྃ་བྃ་ཧོཿམང་དུ་བརྗོད་ཅིང་རུས་པ་རྣམས་བསྡུས་ཏེ་སྔར་གྱི་བུམ་ཆུའི་རྒྱུན་ནམ་མེད་ན་རྩ་རིག་བཟླས་པས་བུམ་ཆུ་ནུས་ལྡན་དུ་བྱིན་གྱིས་བརླབས་ལ། རྩ་རིག་དང་སྦྱོང་རྒྱལ་གྱི་སྔགས་བཟླ་ཞིང་རུས་པ་
རྣམས་བཀྲུས་ཏེ་ཞིབ་པར་བཏགས་ནས་དྲི་བཟང་གི་ཆུ་དང་བསྲེས་ཏེ་འཇིམ་པའི་གོང་བུར་བྱས་པའི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ་རྩ་རིག་བཀོད། དེ་ལས་འོད་ཟེར་འཕྲོས་པས་ཕྱོགས་
བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཐུགས་གཉིས་སུ་མེད་པའི་ཡེ་ཤེས་འོད་ཟེར་ཁ་དོག་སྣ་ལྔ་པའི་རྣམ་པར་སྤྱན་དྲངས་ཏེ་སྔགས་ཕྲེང་ལ་ཐིམ། སྔགས་།

ཕྲེང་འོད་དུ་ཞུ་ནས་འཇིམ་པ་ལ་ཐིམ་པས་འཇིམ་པ་ཡེ་ཤེས་ལྔའི་རང་བཞིན་ཅན་གྱི་རིན་པོ་ཆེའི་ཕུང་པོར་གྱུར་པར་བསམ། རིན་པོ་ཆེ་ཡོད་ན་བརྡར་ལ་རྩ་རིག་མང་དུ་བཟླས་པས་བྱིན་གྱིས་བརླབས་ཏེ་
རྩ་རིག་གི་མཐར་ཆེ་གེ་མོ་ཞེས་བྱ་བའི་སྡིག་པ་ཐམས་ཅད་ཤིནཾ་ཀུ་རུ་སྭཱ་ཧཱ། ཞེས་པ་གུར་གུམ་གྱིས་བྲིས་ཏེ་འབི་འབིའི་ནང་དུ་བཅུག་ལ་རྩ་རིག་བཟླ་བཞིན་དུ་མཆོད་རྟེན་ནམ་ལྷ་སྐུ་ལ་སོགས་པ་གདབ། ཐེབས་པ་དང་རྩི་ཚོན་
གསོལ་ཏེ་བདག་བསྐྱེད་སྔོན་དུ་འགྲོ་བའི་ཤཱུ་ནྱ་ཏས་སྦྱངས། སྟོང་པའི་ངང་ལས་པདྨ་དང་ཟླ་བའི་སྟེང་དུ་རིན་པོ་ཆེ་ལས་གྲུབ་པའི་མཆོད་རྟེན་ཡངས་ཤིང་རྒྱ་ཆེ་བ་ཚ་ཚའི་གྲངས་དང་མཉམ་པའི་
བུམ་པའི་ནང་དུ་སྐད་ཅིག་གིས་གཙོ་བོ་ལྔའམ་ལྷ་སོ་བདུན་བསྐྱེད་ལ་ཡེ་ཤེས་པ་སྤྱན་དྲངས་པ་ནས་བུདྡྷ་སོགས་ཀྱིས་དབང་བསྐུར་བའི་བར་དཀྱིལ་ཆོག་བཞིན་བྱ། ལྷ་རྣམས་ལ་དམིགས་ཏེ་རྩ་བའི་རིག་པ་ཉིས་འབུམ་ལ་སོགས་པ་བཟླ། །
རང་རྐྱང་པས་མ་ནུས་ན་ཆོ་ག་ཤེས་པའི་སྒྲུབ་གྲོགས་དུ་མ་དང་བཅས་པས་བྱ། མཐར་མཆོད་བསྟོད་བྱས་ལ་གཏོར་མ་ཆ་གསུམ་གཏང་། མཆོད་རྟེན་ལྷ་དང་བཅས་པ་ཞུ་བ་ལས་ཚ་ཚའི་རྣམ་པ་ཇི་ལྟ་བ་བཞིན་དུ་གྱུར་
པར་བསམས་ལ་ཅི་ཙམ་ནུས་པས་མཆོད། མཆོད་རྟེན་གྱི་བསྟོད་པ་ཅི་ཤེས་པས་བསྟོད་དེ་སྨོན་ལམ་གདབ་བོ། །དེ་ཙམ་མ་ནུས་ན་ཐུན་མོང་དུ་གྲགས་པའི་རབ་གནས་བསྡུས་པ་ཙམ་ཞིག་བྱ་སྟེ། དེའི་ལག་ལེན་ནི་རང་ཉིད་ལྷའི་ང་རྒྱལ་དྲན་པར་

༄༅། །བྱས་ལ་སུམྦྷས་བགེགས་སྦྱངས། ཇི་ལྟར་བལྟམས་པ་སོགས་ཀྱིས་ཁྲུས་གསོལ། དེ་དག་སྐུ་ལ་སོགས་ཀྱིས་སྐུ་ཕྱི། སྭ་བྷ་ཝས་སྦྱངས། སྟོང་པའི་ངང་ལས་སེང་གེས་བཏེག་པའི་རིན་
པོ་ཆེའི་ཁྲི་སྣ་ཚོགས་པདྨ་དང་ཟླ་བའི་སྟེང་དུ། ཨོཾ་ལས་འཁོར་ལོ་ཨོཾ་གྱིས་མཚན་པ་ལས་རྣམ་པར་སྣང་མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། དར་གྱི་ན་བཟའ་
དང་རིན་པོ་ཆེའི་རྒྱན་གྱིས་བརྒྱན་པ། དེ་ཞུ་བ་ལས་བྱུང་བའི་ཆོས་སྐུའི་མཆོད་རྟེན་ཡངས་ཤིང་རྒྱ་ཆེ་བར་གྱུར་པའི་བུམ་པའི་ནང་དུ་དབུས་སུ་སེང་གེ །ཤར་དུ་གླང་པོ་ཆེ།
ལྷོར་རྟ། ནུབ་ཏུ་རྨ་བྱ། བྱང་དུ་མཁའ་ལྡིང་། རྣམས་ཀྱིས་བཏེག་པའི་རིན་པོ་ཆེའི་ཁྲི་པདྨ་དང་ཟླ་བའི་གདན་རེ་རེ་དང་བཅས་པའི་དབུས་སུ། རྣམ་པར་སྣང་མཛད་
དཀར་པོ་བྱང་ཆུབ་མཆོག་གི་ཕྱག་རྒྱ་ཅན། ཤར་དུ་མི་བསྐྱོད་པ་སྔོན་པོ་གཡས་ས་གནོན་གཡོན་མཉམ་གཞག་གི་ཕྱག་རྒྱ་ཅན། ལྷོར་རིན་འབྱུང་སེར་པོ་གཡས་མཆོག་སྦྱིན་
གཡོན་མཉམ་གཞག་གི་ཕྱག་རྒྱ་ཅན། ནུབ་ཏུ་འོད་དཔག་མེད་དམར་པོ་མཉམ་གཞག་གི་ཕྱག་རྒྱ་ཅན། བྱང་དུ་དོན་ཡོད་གྲུབ་པ་ལྗང་གུ་གཡས་སྐྱབས་སྦྱིན་གཡོན་མཉམ་

གཞག་གི་ཕྱག་རྒྱ་ཅན་ཐམས་ཅད་ཀྱང་དར་གྱི་ན་བཟའ་དང་། རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་མཐར་སྐོར་དུ་སངས་རྒྱས་།
དང་བྱང་ཆུབ་སེམས་དཔའ་བསམ་གྱིས་མི་ཁྱབ་པས་བསྐོར་བ་དང་བཅས་པར་གྱུར་ཞེས་དང་། སྐུ་གཟུགས་ཀྱི་རྟེན་ཡིན་ན། ས་བྷ་ཝས་སྦྱངས། སྟོང་པའི་ངང་ལས་པདྨ་དང་ཟླ་བའི་སྟེང་
དུ་ཨོཾ་ཨཱཿཧཱུྃ་ལས་རྡོ་རྗེ་ཨོཾ་ཨཱཿཧཱུྃ་གིས་མཚན་པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ།
ཞབས་རྡོ་རྗེའི་སྐྱིལ་ཀྲུང་གིས་བཞུགས་པར་བསྐྱེད། དེ་ཐམས་ཅད་ཀྱི་དཔྲལ་བར་ཨོཾ། མགྲིན་བར་ཨཱཿཐུགས་ཀར་ཧཱུྃ། ཧཱུྃ་ལས་འོད་ཟེར་འཕྲོས་པས་དེ་བཞིན་གཤེགས་
པ་རིགས་ལྔའམ། རྡོ་རྗེ་སེམས་དཔའ་ལ་སངས་རྒྱས་དང་། བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛ༔ མ་ལུས་སེམས་ཅན་ཀུན་གྱི་མགོན་གྱུར་ཅིང་
སོགས་རྒྱས་བསྡུས་གང་རིགས་བྱ། མཆོད་དེ་ཛཿཧཱུྃ་བྃ་ཧོཿ ཞེས་ལན་མང་དུ་བརྗོད་ཅིང་སོ་སོ་ལ་ཐིམ་པར་བསམ། དེ་ཐམས་ཅད་ཀྱི་སྤྱི་བོར་ཨོཾ་ལས་འཁོར་ལོ་ཨོཾ་གྱིས་མཚན་པ། མགྲིན་པར་ཨཱལས་

༄༅། །པདྨ་ཨཱཿས་མཚན་པ། ཐུགས་ཀར་ཧཱུྃ་ལས་རྡོ་རྗེ་ཧཱུྃ་གིས་མཚན་པ། སླར་ཡང་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོ་
བཛྲ་ས་མཱ་ཛ༔ དེ་བཞིན་གཤེགས་པ་ཐམས་ཅད་ཀྱིས་འདི་རྣམས་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཇི་ལྟར་བལྟམས་པ་སོགས་ནས་ཤྲི་ཡེ་ཧཱུཾ།
ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་སྐུ་གང་། དྲི་མ་དག །ཆུའི་ལྷག་མ་ཡར་ལུད་པ་ལས་རིགས་ལྔ་ལ་རིགས་ལྔ་སོ་སོ་དང་སྐུ་གཟུགས་ཀྱི་རྟེན་རྣམས་
ལ་རྡོ་རྗེ་སེམས་དཔས་དབུར་བརྒྱན་པར་བསམས་ལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏིཙྪ་པཱུ་ཛ་མེ་གྷ་སོགས་ཀྱིས་མཆོད། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་སོགས་རིགས་ལྔའི་བསྟོད་
པ་གང་ཤེས་དང་། ལྷ་སྐུ་ཡིན་ན། རྡོ་རྗེ་སེམས་དཔའ་སེམས་དཔའ་ཆེ་སོགས་ཀྱིས་བསྟོད། རྡོ་རྗེ་རྩེ་ལྔ་པའི་ཕྱག་རྒྱས་ལྷ་རྣམས་ཀྱི་སྤྱན་འབྱེད་པའི་ཚུལ་བྱས་ལ། ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་
ཡང་༑ །གུས་པས་འཕགས་པའི་སྤྱན་ནི་དབྱེ་བགྱིས་པས། །ནམ་མཁའི་མཐས་གཏུགས་གྱུར་པའི་སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག། །

ཨོ་ཙཀྟ་ཙཀྵུ་ས་མནྟ་ཙཀྵུ་བི་ཤོ་དྷ་ནེ་སྭཱ་ཧཱ། ཡེ་ཤེས་ཀྱི་སྤྱན་རྣམ་པར་དག་པ་ཐོབ་སྟེ་སེམས་ཅན་གྱི་དོན་ལ་འཇུག་པའི་མཐུ་ཕུན་སུམ་ཚོགས་པ་དང་ལྡན་པར་གྱུར་ཅིག །
ཅེས་བརྗོད། ཡེ་དྷརྨས་བྱིན་གྱིས་བརླབས་པའི་མེ་ཏོག་གཏོར་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་
ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་
བཞུགས་སུ་གསོལ། །ཁྱད་པར་དུ་ཡང་རྟེན་འདི་རྣམས་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་ཐམས་ཅད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་
བཞུགས་སུ་གསོལ། བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་ཡ་
སྭཱ་ཧཱ། ཞེས་དང་། ཡེ་དྷརྨ་མང་དུ་བརྗོད་ལ་མེ་ཏོག་གཏོར། སྐུ་གཟུགས་སམ་མཆོད་རྟེན་རྣམས་འོད་དུ་ཞུ་ནས་རང་རང་གི་རྣམ་པ་ཇི་ལྟ་བ་བཞིན་དུ་གྱུར་པར་བསམས་ལ། ཨོཾ་སརྦ་ཏ་ཐཱ་ག་

༄༅། །ཏ་སོགས་ཀྱིས་མཆོད་དེ། མཆོད་རྟེན་ལ། སྣ་ཚོགས་པདྨ་ཟླ་བའི་གདན་སྟེངས་སུ། །སྣ་ཚོགས་རིན་ཆེན་ཁམས་ལས་གྲུབ་པ་ཡི། །སྤྲུལ་པའི་མཆོད་རྟེན་སྣ་ཚོགས་
རྒྱན་གྱིས་སྨྲས། །ཆོས་སྐུའི་རང་བཞིན་ཅན་ལ་ཕྱག་འཚལ་ལོ། །ཞེས་དང་། ལྷ་སྐུ་ཡིན་ན་སོ་སོའི་སྒོས་བསྟོད་ཅི་ཤེས་བྱས་ལ་བཀྲ་ཤིས་བྱའོ། །དེ་ལྟར་ངན་སོང་སྦྱོང་རྒྱུད་ནས་བཤད་པའི། །སྦྱིན་སྲེག་རོ་སྲེག་
ཚ་ཚའི་ཆོ་ག་སོགས། །རྗེ་བཙུན་མཆོག་གི་བཞེད་གཞུང་ཇི་བཞིན་དུ། །ལེགས་པར་བཤད་འདིས་འགྲོ་ཀུན་སངས་རྒྱས་ཤོག། །།དེ་ལྟར་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་སྦྱིན་སྲེག་འདི་ཉིད་གོང་འོག་ཏུ་སོགས་ཁོང་
མང་ཞིང་ཁྱད་པར་ལྷ་མང་གི་ཞལ་ཕྱག་གསལ་འདེབས་དང་། རྫས་འབུལ་བའི་སྐབས་ཀྱི་འདོན་བརྗོད་ཐོ་ཙམ་ལས་མེད་པས། ཟུར་འདེབས་ཐོ་ཡིག་གི་རིགས་དུ་མ་འདུག་ཀྱང་། མཁན་ཆེན་སངས་རྒྱས་ཕུན་ཚོགས་ཀྱི་དངོས་སློབ་ཨེ་ཝཾ་ཆོས་ལྡན་
གྱི་རྡོ་རྗེ་སློབ་དཔོན་གླིང་རབ་འབྱམས་པ་བློ་གྲོས་ཕུན་ཚོགས་ཀྱིས་མཛད་པ་འདི་ཉིད་ཁུང་བཙུན་ཞིང་ངོར་པས་འདོན་བྱའང་འདིའི་སྟེང་ནས་མཛད་པས། དེ་ཉིད་དཀྱུས་སུ་བཅུག །ཞུ་ཆེན་གྱི་ཟུར་འདེབས་ཀྱང་འདི་ཉིད་དཔེ་བཤུས་པ་འདྲ་མོད།
གསོལ་གདབ་མཆོད་བསྟོད་ཀྱི་གོང་དུ་བྱས་འདུག་པ་ནི་རྩ་གཞུང་དང་མ་མཐུན་པས་དཀྱུས་མ་གཙོར་བྱས་ཤིང་ངག་འདོན་གཞན་རྣམས་ཀྱང་ནག་འགྲོས་སུ་བཏང་། གནས་ཡིག་དང་། རུས་བུ་བསྡུ་བའི་བསམ་བྱ་ཤར་ཆེན་ཡེ་ཤེས་རྒྱལ་མཚན་གྱི་

གསུང་རབ་ནས་ཁ་བསྐང་། རུས་སྦྱང་དང་། སཙྪའི་ཆོ་ག་ནི་ཞུ་ཆེན་གྱི་ཨུཏྤལ་མགུལ་རྒྱན་དུ་གསལ་བོར་ཡོད་པས་དེ་ནས་ལེན་རྒྱུར་བྱས་ཏེ། གཞན་ཕན་གྱི་བསམ་པ་བ་ཐག་ཙམ་དང་ལྡན་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་
པའི་འོད་ཟེར་ཞེས་བགྱི་བས་སྡེ་དགེ་ལྷུན་གྲུབ་སྟེང་དུ་སྡེབ་པའོ། ། ༈ ཀུན་རིག་མགྲོན་ཐབས་ཀྱི་ཚོན་ཕུང་འགོད་ཚུལ་འཕྲོས་དོན་བཅས་གསར་བུ་འཇུག་བདེ་ཞེས་བྱ་བ་བཞུགས་སོ།། །།
ན་མོ་གུ་རུཉྩ་པྲ་བྷཱུ་བེ་རོ་ཙ་ནཱ་ཡ། འདིར་ཀུན་རིག་རྡུལ་ཚོན་གྱི་དཀྱིལ་འཁོར་དང་སྦྱིན་སྲེག་གི་ཐབ་ལ་ལྷའི་མཚན་མ་འགོད་པའི་ཚུལ་ཞིབ་ཏུ་བཀྲོལ་ན། ཀུན་རིག་གི །
སྐབས་འདིར་དཀྱིལ་འཁོར་དང་ཐབ་གཉིས་ཀའི་ཞལ་འཇིག་རྟེན་པའི་ཤར་ཁོ་ན་ལ་བསྟན་དགོས་ཏེ། རྒྱུ་མཚན་ལོགས་སུ་སྤྲོའོ། །ནང་གི་རྩ་ལྷ་སོ་བདུན་གྱི་སྐུ་མདོག་ནི་
ངག་འདོན་ལྟར་ཤེས་སླ་ཞིང་། གདན་ཡང་ཟླ་བ་མཚོན་པས་དཀར་པོ་མཛད། ཟླ་བའི་འོག་ཏུ་ཁྲི་དང་པདྨ་ཡོད་ཀྱང་ཚོན་ཕུང་གི་སྐབས་འདིར་བྲི་སྲོལ་མེད། མགྲོན་
ཐབས་ཀྱི་ལྷ་ལ། བྱམས་པ་སོགས་བཅུ་དྲུག་ནི། ཟླ་གདན་ལ་ཤར་དུ་སྔོན་པོ་བཞི། ལྷོར་སེར་པོ་བཞི། ནུབ་ཏུ་དམར་པོ་བཞི། བྱང་དུ་ལྗང་གུ་བཞི་དགོད། །

༄༅། །དེའི་ཕྱི་རོལ་གྱི་ཕྱོགས་བཞིར་ཟླ་གདན་བཅུ་དྲུག་ལ་ཉན་ཐོས་རྣམས་སྐུ་མདོག་མི་ཤ་ཁ་སྟེ་དམར་སྐྱ་བྱ། དེའི་ཟུར་བཞིར་ཟླ་གདན་གསུམ་རེའི་སྟེང་དུ་རང་
རྒྱལ་བཅུ་གཉིས་སྐུ་མདོག་ལི་སྐྱ་ཞེས་པ་དམར་སེར་ལ་དཀར་མདངས་ཅུང་ཟད་ཡོད་པ། ཕྱོགས་བཞིའི་སྒོ་གནས་རྣམས་སུ་ཉི་གདན་དམར་པོ་བཅུ་དྲུག་བཞི་ཚོམ་དུ་བྱས་
པའི་སྟེང་དུ་སྒོ་བ་བཅུ་དྲུག་དཀྱུས་སུ་སྐུ་མདོག་ངེས་མེད་དུ་བཤད་ཀྱང་བྲི་བྱ་ལ་རྩ་སྐྱ་པའི་ལུགས་བཞིན་ནག་པོ་ཁོ་ནར་མཛད། ཕྱིའི་ཁོར་ཡུག་ལ་ཤར་གྱི་ཚངས་ཐིག་གི་སྟེང་
དུ་ཟླ་གདན་དཀར་ལ་ཡུལ་འཁོར་སྲུང་ལྗང་གུ། དེ་བཞིན་དུ་གདན་མ་སྨོས་པ་ཐམས་ཅད་ལ་དཀར་པོ་རེ་བྱ། ཞོན་པ་ཡོད་པ་རྣམས་ལ་དེ་ཉིད་གདན་གྱི་དོད་དུ་བྲི་དགོས་
པས་ཡུལ་འཁོར་སྲུང་གི་གཡས་སུ་གླང་ཆེན་དཀར་ལ་བརྒྱ་བྱིན་སེར། དེའི་གཡས་སུ་ཚངས་པ་སེར། དེའི་གཡས་སུ་མཐའ་ཡས་སྔོན་པོ། དེའི་གཡས་སུ་སྟན་ནང་
ཚངས་ཅན་དཀར་ལ་པ་སངས་དཀར། དེའི་གཡས་སུ་འཇིགས་བྱེད་ཆེན་པོ་སྔོ་ནག་ཆུང་མ་དང་བཅས། ཡང་ལྷ་ཆེན་ཁྲོས་པ་དཀར་པོ་ཡུམ་བཅས། ཡུལ་འཁོར་སྲུང་གི་

གཡོན་དུ། བུམ་པ་སེར་པོ་ལ་སྨིན་དྲུག་དམར། བ་དཀར་པོ་ལ་སྣར་མ་ལྗང་གུ། ཤ་བ་དུད་ཀ་ལ་མགོ་སེར་པོ། སྦྲུལ་ལྗང་གུ་ལ་ལག་དམར་པོ། པདྨ་ཅི་མཛེས་
ལ་ནབ་སོ་སེར། བུམ་པ་སེར་པོ་ལ་རྒྱལ་ལྗང་། བྱ་རོག་ནག་པོ་ལ་སྐག་ལྗང་གུ་སྟེ་སྡོམ་བཅུ་བཞིའོ།། ༈ ལྷོར་ཟླ་གདན་ལ་འཕགས་སྐྱེས་པོ་སྔོན་པོ། དེའི་གཡས་
སུ་མ་ཧེ་ནག་ལ་གཤིན་རྗེ་སྔོ། དེ་ནས་རིམ་བཞིན་བརྒྱ་བྱིན་དཀར། འཇོག་པོ་དམར། ཕུར་བུ་དཀར། བརྒྱ་བྱིན་ཁྲོས་པ་ཡུམ་བཅས་སེར་པོ། གཡོན་ནས་རིམ་
བཞིན་མེ་ཏོག་ཅི་མཛེས་ལ་མཆུ་སེར་པོ། པདྨ་ལྗང་ལ་གྲེ་དམར། ཁྲི་སེར་པོ་ལ་དབོ་ལྗང་། གླང་ཆེན་དཀར་པོ་ལ་མེ་བཞི་སེར། རྨ་བྱ་ལྗང་ལ་ནག་པ་ལྗང་། སྤྱང་
མོ་སྔོ་ལ་ས་རི་དམར། ར་སྐྱེས་དཀར་ལ་ས་ག་ལྗང་གུ་སྟེ་སྡོམ་བཅུ་གསུམ་མོ།། ༈ ནུབ་ཏུ་ཟླ་གདན་ལ་མིག་མི་བཟང་དམར་པོ། དེའི་གཡས་ནས་རིམ་བཞིན་ཆུ་
་སྲིན་དམར་སྐྱ་ལ་ཆུ་ལྷ་དཀར། དབང་ཕྱུག་ཆེན་པོ་ནག །སྟོབས་ཀྱི་རྒྱུ་ལྗང་གུ། ངང་པ་སེར་ལ་ཟླ་བ་དཀར། ཚངས་པ་ཁྲོས་པ་དམར་པོ་ཡུམ་བཅས། གཡོན་

༄༅། །ནས་རིམ་བཞིན་བྱ་རོག་ནག་ལ་ལྷ་མཚམས་སེར། སྟན་ནང་ཚངས་ཅན་དཀར་ལ་སྣོན་དམར། རུས་སྦལ་སེར་པོ་ལ་སྒྲུབ་ལྗང་གུ། སྟན་ནང་ཚངས་ཅན་
དཀར་ལ་ཆུ་སྟོད་སེར། མི་སྙིང་དམར་ལ་ཆུ་སྨད་ལྗང་གུ། སྟན་ནང་ཚངས་ཅན་དཀར་ལ་བྱི་བཞིན་དཀར། མོན་གྱི་ཀུརྨ་སེར་ལ་གྲོ་བཞིན་སེར་པོ་སྟེ་སྡོམ་བཅུ་གསུམ་
མོ༑། ། བྱང་དུ་ཟླ་གདན་ལ་རྣམ་སྲས་སེར་པོ། དེའི་གཡས་ནས་རིམ་བཞིན་རྟ་སྔོན་པོ་ལ་གནོད་སྦྱིན་སེར། ཁྱབ་འཇུག་ལྗང་གུ། རིགས་ལྡན་ཁྲ་བོར་བཤད་
ཀྱང་ལྗང་གུར་བྱ་རུང་། སྟན་ནང་ཚངས་ཅན་དཀར་ལ་ལྷག་པ་སེར། ཁྱབ་འཇུག་ཁྲོས་པ་སྔོན་པོ་ཡུམ་བཅས། ཕྱོགས་སྐྱོང་གི་གྲས་ས་བདག་ཕག་མགོ་སེར་པོ། །
གཡོན་ནས་རིམ་བཞིན་གླང་སྔོ་ལ་མོན་གྲེ་ལྗང་། སྟན་ནང་ཚངས་ཅན་དཀར་ལ་མོན་གྲུ་དམར། གསེར་ཁྲི་སེར་ལ་ཁྲུམ་སྟོད་ལྗང་། ཡང་གསེར་ཁྲི་ལ་ཁྲུམ་སྨད་སེར།
རྟ་དཀར་ལ་ནམ་གྲུ་དམར། མི་སྙིང་དམར་ལ་ཐ་སྐར་ལྗང་གུ། འཁོར་ལོ་སེར་པོ་ལ་བྲ་ཉེ་སེར་པོ་སྟེ་སྡོམ་བཅུ་བཞིའོ།། ༈ ཤར་ལྷོར་ར་སྐྱེས་ཁམས་པ་ལ་མེ་ལྷ་

དམར་པོ། དེའི་གཡས་ནས་རིམ་བཞིན་ཟླ་གདན་ལ་འདོད་པའི་དབང་ཕྱུག་དམར་པོ། ནོར་རྒྱས་དཀར་པོ། མིག་དམར་དམར་པོ། འདོད་ལྷ་ཁྲོས་པ་དམར་པོ་ཡུམ་
བཅས་ཏེ་ལྔ། ལྷོ་ནུབ་ཏུ་རོ་ལངས་དམར་སྐྱ་ལ་སྲིན་པོ་ནག་པོ། ཚོགས་བདག་དཀར་པོ། དུང་སྐྱོང་སེར་པོ། སྒྲ་གཅན་དུད་ཀ །ཚོགས་བདག་ཁྲོས་པ་དུད་ཀ་
ཡུམ་བཅས་ཏེ་ལྔ། ནུབ་བྱང་དུ་ཤ་བ་དུད་ཀ་ལ་རླུང་ལྷ་ལྗང་གུ། དེའི་གཡས་སུ་རྟ་ལྗང་གུ་ལ་ཉི་མ་དམར་པོ། གཡོན་དུ་ངང་པ་སེར་པོ་ལ་ཟླ་བ་དཀར་པོ་སྟེ་འདི་གཉིས་
སྟེང་གི་ཕྱོགས་སྐྱོང་ཡིན་པས་གཅིག་ཏུ་འདྲེན་གསུང་། གཡས་ནས་ཟླ་གདན་ལ་བྷྲྀངྒི་རི་ཏི་ནག་པོ། པདྨ་དམར་པོ། རྟ་ལྗང་གུ་ལ་ཉི་མ་དམར་པོ། ་བྷྲྀངྒི་རི་ཏི་ཁྲོས་པ་
སྔོ་སྐྱ་ཡུམ་བཅས་ཏེ་དྲུག །བྱང་ཤར་དུ་གླང་དཀར་པོ་ལ་དབང་ལྡན་དཀར་པོ། གཡས་ནས་ཟླ་གདན་ལ་གཞོན་ནུ་གདོང་དྲུག་ལྗང་གུ། ཆུ་ལྷ་དཀར་པོ། སྤེན་པ་ནག་
པོ༑ ཟླ་གདན་ལ་སྨིན་དྲུག་ཁྲོས་པ་ལྗང་གུ། ཡུམ་བཅས་ཏེ་ལྔའོ། །མཚམས་ཀྱི་འཇིགས་བྱེད་བཞི་ཀ་ལྗང་གུར་བཞེད་པའང་ཡོད་ཅིང་། ཀླུ་ཆེན་བརྒྱད་ལ་རང་

༄༅། །མདོག་གི་ཆུང་མ་རེ་ཡོད་པར་བཤད། དེ་རྣམས་ཀྱིས་ནི་དཔལ་མགོན་བདུན་ཅུ་རྩ་ལྔའི་ཚོན་ཕུང་དགོད་པའི་ཚུལ་བསྟན་ཟིན་ལ། དེ་ནས་སྦྱོང་རྒྱུད་ལས།
ལྷ་མིན་དྲི་ཟ་ནམ་མཁའ་ལྡིང་ཞེས་སོགས་གཙང་རིས་པའི་གསེབ་ཚག་ནས་བསྟན་པའི་ལྷ་འདི་རྣམས་ཀྱང་ངེས་པར་འགོད་དགོས་པས། གོང་སྨོས་དེ་དག་གི་གཡོན་དང་།
གཡས་ཀྱི་ཆ་གང་བདེར་གདན་ཡང་ངེས་གསལ་མི་དགོས་པར། ཤར་ཕྱོགས་སུ་དྲི་ཟའི་རྒྱལ་པོ་ཟུར་ཕུད་ལྔ་པ་ཆུང་མ་གཉིས་ཕོ་ཉ་གཉིས་བཅས་ཁ་དོག་གསལ་ཁ་མེད་པས་
དཀར་པོའམ། ལྗང་གུར་བྱ་ཞིང་འོག་ནས་འབྱུང་བ་རྣམས་ལའང་འགྲེ། ལྷོར་རྡོ་རྗེ་མཆུ་དང་སྤྲིན་གཉིས་སྨུག་པོ། ནུབ་ཏུ་སྤྲིན་གྱི་སྒྲོན་མ་དམར་པོ་ལྟོ་འཕྱེ་ཆེན་པོ་
དཀར་པོ། གྲུལ་བུམ་ནག་པོ་ཕོ་ཉ་གཉིས་བཅས། ལྷ་མ་ཡིན་གྱི་དབང་པོ་ཐགས་བཟང་རིས་སྔོན་པོ་འཁོར་ཁ་ཤས་བཅས། བྱང་དུ་གནོད་སྦྱིན་གྱི་སྡེ་དཔོན་གང་བ་
བཟང་པོ། ནོར་བུ་བཟང་པོ། རྒྱལ་བ་ཁྱུ་མཆོག །ཡང་དག་ཤེས། ལྔས་བརྩེན་སེར་པོ། བྱང་སྟོད་དུ་ནམ་མཁའ་ལྡིང་གི་རྒྱལ་པོ་གསེར་མིག་ཅན། ཤར་ལྷོར་

དྲང་སྲོང་རྒྱས་པ་དང་གར་ལྡན་གྱི་བུ་གཉིས། ལྷོ་ནུབ་ཏུ་ཕྲ་མེན་མ་ཙ་རྩི་ཀ །གོ་རཱི། ཙོ་རཱི། མ་ཏིངྒི། ཙ་མུནྟཱི་བཅས། སྲིན་པོ་ལངྐ་མགྲིན་བཅུ་སྔོན་པོ་འཁོར་
བཅས༑ ནུབ་བྱང་དུ་འདོད་པ་མ་ནག་མོ། ཕག་མོ་དཀར། ཐོད་པ་མ་དམར་པོ་གྲུབ་མ་ལྗང་གུ་སྟེ་སྲིང་མོ་བཞི། དེ་དག་གི་ཞར་བྱུང་དུ་རྒྱལ་བ་བྱེད་པ་ལྗང་གུ།
སྦྲང་རྩིར་བྱེད་པ་དཀར་པོ། དོན་ཀུན་གྲུབ་པ་དམར་པོ་སྟེ་མིང་པོ་གསུམ། ལྷ་མོ་སྒྱུ་འཕྲུལ་མ་དཀར་མོ་འཁོར་བཅས། བྱང་ཤར་དུ་ཝཱ་ར་ཧི་ནག་མོ། སྲིན་མོ་ནག་
མོ༑ བེ་ཅོན་ནག་མོ། མཚན་མོ་ནག་མོ། གནོད་སྦྱིན་མ་ནག་མོ་བཅས་རྣལ་འབྱོར་མ་དང་། གཞན་ཡང་ཕྱོགས་གང་བདེར་ཁྱིམ་གྱི་ལྷ་ཀུན་སྣང་། རིའི་ལྷ་རབ་
བརྟན༑ ཤིང་གི་ལྷ་ཀུན་ནས་འོད་ཟེར། གནས་ཀྱི་ལྷ་སྣ་ཚོགས་འཁོར་ལོ། དུར་ཁྲོད་ཀྱི་ལྷ་འབྱུང་པོ་དགེ་བ་འཁོར་ལོ། གྲོང་ཁྱེར་གྱི་ལྷ་བསོད་ནམས་དགེ་བ་བློ་
གྲོས་ཞེས་བཤད་པ་རྣམས་དགོད། ས་སྐྱ་པ་ངག་དབང་ཀུན་དགའ་བསོད་ནམས་ཀྱིས་ཁོར་ཡུག་ལ་ལྷ་བརྒྱ་དང་བཅུ་གཅིག་ཅེས་གསུངས་པའང་ཆུང་མ་དང་བྲན་སོགས་

༄༅། །ལོགས་སུ་རྩི་རྒྱུ་མ་ཡིན་པ་ནི་དཔལ་མགོན་དོན་ལྔ་འདྲེན་ལུགས་ཀྱིས་ཤེས་ལ། ལྟོ་འཕྱེ་རྒྱུད་ཀྱི་ཚིག་གིས་ཟིན་ཀྱང་རྣམ་བཤད་དང་ཟིན་བྲིས་རྣམས་སུ་མ་བྱུང་
ཞིང་༑ མིང་པོ་གསུམ་བཤད་པ་ལས་བྱུང་ཡང་རྒྱུད་ཚིག་གིས་མ་ཟིན་པ་ལ་དགོངས་པར་མངོན། གཞན་ཡང་རྒྱུད་ལས། འབྱུང་པོ་ཡི་དྭགས་འདྲེ་རྣམས་དང་། །ཞེས་
པས་བསྟན་པའི་དེ་དག་དང་། ཀླུའི་ཤུགས་བསྟན་གྱི་དུད་འགྲོ་དང་། ཁྲོ་བོ་མ་རུང་ཞེས་པ་ནི་དམྱལ་སྲུང་སྟེ་དེས་མཚོན་པའི་དམྱལ་བ་དང་། གླིང་བཞི་བྲི་བ་ནི་མི་སྟེ།
དེ་དག་འགོད་པར་བཤད་པས་ཕྱོགས་གཅིག་ཏུ་ཁ་དོག་མ་ངེས་པ་དྲུག་ཙམ་དགོད། འབྱུང་བ་བཞིའི་ལྷ་ཕྱོགས་སྐྱོང་གི་ཁོངས་སུ་ཚང་ནའང་ཟིན་བྲིས་འགའ་ཞིག་ཏུ། ཤར་
ལྷོར་མེ་ལྷ། ནུབ་ཏུ་ཆུ་ལྷ། ནུབ་བྱང་དུ་རླུང་ལྷ། ནུབ་ཏུ་ས་བདག་ལག་ཆེན་རྣམས་རང་མདོག་ལྟར་དགོད་པར་བཤད་པ་ནི། ངག་འདོན་ལ་ཡོད་ཅིང་གཙོ་ཕལ་གྱི་
ཁྱད་ཡིན་སྲིད་པས་དགོས་སམ་སྙམ་མོ། །འདི་དང་བདེ་མཆོག །མི་འཁྲུགས་པ་སོགས་སྦྱིན་སྲེག་ཕལ་མོ་ཆེར་རང་དང་ཐབ་གཉིས་ཀ་ཕྱོགས་ཆེན་གྱི་ཤར་དུ་བལྟ་བར་

གསུངས་ཤིང་། ཀྱེ་རྡོར་སོགས་འགའ་རེར་ཐབ་དང་ཞལ་སྤྲོད་བྱ་བར་བཤད་པས་རང་རང་གི་ལུགས་བཞིན་བྱ། དེས་ན་ཀུན་རིག་ལྟ་བུ་ལ་ཐབ་ཀྱི་ནུབ་ཏུ་སྡོད་དགོས་ཀྱང་
རྫས་སོགས་འབུལ་དུས་མདུན་ནས་ཕུལ་བའི་དམིགས་པ་བྱ་གསུངས། ། གལ་ཏེ་དཀྱིལ་འཁོར་སྒྲུབ་མཆོད་དང་འབྲེལ་ན་ཐབ་དང་ཡོ་བྱད་སོགས་འདྲ་བ་ལས་སྦྱིན་སྲེག་
ལ་ཆ་གསུམ་སོགས་མི་དགོས། དཀྱིལ་འཁོར་གྱི་དྲུང་དུ་སྣོད་མེ་ཏོག་གིས་བཀང་བ་ཞིག་བཞག །བདག་འཇུག་གི་མགོར་ཐབ་ཀྱི་ནུབ་ཏུ་འཁོད་དེ་བདག་བསྐྱེད་མི་དགོས་
པར་མེ་སྦར་བ་མན་ཆད་ལ་འཇུག །འདས་པའི་ལྷ་མང་སྤྱན་དྲངས་པའི་ཚིག །རང་གི་སྙིང་ག་ནས་འོད་ཟེར་འཕྲོས་པས་མདུན་བསྐྱེད་ཀྱི་ལྷ་རྣམས་ཀྱི་ཐུགས་ཀ་ནས་རང་
འདྲའི་བཅོམ་ལྡན་འདས་ཀུན་རིག་རྣམ་པར་སྣང་མཛད་ཀྱི་ལྷ་ཚོགས་འཁོར་དང་བཅས་པ་ཨོཾ་བཛྲ་ས་མཱ་ཛ༔ ཞེས་བསྒྱུར། མ་ལུས་སེམས་ཅན་མའི་མཇུག་ཏུ་མཆོད་གཡོག་
པས་དཀྱིལ་འཁོར་གྱི་དྲུང་གི་མེ་ཏོག་དེ་གུས་པས་བླངས་ཏེ་གྲོགས་གཞན་ཡོད་ན་སྤོས་དང་རོལ་མོ་སོགས་ཀྱིས་སྣ་དྲངས་ཏེ་སློབ་དཔོན་ལ་ཕུལ། སློབ་དཔོན་གྱིས་ཨོཾ་ཛཿཧཱུྃ་

༄༅། །བོ་ཧོཿསོགས་བརྗོད་པ་དང་མཉམ་དུ་ཐབ་ཏུ་ཅུང་ཟད་དོར་མེ་ཏོག་ཁ་གསོས་ཏེ་ཐབ་ཀྱི་མདུན་དུ་བཞག་གཞན་འདྲ། གཞི་བདག་གཏོར་མའི་རྗེས་སུ་མཆོད་པ་།
བྱིན་རླབས་ལ་འཇུག་པ་ལས་བུདྡྷ་སོགས་མི་དགོས། གཤེགས་གསོལ་གྱི་ཚེ། བཛྲ་མུའཇིག་རྟེན་ལས་འདས་པའི་ལྷ་རྣམས་མདུན་བསྐྱེད་ཀྱི་ཐུགས་ཀར་གཤེགས།
ཞེས་དང་། མེ་ཏོག་དེ་རོལ་མོས་སྣ་དྲངས་ཏེ་དཀྱིལ་འཁོར་ལ་ཕུལ་ཏེ། བདག་གི་དོན་དང་སོགས་ནས་གཙྪའི་བར་ནང་དུ་ལོག་སྟེ་བདག་འཇུག་སོགས་བྱའོ། །གལ་ཏེ་
གཤིན་པོ་འདྲེར་སྐྱེས་པ་ལ་དམིགས་ནས་བྱེད་ན། སྦྱོར་བའི་སྐབས་སུ་བྱང་བུ་ཅུང་ཟད་ཉམས་ཐག་པའི་རྣམ་པ་ཅན་ལིངྒའི་ཚུལ་དུ་བྲིས་པའི་སྙིང་གར་ས་བོན་དང་གསོན་
མིང་བྲི། རྫས་ཆེན་འབུལ་བའི་གོང་དུ་བྱང་བུ་མདུན་དུ་བཞག་སྟེ་དངོས་སུ་བསམ། ལྷོ་སྒོའི་སྐབས་ལྟར་རྣམ་ཤེས་དགུག་གཞུག་མང་དུ་བྱ། སྦྱང་བ་དང་སྔགས་ཀྱིས་
བྲབ༑ མ་བྱུང་ནའང་འཕོ་དམིགས་དྲན་ཙམ་བྱས་ནས་ཕཊ་ཅེས་བརྗོད། དེ་ནས་སྟོང་ཉིད་ཡེ་ཤེས་སོགས་དང་། རྩ་རིག་བརྗོད་ཅིང་ཐབ་ཏུ་བསྲེག །ད་དུང་ཡང་ཐེ་

ཚོམ་ན་བྱང་བུ་དུ་མ་བྲིས་ནས་དགུག་གཞུག་བྱ་ཞིང་ཏིལ་དང་མཉམ་དུ་བསྲེག །ཤིན་ཏུ་ཐུ་ན་རྒྱུད་འདི་ཉིད་ནས་བསྟན་པའི་དྲག་པོའི་སྦྱིན་སྲེག་གམ། ལག་ཏུ་མི་ལོན་ན་
བསྙེན་པ་གང་ལས་སུ་རུང་བའི་དྲག་པོའི་ཐབ་ཏུ་ཚར་གཅད་པར་བྱའོ། །ཞེས་ཀུན་རིག་མགྲོན་ཐབ་ཀྱི་ཚོན་ཕུང་འགོད་པའི་ཚུལ་འཕྲོས་དོན་དང་བཅས་པ་གསར་བུ་འཇུག་
བདེ་ཞེས་བྱ་བ་འདི་ནི་སྔ་ཕྱི་དོན་གཉེར་དུ་མས་དྲི་བ་བྱས་བྱུང་བའི་ངོར་སོ་སོར་ཡིག་ཆུང་རེ་ཕུལ་བར། སླར་ཕྱོགས་གཅིག་ཏུ་ཨེ་ཝཾ་པའི་སློབ་དཔོན་བགྲེས་གཤེགས་རྣམས་
ཀྱི་ཕྱག་བཞེས་བློ་ལ་གང་ངེས་ཀྱི་སྟེང་དུ། རྣམ་བཤད་དང་ཟིན་བྲིས་གང་རྙེད་ནས་བརྒྱན་ཏེ། རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་
ཟེར་ཞེས་བོད་པས། ཆོས་གྲྭ་ཆེན་པོ་ལྷུན་གྲུབ་སྟེང་དུ་སྡེབ་པ་སརྦ་དཱ་ཀ་ལྱཱ་ཎ་བྷཱུ་ཡཱཏྱ། ། །དཔལ་ཀུན་རིག་གི་དཀྱིལ་འཁོར་ཡོངས་རྫོགས་ཀྱི་བསྙེན་ཐབས་སྙིང་
པོར་དྲིལ་བ་གཞན་ཕན་སྣང་བ་ཞེས་བྱ་བ་བཞུགས་སོ། །བླ་མ་མཆོག་དང་རྡོ་རྗེ་སེམས། །ཐ་དད་མིན་ལ་ཕྱག་བགྱིས་ནས། །དཀྱིལ་འཁོར་ཡོངས་རྫོགས་ལ་བརྟེན་

༄༅། །པའི་༑ །བསྙེན་ཐབས་བྲི་ལ་གནང་བར་སྩོལ། །འདིར་ཀུན་རིག་རྩ་བའི་དཀྱིལ་འཁོར་དུ་དབང་ཐོབ་ཅིང་དམ་ཚིག་དང་ལྡན་པའི་གང་ཟག་གིས་དཀྱིལ་།
འཁོར་ཡོངས་རྫོགས་ལ་བརྟེན་པའི་བསྙེན་པ་བྱ་བར་འདོད་ན། གནས་དབེན་པར་སྒྲུབ་ཁང་ཉིས་རིམ་ཅན་ཕྱག་དར་ལེགས་པར་བྱས། ཚུལ་བཞིན་དུ་བྲིས་པའི་བྲིས་
སྐུའམ༑ མ་འབྱོར་ན་རྟེན་གསུམ་གང་ཡོད་བཀོད་མཛེས་སུ་བསྒྲིག་པའི་མདུན་དུ་མཆོད་ཡོན་སྔོན་འགྲོའི་ཉེར་སྤྱོད་བཅས་བཤམ། སྒྲུབ་ཁང་ཕྱི་མར་གཏོར་སྒྲོམ་སོགས་སུ་
ཕྱོགས་སྐྱོང་དང་འབྱུང་པོའི་གཏོར་མ་ཆུ་གཉིས་སྔོན་འགྲོའི་ཉེར་སྤྱོད་ལས་ཞལ་ཟས་མི་དགོས། བགེགས་གཏོར་ཉིན་རེ་བཞིན་དོར་རྒྱུ་བྱ། རང་གི་མདུན་དུ་རྡོ་རྗེ་དྲིལ་བུ། །
ཆ་གསུམ་གཏོར་མ་བཅས་དང་། གདན་འོག་ཏུ་སྣ་ཚོགས་རྡོ་རྗེ་ཀུ་ཤ་བཅས་སྤྱི་ལྟར་དགོས། རྩ་རྒྱུད་བླ་མ་དང་དཀོན་མཆོག་ལ་སྒྲུབ་པའི་བར་ཆད་ཞི་བར་གསོལ་བ་དྲག་
ཏུ་བཏབ། ཆ་གསུམ་ཡིད་ཆེས་པ་བཏང་ནས། བགེགས་གཏོར་ཕྱིར་དོར་བའི་རྗེས་སུ་གནས་ཁང་ཕུག་མདོ་ཐམས་ཅད་གུ་གུལ་གྱིས་བདུག །དྲག་སྔགས་བརྗོད་ཅིང་།

ཡུངས་ཀར་འཐོར། ས་ཕྱོགས་རྡོ་རྗེའི་ས་གཞི་ར་བ་གུར་ཡེ་ཤེས་ཀྱི་མེ་འོད་འབར་བ་དང་བཅས་པའི་སྲུང་བའི་འཁོར་ལོར་གྱུར། ཞེས་པས་མཚམས་བཅད་ནས་སྒྲུབ་ཁང་
ཕྱི་མའི་སྒོར་ཐོ་བརྟན་པོ་བརྩིག །སྟན་ལ་འཁོད་དེ་སྐྱབས་འགྲོ་སེམས་བསྐྱེད། སྦྱོང་རྒྱུད་ཀྱི་དངོས་བསྟན་བསྙེན་རྒྱས་སྒྲིབ་པ་རྣམ་སེལ་དུ་བཤད་པའི་སྲུང་འཁོར་བསྡུས་
པའམ༑ སྤྲོ་ན་གཞན་ཕན་མཐའ་ཡས་ནས་འབྱུང་བ་ལྟར་ལྕེ་ལག་བྱིན་རླབས། རིགས་ཀྱི་ཁྲོ་བོ་བསྐྱེད་པ། སྲུང་འཁོར་རྒྱས་པ་བསྣུན་བསྲེག་འཆིང་གསུམ་ནས། ཨོ་
བཛྲ་བནྡྷ་བྃ་ལན་གསུམ་གྱིས་ཐམས་ཅད་རྡོ་རྗེའི་རང་བཞིན་དུ་བསྒོམ་པའི་བར་བྱས་ནས་ཁྲོ་བོ་སྤྱན་འདྲེན་སོགས་མི་དགོས་པར། རང་གི་ལག་མཐིལ་གཉིས་སུ་སོགས་
དཀྱུས་ལ་འཇུག །རྒྱས་འདེབས་བཞི་རྫོགས་པའི་རྗེས་སུ་ཨོཾ་བཛྲ་ཡཀྵ་སོགས་མཆོད་པ་བྱིན་རླབས་ལ་དྷརྨ་ར་ཎི་མི་དགོས། ཨོཾ་སརྦ་ཏ་ཐཱ་སོགས་ནས་བདག་ཉིད་གཙང་
ཞེས་པའི་བར་དང་སྔགས་ཕྲེང་ཟུར་གསལ་བཞིན། བཟླས་པ་ཅུང་ཟད་བྱས། མགོན་པོ་ཐུགས་རྗེ་ཆེན་པོ་སོགས་ནས། དམ་ཚིག་པའི་དཀྱིལ་འཁོར་རང་ལ་ཐིམ་ཞེས་

༄༅། །པའི་བར་དཀྱུས་བཞིན་བྱས་ལ་བསྔོ་བ་སྨོན་ལམ་གྱི་རྒྱས་གདབ་བོ། །དེ་ནས་རང་གི་ཐུགས་དམ་ཆག་མེད་གཞན་རྣམས་བྱས་ལ་ཉལ། སང་ཐོ་རངས་
ཆགས་མེད་གཞན་ཕལ་ཆེར་ཚར་བ་བྱས་ལ། སྐྱབས་འགྲོ་ནས་བཟུང་བཟླས་པའི་བར་གོང་བཞིན་ཐུན་གྲོལ་མ་རན་བར་རྩ་རིག་ཁོ་ནར་བསག །ལྷ་སོ་སོའི་སྔགས་ཅི་
ནུས་བཟླས། བདག་ཉིད་གཙང་ཞེས་པའི་མཇུག་ཏུ། རང་གཙོ་བོའི་ཐུགས་ཀ་ནས་མར་མེ་གཅིག་ལ་གཉིས་ཆད་ཀྱི་ཚུལ་གྱིས་རྡོ་རྗེ་སེམས་དཔའི་རྣམ་པས་འཐོན་ཏེ་
དཀྱིལ་འཁོར་གྱི་ཕྱི་རོལ་དུ་འཁོད། ཞེས་བརྗོད་ལ་སྒྲུབ་ཁང་ཕྱི་མར་ཕྱིན་ཏེ་ཆ་གསུམ་གཏོར་མ་དཀྱུས་བཞིན་བཏང་། གཞན་ཡང་ཐུན་མཚམས་ཀྱི་བྱ་བ་ཐམས་ཅད་
གནས་དེར་བྱ། ཆབ་བླངས་ཏེ་རྡོ་རྗེ་འཛིན་མའི་ཕྱག་རྒྱ་དང་། ཨོཾ་བཛྲ་ས་མ་ཡ་ཧཱུྃ་གིས་ནང་དུ་ཞུགས། སྟན་ལ་འདུག་སྟེ། རང་ཉིད་གཙོ་བོ་ལ་ཐིམ་ཞིང་རྟེན་དང་
བརྟེན་པར་བཅས་པའི་དཀྱིལ་འཁོར་པ་ཐམས་ཅད་སྐད་ཅིག་གིས་གསལ་བར་གྱུར། །མཆོད་པ་རྣམས་ཁ་གསོས་ནས་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་སོགས་

མཆོད་བསྟོད་ནས་བཟུང་བཟླས་པ་གང་འགྲོ་དང་། རྗེས་ཀྱི་མཆོད་བསྟོད་ཚར་ནས་སྔར་བཞིན་ཐུན་མཚམས་ཀྱི་བྱ་བ་རྣམས་བྱ། སླར་ཡང་རྡོ་རྗེ་འཛིན་མའི་སྔགས་རྒྱས་
ནང་དུ་ཞུགས་པ་སོགས་གོང་བཞིན། ཐུན་རྗེས་མ་ལ་བཟླས་པའི་འཇུག་གི་མཆོད་བསྟོད་ཚར་ནས་ཡིག་བརྒྱ། བཟོད་གསོལ། དམ་རྒྱ་བཀྲོལ། གཤེགས་གསོལ་
རྣམས་དཀྱུས་བཞིན་བྱས་ནས། རང་ཉིད་ལ་ཨོཾ་བུདྡྷ་ཨ་བྷི་ཥིཉྩ་ཨོཾ་སོགས་ཀྱིས་དབང་བསྐུར། ཨོཾ་བྷྲི་ཏ་བྷྲི་ཏ་སོགས་ཀྱིས་བྱིན་གྱིས་བརླབ། ཨོཾ་བཛྲ་ས་ཏཱ་ཀྲོ་དྷ་སོགས་
ལན་གསུམ་གྱིས་སྲུངས་ལ་བསྔོ་བ་སྨོན་ལམ་བཀྲ་ཤིས་ཀྱིས་མཐའ་བརྒྱན་པར་བྱའོ། །དེ་ལྟ་བུའི་རིམ་པས་གྲངས་བསྙེན་རྩ་རིག་འབུམ་ཕྲག་གསུམ་མམ་དྲུག་བཟླས་པར་
བྱའོ༑ །ལྷ་སོ་སོའི་སྔགས་ནི་ཐུན་རེའི་ཁོངས་སུ་དཀྱུས་ནས་བཤད་པ་ལྟར་རམ་ཅི་ནུས་སུ་བཟླས་པ་ཙམ་གྱི་འཐུས་པས་ཟུར་དུ་བསགས་མི་དགོས། རྒྱུ་མཚན་སྦྱོང་རྒྱུད་ཀྱི་
དངོས་བསྟན་རས་བྲིས་ལ་བརྟེན་པའི་བསྙེན་པ་ལ་ཐུན་མོང་དུ་རྩ་རིག་བཟླ་བ་ལས་སྔགས་གཞན་མ་བཤད་པའི་ཕྱིར་རོ། །དེ་ཡན་ཆད་ནི་བསྙེན་པ་ཡིན་ལ། དེ་ནས་ཞག་

༄༅། །གྲངས་ཅི་རིགས་པའམ། རྒྱུད་ཀྱི་དངོས་བསྟན་ལྟར་རྩ་རིག་བརྒྱད་བརྒྱ་བཟླ་བ་ནི་ཉེ་བའི་བསྙེན་པའོ། །དེ་ནས་ཚེས་བཅོ་ལྔའི་ཉི་མ་རྒས་པ་ནས་བཟུང་།
རས་བྲིས་ཀྱི་དཀྱིལ་འཁོར་མཆོད་གཏོར་རྒྱ་ཆེ་བར་བཅས་བཤམས་ལ། ཨོཾ་བཛྲ་ས་མ་ཡ་ཧཱུྃ་ཞེས་པ་ནས་བདག་བསྐྱེད་བུམ་བཟླས་མདུན་བསྐྱེད་བརྟན་བྱེད་ཀྱི་བཟླས་པ་ཡན་
ཆད་ཆོ་ག་ཚང་བར་བྱ། མདུན་བསྐྱེད་ལ་དམིགས་ཏེ་མ་ཡེངས་པར་རྩ་རིག་ཁོ་ན་མཚན་ཐོག་ཐག་ཏུ་བཟླ་བ་ནི་སྒྲུབ་པའོ། །ནམ་ལངས་ཀར་མཆོད་པ་རྣམས་ཁ་གསོས།
དངོས་གྲུབ་ཀྱི་རྫས་དཀར་གསུམ་སོགས་ཁ་ཟས་སྡིག་དང་མ་འདྲེས་པ་བཤམ་པ་མཆོད་པ་དང་མཉམ་དུ་བྱིན་གྱིས་བརླབ། མཆོད་བསྟོད་ཚར་བའི་རྗེས་སུ་མདུན་གྱི་གཙོ་
བོའི་ཐུགས་ཀར་སེམས་རྩེ་གཅིག་ཏུ་གཏད་དེ་རྣམ་པར་མི་རྟོག་པའི་ངང་དུ་མཉམ་པར་བཞག །མཐར་མཆོག་དང་ཐུན་མོང་གི་དངོས་གྲུབ་གསོལ་བ་གདབ། གོང་གི་ཁ་
ཟས་ཀྱི་ཕུད་བླ་མ་དང་དཀྱིལ་འཁོར་པ་ལ་ཞལ་ཟས་རོ་བརྒྱ་སོགས་ཀྱི་ཚིགས་བཅད་ཀྱི་ཕུལ་ལ་རང་ཉིད་ཀྱིས་ལོངས་སྤྱོད། དེ་ནས་ནོངས་པ་བཟོད་གསོལ། བརྟན་

བཞུགས༑ བཀྲ་ཤིས་སོགས་བྱ་བ་ནི་སྒྲུབ་པ་ཆེན་པོའོ། །བྲིས་སྐུ་ལ་བརྟེན་པའི་བསྙེན་པ་སོགས་བཞི་པོ་ནི་གཞན་དུ་ཤེས་ཤིང་། བདག་བསྐྱེད་ཀྱི་ཕྱོགས་ལ་འདི་ཙམ་
གྱིས་ཆོག་གོ །དེའི་ཕྱི་ཉིན་སྦྱིན་སྲེག་བྱ་བའམ། མ་གྲུབ་ནའང་ཐོ་བཤིགས་ནས་རིམ་གྱིས་མི་ཇེ་མང་དང་འཕྲད་དེ་གྲོལ་བར་བྱའོ། །འདིའི་གོ་དོན་རྣམ་བཞག་ཕྱག་རྒྱ་
འཆིང་ཚུལ་སོགས་སྒྲོ་འདོགས་ཆོད་པར་གལ་ཆེ་ཞིང་། ཐུན་བཞིར་བཅད་པ་གཞུང་ནས་འབྱུང་བས་ལེགས། གསུམ་དུ་བྱས་ཀྱང་རུང་ཞིང་བདག་བསྐྱེད་ཀྱི་རིགས་རྣམས་
ཐོར་ཐུན་གྱི་མགོར་བྱ། ལམ་དུས་གཏོར་བསྔོ་སོགས་ནི་སྲོད་ཐུན་གྱི་མཇུག་ཏུ་བྱ་ཞིང་། ཉིན་མོའི་ཐུན་མཚམས་སུ་གཏོར་མ་བཏང་བ་མདོ་ཀློག་པ། སཙྪ་གདབ་པ་
སོགས་བྱ། བདག་བསྐྱེད་ཆུང་ཆུང་འདྲ་ལེན་དགོས་ནའང་སྐད་ཅིག་གིས་ལྷ་དེར་འཕོས་པར་བསམས་ནས་སྔགས་ཅུང་ཟད་བཟླས་པས་གོ་ཆོད་དོ། །བདག་སྐྱེད་དཔའ་བོ་
གཅིག་པའི་བསྙེན་པ་ལ་ཆ་གསུམ་གཏོར་མ་ནང་དུ་བཤམ་པས་ཆོག །སྲུང་འཁོར་བསྡུས་པ་ཁོ་ནས་འཐུས་ཤིང་སྒྲུབ་ཐབས་ཀྱི་ངག་འདོན་གཞན་ཕན་མཐའ་ཡས་ཀྱི་དབུ་

༄༅། །ནས་འབྱུང་བ་ལྟར་ཐུན་ཐམས་ཅད་ལ་ཚང་མ་བྱ། རྩ་རིག་བསྙེན་ཚད་སྔར་བཞིན་བཟླ་བ་མ་གཏོགས་འཁོར་གྱི་སྔགས་མི་དགོས། ཐུན་ཐམས་ཅད་ཀྱི་
མཐའ་ལ་ཕྱག་རྒྱས་དབང་བསྐུར་བ་སོགས་མཇུག་ཆོག་རྣམས་བྱའོ།། །།ཞེས་པ་འདི་ནི་དོན་གཉེར་མང་པོའི་ངོར་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་
ཟེར་ཞེས་བོད་པས། ཆོས་གྲྭ་ཆེན་པོ་སྡེ་དགེ་ལྷུན་གྲུབ་སྟེང་གི་རྒྱལ་ཁབ་ཏུ་བྲིས་པའོ།། །།རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་
མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་གཉིས་པ་གསར་དུ་བསྒྲིགས་པ་དགེའོ།། །།

༄༅། །སྦྱོང་རྒྱུད་ནས་གསུངས་པའི་ལས་ཕྱི་མ་གསུམ་གྱི་བསྲེག་བླུགས་ཀྱི་ཁྱད་ཆོས་གཞན་ཕན་
མ་ཞེས་བྱ་བ་བཇུགས་སོ།། 

༄༅། །སྭསྟི་སིདྡྷིར་སྟུ། །བླ་མ་རྣམ་སྣང་ཆེན་པོ་ཡི། །ཞབས་རྡུལ་སྤྱི་བོར་མཆོད་བྱས་ཏེ། །སྦྱོང་རྒྱུད་ནས་བཤད་ལས་ཕྱི་མ། །གསུམ་གྱི་བསྲེག་བླུགས་གསལ་བར་དབྱེ། །དེའང་
སྦྱོང་རྒྱུད་ཀྱི་ཀུན་རིག་དང་མེ་ལྟར་འབར་བའི་སྐབས་ནས་གཙོ་བོར་ཚེ་འདས་པའི་ངན་སོང་གི་སྡུག་བསྔལ་སྦྱོང་བ་དང་། འཇིག་རྟེན་ཕ་རོལ་ཏུ་མཐོ་རིས་ཀྱི་བདེ་འབྱོར་རྒྱས་པར་བྱ་བ་དང་། ལྷ་
སོགས་པ་དེའི་དབང་དུ་བྱ་བ་དང་། དེ་ཉིད་ལ་གནོད་པའི་གདོན་རྣམས་གཞོམ་པར་བྱ་བའི་ཆེད་དུ་ལས་བཞིའི་སྦྱིན་སྲེག་གསུངས་པ། ཞར་བྱུང་ཚེ་དཔག་མེད་ཀྱི་སྐབས་ནས་ཚེ་དང་ལྡན་པའི་དོན་དུའང་
དེ་དག་བྱ་བར་གསུངས་པས། གསོན་གཤིན་ཀུན་གྱི་དོན་དུ་སྒྲུབ་བྱའི་བསྲེག་བླུགས་ཀྱི་དང་པོ་ཞི་བ་ནི། ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱི་ཡིག་ཆ་ཁོ་བོས་ནག་འགྲོས་སུ་བཀོད་པ་ལས་

༄༅། །ཤེས༑ དེ་ཉིད་གཞིར་བཞག་ནས་ལས་ཕྱི་མ་གསུམ་གྱི་ཁྱད་ཆོས་སོ་སོར་སྨོས་ན། རྒྱས་པའི་ཐབ་རྒྱ་ཚད་ཁྲུ་དོ་ནས་བརྒྱད་ཀྱི་བར་གང་ནུས་བྱ་བར་གསུངས་པས། འབྲིང་ཚད་ཀྱི་
དབང་དུ་བྱས་ན་ཐིག་ཆེན་བརྒྱད་དང་བྱ་རྗེས་བྱ་ཚུལ་སྤྱི་དང་མཐུན། ཞི་བ་ལ་ལྟེ་བ་ནས་རྡོ་རའི་ནང་ཕན་ཆད་དུ་མཐོ་གང་ཡོད་པ་དེ་ཉིས་ལྡབ་ཀྱིས་མཐོ་དོ་བྱ་ཞིང་རྡོ་རྗེ་དང་རྡོ་རྗེ་རྒྱ་གྲམ་གཉིས་ཀྱི་ས་ལ་
སོར་བརྒྱད་བརྒྱད་དང་། རིན་པོ་ཆེ་དང་པདྨ་གཉིས་ཀྱི་ས་ལ་སོར་བཞི་བཞི་བྱས་པས་ཐབ་དངོས་ལ་ཁྲུ་བཞི་འབྱུང་། དེ་དག་གི་ཕྱི་རོལ་དུ་མགྲོན་ཐབས་ཀྱི་ལྷའི་ས་རིམ་པ་གསུམ་ཚད་ཇི་ལྟར་མཚམས་པ་
སྟེ་ཐམས་ཅད་ཀྱང་གྲུ་བཞིར་གདབ་པས་ཐབ་སྟེགས་མི་དགོས་སོ། །གཞི་ཚོན་སེར་བོ་ལ་དབུས་སུ་འཁོར་ལོའི་ཚབ་ཏུ་རིན་པོ་ཆེ་འབར་བ་བྲིས་པའི་སྟེང་དུ་གཙོ་བོའི་ཞལ་བྱང་དུ་བསྟན་པའི་ལྷ་སོ་བདུན་གྱི་

མཚན་མ་འགོད་པ་མ་གཏོགས་ཞི་བ་དང་འདྲ། བུད་ཤིང་དང་མཆོད་རྫས་ཐམས་ཅད་སེར་པོར་བསྒྱུར།ཡམ་ཤིང་འབྲས་བུ་ཅན་གྱི་ཤིང་སེར་ཞིང་དྲི་ཞིམ་པ་མཛུབ་གང་པ་ནས་ཁྲུ་བཞི་པའི་བར་ཅི་འབྱོར་དང་མར་ཁུ། བསྲེག་རྫས་འབྲུ་སྣ་ཚོགས་
དང་། མེ་ཏོག་སེར་བོ་སྣ་ཚོགས་དང་། མར་དང་སྦྲང་རྩི། དཔལ་འབྲས་རྣམས་སྦག་པའོ། །སྒྲུབ་པ་པོ་གོས་རྒྱན་སེར་པོས་བརྒྱན།ཉི་མ་གུང་གི་དུས་ལ་བབ་པ་ན་ཐབ་ཀྱི་རྒྱབ་ཏུ་ཁ་བྱང་ལ་ཕྱོགས་ཏེ་རྒྱས་པའི་ལས་སྒྲུབ་པའི་བསམ་པས་
འཁོད༑ འདིར་འདུག་སྟངས་དང་དགང་བླུགས་འཛིན་པའི་ཕྱག་རྒྱ་སོགས་དམིགས་བསལ་མ་གསུངས་པའི་བསླབ་བྱ་རྣམས་གཞན་ནས་ཁ་བསྐང་བས་རུང་སྙམ། ངག་འདོན་གཞན་ཞི་བ་དང་འདྲ་བ་ལ་རྒྱས་པའི་ཐབ་ཁུང་སེར་པོ་གྲུ་
བཞི་པ་རྒྱ་དང་སོགས། མེ་ལྷ་སྐུ་མདོག་སེར་པོ་རིན་པོ་ཆེའི་རྒྱན་གྱིས་བརྒྱན་པ་ཞལ་གཅིག་སོགས། རྫས་འབུལ་སྐབས་སྤེལ་ཚིག་བདག་དང་སྦྱིན་བདག་གིས་གཙོར་བྱས་པའི་སེམས་
ཅན་ཐམས་ཅད་ཀྱི་ཚེ་དང་བསོད་ནམས་དང་དཔལ་འབྱོར་ལུང་དང་མངོན་པར་རྟོགས་པའི་ཡོན་ཏན་ཐམས་ཅད་པུཥྚིཾ་ཀུ་རུ་ཨོཾ་ཞེས་དང་། གཤིན་དོན་ཡིན་ན་ཚེ་ལས་འདས་པ་འཇིག་
རྟེན་ཕ་རོལ་ཏུ་མཐོ་རིས་ཀྱི་བདེ་བ་དང་འབྱོར་པ་ཐམས་ཅད་པུཥྚིཾ་ཀུ་རུ་ཨོཾ་ཞེས་བརྗོད་པ་འོག་མ་ཀུན་ལ་འགྲེ། གསོལ་གདབ་རྣམས་ཀྱི་ཁ་བསྒྱུར་དཔེར་ན། བཅོམ་ལྡན་འདས་ཁྲོ་བོ་འཇིག་རྟེན་

༄༅། །གསུམ་ལས་རྣམ་པར་རྒྱལ་བས་བདག་དང་སྦྱིན་བདག་གིས་གཙོར་བྱས་པའི་སེམས་ཅན་ཐམས་ཅད་ཀྱི་ཚེ་དང་བསོད་ནམས་དང་དཔལ་འབྱོར་ལུང་དང་མངོན་
པར་རྟོགས་པའི་ཡོན་ཏན་ཐམས་ཅད་འཕེལ་ཞིང་རྒྱས་པར་མཛད་དུ་གསོལ་ཞེས་པ་ལྟ་བུ་སྟེ་གཤིན་དོན་ལའང་སྤེལ་ཚིག་གི་མཐའ་སྤོས་པས་འཐུས། ལྷ་འདི་ཐམས་ཅད་ཁ་དོག་སེར་པོའི་རྣམ་པར་སྤྱན་འདྲེན་པར་
བཤད་ཀྱང་གསལ་འདེབས་སྐབས་འདོར་ལེན་དཀའ་བས་རྩ་བའི་སྐུ་མདོག་གང་ཡིན་པ་ལ་མདངས་དང་འོད་ཟེར་སེར་པོ་འཕྲོ་བ་སྤྱིར་བཏང་ལྟར་བདེའོ། །དཀོན་མཆོག་སྤྱིའི་སྐབས་སྡིག་སྒྲིབ་འགུགས་བསྲེག་མ་བྱས་ཀྱང་རུང་། འདས་པའི་ལྷ་མང་
གསལ་འདེབས་ཀྱི་བསམ་གྱིས་མི་ཁྱབ་པས་བསྐོར་བ་ཞེས་པའི་རྗེས་སུ། ལྷ་ཐམས་ཅད་མདངས་དང་འོད་ཟེར་སེར་པོ་འཕྲོ་བ། གཟི་བརྗིད་དང་ལྡན་ཞིང་རིན་པོ་ཆེའི་རྒྱན་ཆས་ཕྱུགས་པ། 
བདག་གཞན་གྱི་ཚེ་དང་བསོད་ནམས་སོགས་རྒྱས་པའི་ལས་མཛད་པའི་རྣམ་པ་ཅན་དུ་གྱུར། ཨོཾ་བྷི་ཏ་སོགས་ལ་འཇུག །ནག་པོ་ཆེན་པོ་ལ་ཕུལ་བའི་རྗེས་སུ། སླར་ཡང་སྙིང་ག་ནས་འོད་
ཟེར་འཕྲོས་པས་རྣམ་ཐོས་སྲས་དང་། ནོར་རྒྱུན་མ་དང་ཛཾ་བྷ་ལ་ལ་སོགས་པ་ནོར་ལྷའི་ཚོགས་འཁོར་དང་བཅས་པ་ཨོཾ་བཛྲ་ས་མཱ་ཛཿ ཨོཾ་པདྨ་ཀ་མ་ལཱ་ཡ་སྟཾ། ཐབ་ཀྱི་ཕྱོགས་

གཅིག་ཏུ་འཁོར་བར་བསམས་ལ། ཨོཾ་བེེ་ཤྲ་བ་ཎ་ཡ་སྭཱ་ཧཱ། ཨོཾ་བ་སུ་དྷ་ར་ཎྱེེ་སྭཱ་ཧཱ། ཨོཾ་ཛཾ་བྷ་ལ་ཛ་ལེནྡྲ་ཡ་སྭཱ་ཧཱ། ཞེས་པས་ཡམ་ཤིང་སོགས་གང་མང་དབུལ་ཞིང་སྤེལ་ཚིག་བརྗོད། འདི་མན་
ཆད་ལ་མེ་ལྷའི་སྤེལ་ཚིག་ཙམ་མ་གཏོགས་ཞི་བ་ལྟར་རོ།། ༈ དེ་དག་གཞིར་བཞག་པའི་དབང་གི་སྒོས་ཆོས་ནི། ཐིག་ཆེན་དང་བྱ་རྗེས་བྱ་ཚུལ་དབང་སྤྱི་མཐུན་ནས་བཀབ་སྟེ་རྒྱ་ཚད་ཞི་བ་དང་འདྲ་བའི་ཟླ་གམ་ཐམས་ཅད་ཁ་ནུབ་བསྟན་གཞི་དམར་
པོའི་དབུས་སུ་པདྨ་འདབ་བརྒྱད་བྲིས་པའི་ཁར་གཙོ་བོ་ནུབ་གཟིགས་ཀྱི་ཚོན་ཕུང་སོ་བདུན་དགོད། རྡོར་ཕྲེང་གི་ཚབ་ཏུ་མདའ་གཞུ་སྦྱར་བའི་ཕྲེང་བ་བྲི། རིམ་པ་གཞན་རྣམས་དབྱིབས་ཟླ་གམ་དང་ཐབ་སྟེགས་གྲུ་བཞི་ཟླ་ཕྱེད་རྡོ་རྗེ་བཅས་བྱ། བུད་
ཤིང་དང་མཆོད་རྫས་ཐམས་ཅད་དམར་པོར་བསྒྱུར་ཡམ་ཤིང་ཚད་ཞི་བ་དང་འདྲ་ལ་སེང་ལྡེང་། མཛོ་མོ་ཤིང་སོགས་རྒྱུ་དམར་པོའམ་མ་འབྱོར་ན་བཙག་ལ་སོགས་པས་བསྒྱུར་བ་དང་མར་ཁུ། བསྲེག་རྫས་མེ་ཏོག་དམར་པོ་དང་འབྲས་བུ་དམར་པོའམ་
བསྒྱུར་བ། མར་གུར་གུམ། ཙནྡན་དམར་པོ། ཡུངས་དམར། བཙག །མཚལ། ཟངས་ཕྱེ། ཀེ་ཚེ། ལན་ཚྭ། ཏིལ། ཞིམ་ཚེ། ལ་ཕུག །ཁྲག །རྡུལ་ཆེན་རྣམས་བསྲེས་པའོ། །སྒྲུབ་པ་པོ་གོས་རྒྱན་དམར་པོས་བརྒྱན།
ཕྱི་དྲོའི་དུས་སུ་ཆགས་ཤིང་འདུན་པའི་ཡིད་ཀྱིས་ཐབ་ཀྱི་རྒྱབ་ཏུ་ཁ་ནུབ་ལ་ཕྱོགས་པས་འཁོད་དོ། །ངག་འདོན་གཞན་འདྲ་ཞིང་། དབང་གི་ཐབ་ཁུང་དམར་པོ་ཟླ་གམ་རྒྱ་དང་ཚད་ཡོངས་སུ་མ་ཆད་པ། ཁ་སྐྱེར་

༄༅། །ལ་མདའ་གཞུའི་ཕྲེང་བས་བརྒྱན་པ། སྣ་ཚོགས་རྡོ་རྗེ་དང་སོགས། མེ་ལྷ་སྐུ་མདོག་དམར་པོ་ཞལ་གཅིག་སོགས། སྤེལ་ཚིག་རྒྱལ་པོ་དང་ཡུལ་འཁོར་དང་པཎྜི་ཏ་ལ་
སོགས་པ་སྟོབས་ལྡན། འབྱོར་ལྡན། ཤེས་ལྡན་གྱི་འགྲོ་བ་ཐམས་ཅད་ཝ་ཤཾ་ཀུ་རུ་ཧོཿ ཞེས་དང་། གཤིན་དོན་ཡིན་ན། འཇིག་རྟེན་དང་འཇིག་རྟེན་ལས་འདས་པའི་ལྷ་དང་
སྲུང་མ་ཐམས་ཅད་ཚེ་ལས་འདས་པ་ལ་སྐྱོབ་བྱེད་ཀྱི་མགོན་དུ་ཝ་ཤཾ་ཀུ་རུ་ཧོཿ ཞེས་བརྗོད། འོག་གི་ལྷ་གཞན་རྣམས་ཀྱང་འོད་ཟེར་དམར་པོ་འཕྲོ་བ་བསམ་ཞིང་། གསོལ་གདབ་རྣམས་ཀྱང་མགོ་འདྲ་བ་ལ་
འགྲོ་བ་ཐམས་ཅད་བདག་དང་སྦྱིན་བདག་གི་དབང་དུ་འདུ་བར་མཛད་དུ་གསོལ། ཞེས་དང་། འཇིག་རྟེན་དང་སོགས་ནས་ཚེ་ལས་འདས་པའི་དབང་དུ་གྱུར་ཏེ་སྐྱོབ་བྱེད་ཀྱི་མགོན་
དུ་འགྱུར་བར་མཛད་དུ་གསོལ་ཞེས་འདོགས། འདས་པའི་ལྷ་མང་གསལ་བཏབ་མ་ཐག །ལྷ་ཐམས་ཅད་ཆགས་པའི་ཉམས་དང་ལྡན་ཞིང་འོད་ཟེར་དམར་པོ་འཕྲོ་བ་དང་སྡུད་པའི་སྒོ་ནས།
འཁོར་འདས་སྣོད་བཅུད་ཐམས་ཅད་དབང་དུ་བསྡུད་པའི་རྣམ་པ་ཅན་དུ་གྱུར། ཞེས་དང་། ཨོཾ་བྷྲི་ཏ་སོགས་ལ་འཇུག་ཅིང་དེ་མན་ཆད་སྤེལ་ཚིག་གསོལ་གདབ་ཙམ་མ་གཏོགས་འདྲའོ། ། ཞི་བ་གཞིར་

བཞག་པའི་དྲག་པོའི་དམིགས་བསལ་ནི། ཐབ་ཀྱི་རྒྱ་ཚད་ཁྲུ་ཕྱེད་གསུམ་པ་ནས་ཁྲུ་དགུའི་བར་གང་ནུས་བྱ་བར་གསུང་པའི་འབྲིང་ཚད་ཐབ་ཡོངས་རྫོགས་ཁྲུ་ཕྱེད་ལྔ་འབྱུང་བ་ལྟར་ན། ཐིག་ཆེན་བརྒྱད་དང་ཟླུམ་སྐོར་ཤ་སྟག་གི་སྟེང་ནས་གྲུ་གསུམ་གྱི་
རྟགས་བྱ་བའི་དྲག་པོ་སྤྱི་མཐུན་བཀབ་སྟེ། ཐབ་ནང་ལ་ཁྲུ་གང་སོར་གསུམ་དང་། ཁ་སྐྱེར་དང་རྡོ་རྗེ་རྒྱ་གྲམ་གྱི་ས་གཉིས་ལ་སོར་མོ་དགུ་དགུ་དང་། རིན་པོ་ཆེ་དང་པདྨ་གཉིས་ཀྱི་ས་ལ་སོར་ཕྱེད་ལྔ་རེ་བྱ། མགྲོན་ཐབས་ཀྱི་ས་རིམ་པ་གསུམ་ཚད་
ངེས་མེད་དེ་ཐམས་ཅད་ཀྱང་གྲུ་གསུམ་རྩེ་མོ་ལྷོར་བསྟན་ཁོ་ནར་གདབ། ཐབས་སྟེགས་གྲུ་བཞི་ཟླ་ཕྱེད་རྡོ་རྗེ་དང་བཅས་པ་དགོས། གཞི་ཚོན་ནག་པོ་ལ་ཐབ་ནང་གི་འཁོར་ལོའི་ཚབ་ཏུ་རྡོ་རྗེ་རྩེ་དགུ་པ་དང་རྩེ་གསུམ་པ། རྡོ་རྗེ་རྒྱ་གྲམ། རྡོ་རྗེ་
དབྱུག་པ། རྡོ་རྗེ་རྩེ་གསུམ་པའི་དབྱུག་པ་རྣམས་རྩེ་མོ་ཕྱིར་བསྟན་རྩ་བ་དབུས་སུ་ཡོད་པ་དང་། ཁ་སྐྱེར་ལ་རྡོ་རྗེའི་ཚབ་ཏུ་དགྲ་སྟྭའི་ཕྲེང་བས་བསྐོར་བ་བྲི། མཆོད་རྫས་རྣམས་ནག་པོ་དང་ཤ་ཁྲག་གིས་གང་བའི་ཐོད་པའོ། །ཡམ་ཤིང་ཚེར་མ་ཅན་
ནག་ཅིང་འཁྱོགས་པ་ཚད་དམིགས་བསལ་མ་གསུངས། མར་ནག་བསྲེག་རྫས་ཁྲག་སྣ་དུག་སྣ་ཡུངས་དཀར་ནག །སྐེ་ཚེ། ལྕགས་ཕྱེ་རྣམས་བསྲེས་པའོ། །སྒྲུབ་པ་པོ་གོས་རྒྱན་ནག་པོས་བརྒྱན། སྲོད་དམ་ནམ་གྱི་གུང་ལ་ཐབ་ཀྱི་རྒྱབ་ཏུ་
བགེགས་ཚར་གཅོད་པའི་བསམ་པས་འཁོད་དོ། །ངག་འདོན་གཞན་འདྲ་ཞིང་། དྲག་པོའི་ཐབ་ཁུང་ནག་པོ་གྲུ་གསུམ་རྒྱ་དང་ཚད་ཡོངས་སུ་མ་ཆད་པ། ཁ་སྐྱེར་ལ་དགྲ་སྟྭའི་ཕྲེང་བས་བརྒྱན་པ།

༄༅། །སྣ་ཚོགས་རྡོ་རྗེ་དང་། རིན་པོ་ཆེ་སོགས། མེ་ལྷ་སྐུ་མདོག་ནག་པོ་ཁྲོས་པའི་ཉམས་ཅན་ཞལ་གཅིག་སོགས། སྤེལ་ཚིག་སངས་རྒྱས་ཀྱི་བསྟན་པ་དང་སེམས་ཅན་ལ་
འཚེ་བ་དང་བདག་ཅག་ཆོས་སྒྲུབ་པ་ལ་བར་དུ་གཅོད་པའི་དགྲ་བགེགས་ཐམས་ཅད་མཱ་ར་ཡ་ཕཊ། ཅེས་དང་། ཚེ་ལས་འདས་པ་གསོན་གྱི་དུས་ན་ཚེ་གནས་པ་ལ་བར་དུ་
གཅོད་ཅིང་། གཤིན་གྱི་དུས་ན་སྡིག་པ་སྦྱོང་བ་ལ་བར་ཆད་བྱེད་པའི་གདོན་བགེགས་ཐམས་ཅད་མཱ་ར་ཡ་ཕཊ། ཅེས་བརྗོད། འོག་གི་ལྷ་གཞན་སྤྱན་དྲངས་པ་ཐམས་ཅད་འོད་ཟེར་ནག་པོ་འཕྲོ་
ཞིང་ཁྲོས་པའི་ཉམས་ཅན་དུ་བསམ། གསོལ་གདབ་རྣམས་ཀྱང་མགོ་སྤེལ་ཚིག་དང་འདྲ་བ་ལ་དགྲ་བགེགས་ཐམས་ཅད་ཚར་གཅད་དུ་གསོལ། ཞེས་བསྒྱུར། ལྷ་མང་གསལ་གདབ་ཀྱི་རྗེས་སུ། ལྷ་ཐམས་ཅད་
ཁྲོས་པའི་ཉམས་ཅན་འོད་ཟེར་ནག་པོ་འཕྲོ་བ། གདུག་པ་ཅན་ཚར་གཅོད་པའི་རྣམ་པ་ཅན་དུ་གྱུར། ཞེས་དང་། ཨོཾ་བྷྲི་ཏ་སོགས་ལ་འཇུག་ཅིང་དེ་མན་ཆད་ལ་སྤེལ་ཚིག་དང་གསོལ་གདབ་ཙམ་མ་
གཏོགས་ཁྱད་མེད།། ། སྦྱིན་སྲེག་འདི་རྣམས་དཀྱིལ་འཁོར་སྒྲུབ་མཆོད་དང་འབྲེལ་ན། དཀྱིལ་འཁོར་གྱི་ནུབ་ཏུ་ཞི་བའི་ཐབ་བྲིས་ལ་རང་ཁ་ཤར་དུ་བལྟ། དེ་བཞིན་དུ་ལྷོར་རྒྱས་པ། ཤར་དུ་དབང་། བྱང་དུ་དྲག་པོའི་ཐབ་

རྣམས་བྲི་བ་ནི་རང་ཉིད་དཀྱིལ་འཁོར་ལ་རྒྱབ་ཀྱིས་མི་ཕྱོགས་པའི་དགོས་པ་ཡོད་ཅིང་། ངག་འདོན་གྱི་ཁྱད་པར་ནི། ཁོ་བོས་ཞི་བའི་སྦྱིན་སྲེག་གི་གཤམ་དུ་བཀོད་ཟིན་ཏོ། །
ལར་སྟོན་པ་ཚད་མེད་པའི་ཐུགས་རྗེ་མངའ་བ་དེ་ཉིད་ཀྱིས་བར་དོར་འཕྱན་པ་དང་། འགྲོ་བ་ངན་པའི་ཆོས་ཉིད་ཀྱིས་དགོས་ཐགས་པའི་ཡིད་ཅན་རྣམས་ལ་སྒོ་དུ་མ་ནས་ཕན་
འདོགས་པའི་ཐབས་ཚུལ་ཁྱད་པར་ཅན་འདི་ལྟ་བུ་ཡང་ནས་ཡང་དུ་བཀའ་སྩལ་ཀྱང་། དེང་སང་ནི་རང་གི་ཕ་མ་དྲིན་ཅན་གྱི་དོན་དུའང་སྒྲུབ་པ་ཞིག་ཁོ་བོས་མ་མཐོང་ངོ་། །
དེ་ལྟར་སྦྱོང་རྒྱུད་འོ་མའི་ཆུ་གཏེར་ཆེ། །བསྲུབ་པ་ལས་སྐྱེས་ཆོ་གའི་སཆིས་འདི། །དུ་ཁས་མནར་བའི་འགྲོ་བར་བཅུད་ལེན་དུ། །སྦྱིན་ནོ་དེས་བསྐྱེད་དགེ་བའང་ཅིས་
མི་བསྔོ། །ཞེས་སྦྱོང་རྒྱུད་ནས་གསུངས་པའི་ལས་ཕྱི་མ་གསུམ་གྱི་བསྲེག་བླུགས་གཞན་ཕན་ཉི་མ་ཞེས་བྱ་བ་འདི་ནི། བསྐུལ་བ་པོ་ཟབ་རྒྱས་ཆོས་ཀྱི་སྤྱན་ལྡན་ཤར་བླ་མ་
ཀུན་དགའ་དཔལ་ལྡན་གྱི་འགྲོ་ཕན་ཐུགས་བསྐྱེད་བཟང་པོ་དོན་དུ་འགྱུར་བའི་ཕྱིར། རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་ཞེས་

༄༅། །བོད་པས་སྦྱོང་རྒྱུད་ཀྱི་འབྲེལ་པ་གཞན་ཕན་ཀུན་ཁྱབ་དང་། ཆོ་ག་གཞན་ཕན་འོད་ཟེར་སོགས་ལ་ཞིབ་ཏུ་དཔྱད་དེ་དཔལ་ལྷུན་གྲུབ་སྟེང་དུ་སྦྱར་བ་སརྦ་དིཀྵུ་
ཝརྡྷནྟུ།། །།རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་གཉིས་པ་གསར་དུ་བསྒྲིགས་པ་དགེའོ།། །།

༅། །ངན་སོང་སྦྱོང་བའི་རྒྱུད་ནས་བསྟན་པའི་གཤིན་པོའི་རུས་སྦྱོང་སཱཙྪ་སྒྲུབ་པའི་ཆོ་གའི་ངག་འདོན་
ཨུཏྤལ་མགུལ་རྒྱན་ཞེས་བྱ་བ་བཞུགས་སོ། །

༄༅། །ཕུལ་བྱུང་བྱིན་རླབས་ཐུགས་རྗེའི་བསིལ་ཟེར་གྱིས། །འགྲོ་བའི་སྡུག་བསྔལ་ཀུན་འབྱུང་གདུང་ཕྲོགས་ནས། །བདེ་ལེགས་
ཀུ་མུད་འདབ་མ་སྟོང་ཕྱེ་བའི། །བླ་མ་ཐམས་ཅད་རིག་པའི་ཟླ་བས་སྐྱོངས། །ཐར་པའི་ཆ་མཐུན་བསྒོམ་བཟླས་ལྟར་བགྱིས་པས། །ངན་
འགྲོའི་འཇིགས་འཕྲོག་ཁྱེད་ལ་མི་བསྔགས་ཏེ། །སྲིད་གསུམ་སྒྲིབ་པ་ཟད་པར་ཟ་མཆོག་ཏུ། །རྒྱལ་ཀུན་གསུང་གི་གསང་བ་ལས་འཕོས་
ཕྱིར༑ །དེ་ཚུལ་འཁྲུལ་བྲལ་གཞུང་ན་ཆེས་གསལ་ཡང་། །སྦྱངས་སྟོབས་མིག་དཀྱུས་མ་བསྲིངས་དེ་སྲིད་དུ། །ཆོ་གའི་ལྟད་མོ་ཇི་བཞིན་

༄༅། །མ་མཐོང་བར། །ལེགས་བཤད་ནམ་མཁའི་ནོར་བུས་སྣང་བར་བྱེད། །འདིར་བསྙེན་པ་སྔོན་དུ་སོང་བས་ཀུན་རིག་ལ་བརྟེན་ནས་ཚེ་འདས་ཀྱི་རུས་
སྦྱོང་སཱཙྪ་སྒྲུབ་པའི་ཆོ་ག་ལ་གསུམ་སྟེ། སྔོན་དུ་རུས་སྦྱོང་བྱ་བ། དངོས་གཞི་སཱཙྪ་སྒྲུབ་པ། མཇུག་ཕན་ཡོན་བསྟན་པའོ། །དང་པོ་རུས་སྦྱོང་ལ་རོ་སྲེག་གི་ཆོ་གས་པར་སྦྱངས་ལེགས་པར་གྲུབ་ནས་མེ་
མནལ་བ་ན། རུས་བུའི་རྩར་ཕྱིན་ཏེ་རྡོ་རྗེ་བསྡུ་བའི་ཕྱག་རྒྱ་དང་བཅས་ཏེ། ཨོཾ་བཛྲ་ས་མཱ་ཛཿ ཛཿ ཧཱུྃ་བཾ་ཧོཿ ཞེས་མང་དུ་བརྗོད་ཅིང་ལག་པ་བསྣོལ་ཏེ་སེ་གོལ་བརྡབས་ལ་རུས་བུ་
བསྡུའོ༑ །རུས་སྦྱོང་ལ་མཆོད་པ་ཉེར་སྤྱོད་དང་། ཆ་གསུམ་གཏོར་མ་དང་། རང་གི་མདུན་དུ་རྡོ་རྗེ་དྲིལ་བུ། བུམ་པ་བཅུད་ལྡན་ཚུལ་བཞིན་དུ་བཅས་ལ། སློབ་དཔོན་གྱི་བྱ་བ། ཨོཾ་བཛྲ་

ཡཀཱ་སོགས་ནས། ཐམས་ཅད་རྡོ་རྗེའི་བདག་ཉིད་གཙང་ཞེས་པའི་བར་གྱི་བདག་བསྐྱེད་རྡོ་རྗེ་སེམས་དཔའི་བསྒོམ་བཟླས་སྔོན་དུ་སོང་ནས། མདུན་གྱི་བུམ་པ་དཀྱིལ་འཁོར་གྱི་སྐབས་ལྟར་ལྷ་སོ་བདུན་སྐད་ཅིག་གིས་བསྐྱེད་བཟླས་
སྤྱི་ལྟར་ལས། གཙོ་བོ་བཟླས་བྱའི་སྔགས་ནི། སྦྱོང་བའི་སྔགས་ཞེས་པ་ནི། ཀུན་རིག་གི་ལྷ་ཐམས་ཅད་ཀྱི་སྔགས་ཡིན་པས། རྩ་རིག་ལ་ངོས་བཟུང་སྟེ། གྲངས་ནི་འབུམ་ཕྲག་གཅིག་རང་ངམ་སྒྲུབ་གྲོགས་དང་བཅས་པས་འགྲོ་ངེས་པར་བཟླ།
མཐར་ལྷ་སོ་བདུན་གྱི་སྔགས་རྣམས་ཀྱང་ལན་གསུམ་རེ་དང་ཁྲུས་སྔགས་བཟླ་བ་དང་མཆོད་བསྟོད་ཞུ་བ་སོགས་དཀྱུས་ལྟར་བྱའོ། །དེ་ནས་སྔར་བསྡུས་པའི་རུས་བུ་རྣམས་མདུན་དུ་སྣོད་ཀྱི་ནང་དུ་མཉྫིའམ་ཤིང་གི་ཁྲིའུ་ལྟ་བུའི་སྟེང་དུ་བཞག་ལ།
སྔར་རྩ་རིག་བཟླས་པའི་བུམ་ཆུ་ཐོགས་ཏེ། རུས་བུའི་སྟེང་དུ་ཟླ་བའི་དཀྱིལ་འཁོར། དེའི་སྟེང་དུ་ཨ་དཀར་པོ། དེ་ལས་བདུད་རྩིའི་རྒྱུན་སྐྱ་ཆིལ་གྱིས་བབས་པས་ཚེ་ལས་འདས་པ་ཆེ་
གེ་མོའི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་བསམས་ལ། རྩ་རིག་དང་སྦྱོང་རྒྱལ་གྱི་སྔགས་བཟླ་ཞིང་བཀྲུ། མཐར་ཀུན་རིག་གི་ལྷ་ཐམས་ཅད་ཀྱི་སྔགས་ཀྱང་ཚར་གཅིག་གམ་གསུམ་གང་རུང་བརྗོད་ཀྱིན་རུས་
པ་ཆུས་བྲན་ཞིང་བཀྲུའོ། །དོན་གསལ་དུ་ༀ་བཛྲ་པྲ་མརྡ་ན་ཕྲ་མརྡ་ནཱ་ཡ་སྭཱ་ཧཱ། ཞེས་པའི་སྔགས་བཟླ་བས་ཀྱང་བཀྲུ་བའང་བཤད། སྤྲོ་ན།།།ཞེས་སོགས་ཕ་རོལ་ཏུ་ཕྱིན་པ་

༄༅། །དྲུག་གི་ཚིགས་བཅད་རྩ་རིག་སྤེལ་བ་དང་། ས་འདི་དུག་གི་ཕ་ཡིན་ཏེ། །ཞེས་སོགས་དུག་སྦྱོང་གི་ཚིགས་བཅད་རྩ་རིག་སྤེལ་ཏེ་བཀུ། གང་ལ་སེར་སྣ་སོགས་བཀྲ་ཤིས་ཀྱི་ཚིགས་བཅད་དྲིལ་བུ་གསིལ་
ཞིང་རུས་བུ་ལ་མེ་ཏོག་འཐོར་བ་བཅས་གྲུབ་པར་བྱ། ཡང་དེང་སང་རུས་པ་རྟེན་བྱས་ནས་ཀུན་རིག་ཆོ་ག་ལྷོ་སྒོ་དང་བཅས་པ་བྱེད་ན་ཤིན་ཏུ་ལེགས་ཞེས་མཁན་ཆེན་སངས་རྒྱས་ཕུན་ཚོགས་པས་གསུངས་སོ། །གང་ལྟར་ཡང་ཆ་གསུམ་བཏང་། ཨོཾ་
བཛྲ་ཨ་བྷི་ཥིཉྩ་ཧཱུྃ་སོགས་ནས་བདག་བསྐྱེད་ཀྱི་མཇུག་གི་བྱ་བ་བསྔོ་བ་སྨོན་ལམ་བར་བྱའོ། །དེ་ནས་རུས་པ་ཤིན་ཏུ་ཞིབ་པར་བཏགས་ནས་དྲི་བཟང་འོ་མ་སོགས་དང་བསྲེས་ནས་ཁམས་སོགས་བཟང་པོའི་འཇིམ་པ་བརྫིས་ནས་བྱིན་གྱིས་
བརླབས་པ་ནི། འཇིམ་པའི་གོང་བུར་བྱས་པའི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ། ཨོཾ་ན་མོ་བྷ་ག་ཝ་ཏེ་སོགས་རྩ་རིག་ཚར་གཅིག་བརྗོད་ཅིང་བཀོད། དེ་ལས་འོད་ཟེར་འཕྲོས་པས་
ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཐུགས་གཉིས་སུ་མེད་པའི་ཡེ་ཤེས་འོད་ཟེར་ཁ་དོག་ལྔའི་རྣམ་པར་སྤྱན་དྲངས་ནས་སྔགས་ཕྲེང་ལ་ཐིམ།
སྔགས་ཕྲེང་འོད་དུ་ཞུ་ནས་འཇིམ་པ་ལ་ཐིམ། འཇིམ་པ་ཡེ་ཤེས་ལྔའི་རང་བཞིན་ཅན་གྱི་རིན་པོ་ཆེའི་ཕུང་པོར་གྱུར་པར་བསམས་ལ་རྩ་རིག་བཟླས་མཐར། ཚེ་ལས་འདས་པའི་སྡིག་པ་

ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བརྗོད་པས་བྱིན་གྱིས་བརླབས། སཱཙྪའི་ནང་གཟུངས་འཇུག་རྒྱུར་རྩ་རིག་གི་སྭཱ་ཧཱའི་གོང་དུ། ཚེ་དུས་ལས་འདས་པ་ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་བཅུག་པ་མང་དུ་བྲིས་ནས་དྲི་
བཟང་གིས་བྱུགས་པ་མགོ་ནས་བསྒྲིལ། དེ་ཉིད་མགོ་གཞུག་མ་ལོག་པར་ནང་དུ་གཅུག་པའི་སཱཙྪ་གཅིག་ནས་ལྔའམ། བརྒྱ་རྩ་བརྒྱད་ནས་འབུམ་དང་བྱེ་བའི་བར་གང་འགྲུབ་བཏབ་སྟེ། དེའང་སཱཙྪ་འདེབས་པའི་ཆོ་ག་དོན་གསལ་དུ་བལྟ་གསུངས་
པ་ལྟར་ན། འདེབས་པའི་སྔགས་སོ་སོ་ཡོད་པའི་གཞུང་དེ་ཉིད་དམ་ཁོ་བོས་སཱཙྪ་འདེབས་པའི་ཆོ་ག་ལོགས་སུ་བྲིས་པ་ཞིག་ཀྱང་ཡོད་མོད། སྐབས་འདིར་རྩ་རིག་ཁོ་ན་བཟླས་ཏེ་བཏབ་པས་ལག་ལེན་བདེ་ཞིང་ཆོག་པར་སེམས་སོ། །སཱཙྪ་ཐེབས་པ་
ན་རྩི་ཚོན་ལེགས་པར་གསོལ་ནས་སྟེགས་མཐོ་བར་འབྲུ་སིལ་མར་བཀྲམ་པའི་སྟེང་དུ་བཞུགས་སུ་གསོལ་བ་རྣམས་ནི་རུས་སྦྱོང་དང་སཱཙྪ་འདེབས་པའི་ཆོ་གའོ། །གཉིས་པ་དངོས་གཞི་སཱཙྪ་སྒྲུབ་པ་ལ་གསུམ་སྟེ། རབ་ཏུ་གནས་པ། སྒྲུབ་པ་དངོས།
དེ་ལ་བཀུར་སྟིར་བྱ་བའོ། །དང་པོ་ནི། འདིར་རབ་གནས་དང་སྒྲུབ་པ་གཅིག་ཏུ་འཁྲུལ་བར་མི་བྱ་བར། སཱཙྪ་སྒྲུབ་པའི་སྔོན་དུ་སྒྲུབ་རྟེན་ལ་རབ་ཏུ་གནས་པ་མདོར་བསྡུས་འགྲོ་དགོས། དེའི་སྔོན་དུའང་རྟེན་གསར་པ་ཡིན་པས་སྦྱོང་ཁྲུས་སྔོན་དུ་
སོང་ན་བཟང་བས་ཀུན་རིག་ལ་བརྟེན་པའི་རབ་གནས་འབྲིང་པོར་བུམ་པ་ཉུང་མཐར། རྣམ་རྒྱལ་དང་ལས་བུམ་ཁྲུས་བུམ་སྟེ་གསུམ་དུ་བཤད་པ་ཁྲུས་སྔགས་སོ་སོར་བསགས་ན་དགོས་ལ། ཁྲུས་སྔགས་ཨ་བྷི་ཥེ་ཀ་ཏ་ཙམ་ལས་བསགས་མི་ཐུབ་པའི་

༄༅། །དབང་དུ་བྱས་ནས་ཁྲུས་བུམ་ལས་བུམ་དུ་བསྡུས་པས་རུང་བར་སེམས་ཏེ། དོན་གསལ་དུ་རབ་གནས་བསྡུས་པའི་སྐབས་སུ་བུམ་པ་གཅིག་གིས་ཆོག་པར་བཤད་པ་ལྟར། པཎ་ཆེན་ཐར་རྩེ་པས་ཚེ་དཔག་མེད་ལ་བརྟེན་པའི་རབ་
གནས་མདོར་བསྡུས་སུའང་ལས་བུམ་གཅིག་པུ་སྒྲུབ་པར་བཤད་པའི་ཕྱིར་རོ། །དེས་ན་རྣམ་རྒྱལ་དང་ལས་བུམ་གཉིས་དང་ཉེར་སྤྱོད་ཙམ་བཤམ། དངོས་གཞི་ལ། མཆོད་པ་རྣམས་ཡཀྵས་བསངས་ནས། ཐམས་ཅད་རྡོ་རྗེའི་
བདག་ཉིད་གཙང་། །ཞེས་པའི་བར་གོང་ལྟར་ཉམས་སུ་བླངས་ནས། བུམ་པ་གཉིས་བསང་སྦྱངས་སྤྱི་ལྟར་བསྐྱེད་ལ། རྣམ་རྒྱལ་བུམ་པའི་ཆུའི་དབུས་སུ་པཾ་ལས་པདྨ་དང་ཨ་ལས་ཟླ་བའི་དཀྱིལ་
འཁོར་གྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་དཀར་པོ་རྩེ་ལྔ་པ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་འདུས་གཅིག་ཏུ་གྱུར་པ་ལས། བཅོམ་ལྡན་འདས་རྡོ་རྗེ་སེམས་དཔའ་སོགས་
ནས་སེམས་དཔའི་སྐྱིལ་མོ་ཀྲུང་གིས་བཞུགས་པ་ཞེས་པའི་བར་རོ། །ལས་ཐམས་ཅད་པའི་བུམ་པར་ཧཱུྃ་ལས་རྡོ་རྗེ་གནོད་སྦྱིན་ནག་པོ་རབ་ཏུ་ཁྲོས་པ། ཕྱག་གཉིས་ཀྱིས་ཞལ་གྱི་
གཡས་གཡོན་གྱི་ཐད་ཀར་མཆེ་བ་འཛིན་པ་རིན་པོ་ཆེའི་རྒྱན་དང་དར་གྱི་སྟོད་གཡོགས་དང་ཤམ་ཐབས་ཅན། པདྨ་དང་ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་

བཞུགས་པ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས། རང་བཞིན་གྱི་གནས་ནས་རྡོ་རྗེ་སེམས་དཔའ་དང་རྡོ་རྗེ་གནོད་སྦྱིན་ལ་སངས་རྒྱས་དང་བྱང་ཆུབ་
སེམས་དཔའི་ཚོགས་ཀྱིས་བསྐོར་བ་སྤྱན་དྲངས། མ་ལུས་སེམས་ཅན་སོགས་ཚིགས་བཅད་གསུམ་སྔགས་དང་བཅས་པས་སྤྱན་དྲངས། ཛཿཧཱུྃ་བཾ་ཧོཿ པདྨ་ཀ་མ་ལཱ་ཡ་སྟཾ་གྱིས་གདན་དང་མཆོད་པ་ཕུལ་ནས།
ཨོཾ་བཛྲ་ཨཾ་ཀུ་ཤ་སོགས་ཀྱིས་དགུག་བསྟིམ་དང་། ཨོཾ་བྷྲྀ་ཏ་སོགས་ཀྱིས་གནས་གསུམ་བྱིན་གྱིས་བརླབས། ཨོཾ་བཛྲ་ཨ་བྷི་ཥིཉྩ་ཧཱུྃ་སོགས་ལྔ་ཕྱག་རྒྱ་དང་བཅས་པས་དབང་བསྐུར་རོ། །དེ་ནས་ཨོཾ་སརྦ་ཏ་ཐཱ་ག་ཏ་རེ་རེའི་
མགོར་སྦྱར་བའི་ཨརྒྷཾ་ནས་ཤབྡའི་བར་གྱིས་མཆོད། རྡོ་རྗེ་སེམས་དཔའ་སེམས་དཔའ་ཆེ། །སོགས་དང་། རྡོ་རྗེ་གནོད་སྦྱིན་ཐབས་ཆེན་སོགས་ཚིགས་བཅད་གཅིག་དང་བཅས་པས་བསྟོད། གཟུངས་ཐག་
བླངས་ནས། རང་གི་སྙིང་ག་ནས་སྔགས་ཀྱི་ཕྲེང་བ་སོགས་ནས་རྣམ་རྒྱལ་ལ། ཨོཾ་བཛྲ་སཏྭ་ཧཱུྃ་ཞེས་དང་། ལས་བུམ་ལ། ཨོཾ་བཛྲ་ཡཀྵ་ཧཱུྃ་ཞེས་པ་བརྒྱ་རྩ་རེ་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་
སོགས་ཁྲུས་སྔགས་ཉེར་གཅིག་ཙམ་བཟླས་ཏེ། མཆོད་བསྟོད་བྱས་ཏེ་ཡིག་བརྒྱ་ལན་གསུམ་དང་། མ་འབྱོར་པ་སོགས་ཀྱི་མཐར་པད་ཀོར་བྱས་ཏེ། ཨོཾ་ཨཱཿ ཧཱུྃ་གིས་མཆོད་ཡོན་ཕུལ་བའི་རྐྱེན་གྱིས་ཡེ་ཤེས་པ་

༄༅། །གཤེགས༑ དམ་ཚིག་པ་ཞུ་བ་ལས་བྱུང་བའི་བུམ་པའི་ཆུ་ནུས་པ་དང་ལྡན་པར་གྱུར་ཅེས་བརྗོད། གལ་ཏེ་ཁྲུས་བུམ་ཡོད་ཅིང་རྒྱས་པ་ལ་མོས་པས། རྡོ་རྗེ་མེ་ཏོག་དང་བཅས་པ་ཁྲུས་བུམ་
གྱི་སྟེང་དུ་བཞག་ལ། ལས་བུམ་གྱི་ཆུས་གཏོར་ལ་བསང་སྦྱངས་ནས། རྟེན་གྱི་དྲི་མ་སྦྱོང་བའི་ནུས་པ་དང་ལྡན་པར་གྱུར་ཞེས་པའི་བར་བརྗོད་པ་ནི་རབ་གནས་ཀྱི་དཀྱུས་ལྟར་བྱའོ་ཞེས་བརྗོད། དེ་ནས་སྦྱོང་བ་ལ། གཏོར་མ་
ཆབ་ཀྱིས་བྲན་ཏེ་རྟེན་ལ་བསྐོར་བ་དང་བསྟུན། ཨོཾ་སརྦ་བིགྷྣཱན་སོགས་ལན་གསུམ་དང་། འདིར་བདེ་བར་གཤེགས་པའི་རྟེན་ལ་རབ་ཏུ་གནས་པར་བྱེད་པ་ལ་མི་མཐུན་པར་བྱེད་པའི་གདོན་
བགེགས་གང་ཡིན་པ་ཐམས་ཅད་གཏོར་མ་འདིས་ཚིམ་པར་གྱིས་ཤིག་ཅེས་ཞི་བས་སྦྱང་། ཏིང་ལོ་ཆང་བུས་བསྐོར་ཞིང་། སུམྦྷ་ནི་སོགས་ལན་གསུམ་དང་། འདིར་བདེ་བར་གཤེགས་པའི་སོགས་
ནས༑ གདོན་བགེགས་གང་ཡིན་པ་ཐམས་ཅད་གཏོར་མ་ལམ་རྔན་སོགས་བརྗོད་ལ་ཞི་དྲག་ཕྱེད་མས་སྦྱངས་ནས་ཕྱིར་དོར། ཁྲོ་བོ་སྤྱན་དྲངས་ནས་མཆོད་བསྟོད་བྱ། རྗེ་བཙུན་རྩ་བ་སོགས་ནས་བཅོམ་ལྡན་
འདས་རྡོ་རྗེ་སེམས་དཔའི་བདེན་པ་དང་། དཔལ་མགོན་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས། དེར་

འདིར་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་ལ་རབ་ཏུ་གནས་པར་བྱེད་པ་ལ་བར་དུ་གཅོད་པར་རྩོམ་པའི་གདོན་བགེགས་ཀྱི་ཚོགས་གང་ཡིན་པ་ཐམས་ཅད་མཆོད་
སྦྱིན་གྱི་གཏོར་མ་རྒྱ་ཆེན་པོ་འདིས་ཚིམ་པར་གྱིས་ལ། ཞི་བའི་སེམས་དང་ལྡན་པས་སའི་ཕྱོགས་འདིར་མ་གནས་པར་རང་རང་གི་གནས་སུ་སོང་ཤིག །གལ་ཏེ་མི་འགྲོ་ན་
དུས་གསུམ་གྱི་དེ་བཞིན་གཤེགས་པ་ཐམས་ཅད་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོའི་རྡོ་རྗེ་ཡེ་ཤེས་ཀྱི་མེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་
མགོ་བོ་ཚལ་པ་བརྒྱར་འགས་པར་འགྱུར་རོ་ཞེས་བརྗོད་ལ། གུ་གུལ་གྱིས་བདུག་ཅིང་ཡུངས་ཀར་གྱིས་བྲབ། སུམ་བྷ་ནི་དང་བཛྲ་སཏཱ་ཀྲོ་དྷ་སོགས་བརྗོད། ཡང་འཇིགས་པའི་ཧཱུྃ་སྒྲ་སོགས་ལན་གཉིས་བྱ་བ་
ནི་དྲག་པོའི་སྦྱང་བའོ། །ཏིལ་སྦྱོང་གི་སླད་དུ། བདག་དང་ཡོན་བདག་གིས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་རྣམས་སྙིང་ག་ནས་ཡི་གེ་ཀཾ་ནག་པོའི་རྣམ་པས་འཐོན། 
སྣ་སྒོར་སྡིག་པ་རྭ་ཅན་གྱི་རྣམ་པར་གྱུར་པ་མདུན་གྱི་ཏིལ་ལ་ཐིམ་པར་བསམས་ལ། ལག་ལེན་ལྟར་བསྐོར་ཞིང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱ་ཞེས་ལན་གསུམ་གྱིས་མེར་བསྲེག་ཅིང་ཆུར་དོར།

༄༅། །རྟེན་བཀྲུ་བའི་ཐོག་མར། སྟོན་པ་ཤཱཀྱ་ཐུབ་པའི་སྐུ་རིང་བསྲེལ་དང་ལྡན་པ་རབ་གནས་ཅན་གྱི་གཟུགས་བརྙན་མེ་ལོང་དུ་འཆར་བར་བྱས་ལ། ཇི་ལྟར་བལྟམས་པ་སོགས་ཚིགས་བཅད་བཞི་སྔགས་དང་བཅས་པས་
མཆོག་ཁྲུས་སྐུ་ཕྱི་བ་དང་བཅས་བྱས། ཁྲུས་ཆུ་དེ་བུམ་པར་བླུགས་ལ། རྟེན་གསར་པ་བཀྲུ་བ་ནི། ཁྲུས་བུམ་ལོགས་སུ་བསྒྲུབས་པ་ཡོད་ན་ཁྲུས་རྒྱས་པ་ཀུན་རིག་གི་རབ་གནས་འབྲིང་པོ་ལྟར་བྱ། མེད་ན་ལས་བུམ་གྱི་ཆུས། འདི་ནི་སྦྱིན་
པའི་རང་བཞིན་ཆུ། །ཞེས་སོགས་ནས་སྐུ་ཁྲུས་གསོལ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། དེ་བཞིན་དུ་ཚུལ་ཁྲིམས། བཟོད་པ། བརྩོན་འགྲུས། བསམ་
གཏན༑ ཤེས་རབ་རྣམས་སྔགས་དང་བཅས་པ་བརྗོད། ཆུ་བོ་དྲུག་གི་སོགས་ནས། དད་པས་བདག་གིས་ཁྲུས་བགྱིའོ། །ཞེས་དང་། སྤྲོ་ན། གང་ལ་སེར་སྣ་རྣམ་ཆགས་སོགས་ཀྱང་བརྗོད་ལ།
སླར་ཡང་ཇི་ལྟར་བལྟམས་པ་སོགས་དང་། དེ་བཞིན་གཤེགས་པ་སོགས་དང་། དེ་དག་སྐུ་ལ་སྔགས་དང་བཅས་པས་བཀྲུ་ཞིང་སྐུ་ཕྱིའོ། །དེ་ནས་རྟེན་བསྐྱེད་པ་ནི། ལས་བུམ་གྱི་ཆུས་སཱཙྪརྣམས་ལ་གཏོར་ཞིང་། ཨོཾ་
བཛྲ་ཡཀྵ་ཧཱུྃ་གིས་བསང་། སྭ་བྷཱ་ཝ་སོགས་ཀྱིས་སཱཙྪ་རྣམས་མི་དམིགས་ཏེ་སྟོང་པར་གྱུར། སྟོང་པའི་ངང་ལས་སེང་གེས་བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཟླ་བའི་སྟེང་

དུ༑ ཨོཾ་ལས་འཁོར་ལོ་ཨོཾ་གྱིས་མཚན་པ་ལས་རྣམ་པར་སྣང་མཛད་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ། 
དེ་ཞུ་བ་ལས་བྱུང་བའི་ཆོས་སྐུའི་མཆོད་རྟེན་ཚད་དང་མཚན་ཉིད་ཐམས་ཅད་ཡོངས་སུ་རྫོགས་པར་གྱུར་པའི་བུམ་པ་རྣམས་ཀྱི་ནང་དུ་དབུས་སུ་སེང་གེ །ཤར་དུ་གླང་པོ་ཆེ།
ལྷོར་རྟ། ནུབ་ཏུ་རྨ་བྱ། བྱང་དུ་མཁའ་ལྡིང་རྣམས་ཀྱིས་བཏེག་པའི་རིན་པོ་ཆེའི་ཁྲི་པདྨ་དང་ཟླ་བའི་གདན་རེ་རེ་དང་བཅས་པའི་དབུས་སུ། རྣམ་པར་སྣང་མཛད་དཀར་
པོ་བྱང་ཆུབ་མཆོག་གི་ཕྱག་རྒྱ་ཅན། ཤར་དུ་མི་བསྐྱོད་པ་སྔོན་པོ་གཡས་ས་གནོན་གཡོན་མཉམ་གཞག །ལྷོར་རིན་ཆེན་འབྱུང་ལྡན་སེར་པོ་གཡས་མཆོག་སྦྱིན་གཡོན་
མཉམ་གཞག །ནུབ་ཏུ་འོད་དཔག་མེད་དམར་པོ་མཉམ་གཞག །བྱང་དུ་དོན་ཡོད་གྲུབ་པ་ལྗང་གུ་གཡས་སྐྱབས་སྦྱིན་གཡོན་མཉམ་གཞག་གི་ཕྱག་རྒྱ་ཅན་ཐམས་ཅད་ཀྱང་
དར་གྱི་ན་བཟའ་དང་། རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་མཐའ་སྐོར་དུ་སངས་རྒྱས་དང་བྱང་ཆུབ་སེམས་དཔའ་བསམ་གྱིས་

༄༅། །མི་ཁྱབ་པས་བསྐོར་བ་དང་བཅས་པར་གྱུར་ཞེས་དང་། སྐུ་གཟུགས་ཡོད་ན། སྟོང་པའི་ངང་ལས་པདྨ་དང་ཟླ་བའི་སྟེང་དུ་ཨོཾ་ཨཱཧཱུྃ་ལས་རྡོ་རྗེ་ཨོཾ་ཨཱཧཱུྃ་གིས་མཚན་པ་ལས་
རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ། དར་གྱི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པར་
བསྐྱེད༑ དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཧཱུྃ་ལས་འོད་ཟེར་འཕྲོས་པས་དེ་བཞིན་གཤེགས་པ་རིགས་ལྔའམ། རིགས་ལྔ་དང་རྡོ་
རྗེ་སེམས་དཔའ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ མ་ལུས་སེམས་ཅན་ཀུན་གྱི་མགོན་གྱུར་ཅིང་སོགས་རྒྱས་བསྡུས་གང་རིགས་བྱ། 
མཆོད་དེ་ཛ་ཧཱུྃ་བཾ་ཧོཿ ཞེས་ལན་མང་དུ་བརྗོད་ཅིང་སོ་སོ་ལ་ཐིམ་པར་བསམ། དེ་ཐམས་ཅད་ཀྱི་སྤྱི་བོར་ཨོཾ་ལས་འཁོར་ལོ་ཨོཾ་གྱིས་མཚན་པ། མགྲིན་པར་ཨཱཿ ལས་པདྨ་ཨཱཿ ས་མཚན་པ་ཐུགས་
ཀར་ཧཱུྃ་ལས་རྡོ་རྗེ་ཧཱུྃ་གིས་མཚན་པ། སླར་ཡང་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ དེ་བཞིན་གཤེགས་པ་ཐམས་

ཅད་ཀྱིས་འདི་རྣམས་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། ཇི་ལྟར་བལྟམས་པ་སོགས་ནས་ཤྲཱི་ཡེ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་
བསྐུར་སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་རིགས་ལྔ་ལ་རིགས་ལྔ་སོ་སོ་དང་སྐུ་གཟུགས་ཀྱི་རྟེན་རྣམས་ལ་རྡོ་རྗེ་སེམས་དཔས་དབུར་བརྒྱན་པར་བསམ་ལ། ཨོཾ་སརྦ་
ཏ་ཐཱ་ག་ཏ་ཨབྷཾ་སོགས་ཀྱིས་མཆོད། ཆོས་སྐུ་ནམ་མཁའ་བཞིན་དུ་དབྱེར་མེད་ཅེས་སོགས་རིགས་ལྔའི་བསྟོད་པ་གང་ཤེས་དང་། ལྷ་སྐུ་ཡོད་ན། རྡོ་རྗེ་སེམས་དཔའ་སེམས་དཔའ་ཆེ་ཞེས་སོགས་ཀྱིས་བསྟོད།
རྡོ་རྗེ་རྩེ་ལྔ་པའི་ཕྱག་རྒྱས་རྡོ་རྗེ་ཐོགས་ཏེ་ལྷ་རྣམས་ཀྱི་སྤྱན་འབྱེད་པའི་ཚུལ་བྱས་ལ། ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་ཡང་། །གུས་པས་འཕགས་པའི་སྤྱན་ནི་དབྱེ་བགྱིས་པས། །ནམ་
མཁའི་མཐས་གཏུགས་གྱུར་པའི་སེམས་ཅན་རྣམས། །སངས་རྒྱས་ཡེ་ཤེས་སྤྱན་ནི་ཐོབ་པར་ཤོག །ཨོཾ་ཙཀྵུ་ཙཀྵུ་ས་མནྟ་ཙཀྵུ་བི་ཤོ་དྷ་ནེ་སྭཱ་ཧཱ། ཡེ་ཤེས་ཀྱི་སྤྱན་རྣམ་
པར་དག་པ་ཐོབ་སྟེ་སེམས་ཅན་གྱི་དོན་ལ་འཇུག་པའི་མཐུ་ཕུན་སུམ་ཚོགས་པ་དང་ལྡན་པར་གྱུར་ཅིག་ཅེས་བརྗོད། སྤྲོ་ན། མཆོད་བསྟོད་མདོར་བསྡུས་བྱས་ནས། སྐུ་བརྙན་ཡོད་ན། རྡོ་རྗེ་

༄༅། །སེམས་དཔའ་དང་ཞེས་བརྗོད། མཆོད་རྟེན་ལྷ་དང་བཅས་པ་རྣམས་འོད་དུ་ཞུ་བ་ལས་རྟེན་སོ་སོའི་རྣམ་པ་ཇི་ལྟ་བ་བཞིན་དུ་གྱུར། ཅེས་པ་འདི་དཀྱུས་སུ་འོག་ཏུ་འབྱུང་ཡང་
འདིར་བརྗོད་པ་བདེའོ། །ཡེ་དྷརྨཱ་མང་དུ་བཟླས་པས་བྱིན་གྱིས་བརླབས་པའི་མེ་ཏོག་གཏོར་ཏེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་སོགས་ནས་བརྟན་པར་བཞུགས་སུ་
གསོལ༑ ཁྱད་པར་དུ་ཡང་རྟེན་འདི་རྣམས་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་ཐམས་ཅད་ཇི་སྲིད་འབྱུང་བ་བཞིའི་གནོད་པས་མ་ཞིག་གི་བར་དུ་བརྟན་པར་བཞུགས་སུ་
གསོལ༑ བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། 
ཞེས་དང་། ཡེ་དྷརྨཱ་བརྗོད་ཅིང་མེ་ཏོག་གཏོར་བ་དེ་ལྟ་བུ་ལན་གསུམ་གྱི་བར་དུ་བྱས་མཐར། མཆོད་པ་རྣམས་ཀྱིས་མཆོད་ལ། མཆོད་རྟེན་ལ། སྣ་ཚོགས་པདྨ་ཟླ་བའི་གདན་སྟེང་དུ། །སྣ་ཚོགས་རིན་ཆེན་
ཁམས་ལས་གྲུབ་པ་ཡི། །སྤྲུལ་པའི་མཆོད་རྟེན་སྣ་ཚོགས་རྒྱན་གྱིས་སྤྲས། །ཆོས་སྐུའི་རང་བཞིན་ཅན་ལ་ཕྱག་འཚལ་ལོ། །ཞེས་དང་ལྷ་སྐུ་ཡོད་ན་སོ་སོའི་སྒོས་བསྟོད་ཅི་ཤེས་བྱས་ལ། 

བཀྲ་ཤིས་ཀྱི་ཕྱིར་དྲིལ་གསིལ་མེ་ཏོག་འཐོར་བ་དང་བཅས་ཏེ། སྟོན་མཆོག་དམ་པ་ལ་སོགས་པ་བཀྲ་ཤིས་ཀྱི་ཚིགས་སུ་བཅད་པ་བརྗོད་པ་དང་བཅས་པ་ནི། རབ་ཏུ་གནས་པ་མདོར་བསྡུས་པའོ། །གཉིས་པ་སཱཙྪ་སྒྲུབ་པ་ལ། རྟེན་གྱི་
མདུན་དུ་ཉེར་སྤྱོད་རྒྱས་བསྡུས་ཅི་འབྱོར་པ་དང་། ཆ་གསུམ་རིགས་དྲུག་ཡི་དྭགས་དང་བཅས་པའི་གཏོར་མ་བཤམ་མོ། །དངོས་གཞི་ལ་རང་ཉིད་སྒྲུབ་གྲོགས་དང་བཅས་པ་སྟན་བདེ་བར་འཁོད་དེ། ཉིན་གྲངས་འགར་བྱེད་ན། ཉི་མ་ཕྱི་མ་རྣམས་
སུ༑ ཨོཾ་བཛྲ་ཡཀྵ་ཧཱུྃ་ཞེས་སོགས་མཆོད་པ་བྱིན་གྱིས་བརླབས་པ་ནས། བདག་བསྐྱེད་བཟླས་པ་དང་བཅས་པ། ཐམས་ཅད་རྡོ་རྗེའི་བདག་ཉིད་གཙང་། །ཞེས་པའི་བར་ཉམས་སུ་བླངས་ནས་གཟོད་སཱཙྪ་སྒྲུབ་པ་ལ་
འཇུག་པ་ཡིན་ཡང་། ཉིན་དང་པོ་འདིར་བདག་བསྐྱེད་རབ་གནས་ཀྱི་གོང་དུ་སོང་བས་འཐུས། རྟེན་བསྐྱེད་པ་ནི། ཨོཾ་ཤཱུནྱ་ཏཱས་སྦྱངས། སྟོང་པའི་ངང་ལས། པདྨ་དང་ཟླ་བའི་སྟེང་དུ་རིན་པོ་ཆེ་ལས་གྲུབ་
པའི་མཆོད་རྟེན་ཡངས་ཤིང་རྒྱ་ཆེ་བ་སཱཙྪའི་གྲངས་དང་མཉམ་པའི་བུམ་པའི་ནང་དུ་དབུས་སུ་སེང་གེའི་ཁྲི་སོགས་ནས་ལྷ་སོ་བདུན་སྐད་ཅིག་གིས་བསྐྱེད་ལ། ཡེ་ཤེས་པ་སྤྱན་དྲངས་པ་ནས། ཨོཾ་ཀརྨ་
ཨ་བྷི་ཥིཉྩ་ཨཿ ཞེས་པས་དབང་བསྐུར་བའི་བར་བུམ་བསྐྱེད་སྐབས་ཇི་ལྟ་བ་བཞིན་བྱ། དེ་ནས་ལྷ་རྣམས་ལ་དམིགས་ཏེ་རྩ་རིག་ཁོ་ན་བཟླ་སྟེ། དམིགས་པ་ནི། མཆོད་རྟེན་རྣམས་ཀྱི་བུམ་པ་རེ་རེའི་ནང་དུ་ཀུན་རིག་རྩ་བའི་ལྷ་སུམ་ཅུ་སོ་བདུན་

༄༅། །ཚང་བ་རེ་བཞུགས་པར་ཡང་ཡང་གསལ་གདབ་ཅིང་། རང་རྡོ་རྗེ་སེམས་དཔར་གསལ་བའི་ཞལ་ནས་རྩ་བའི་རིག་པ་བཟླས་པས། ལྷ་ཐམས་ཅད་ལ་དམིགས་ཡུལ་གྱིས་ཐོག་དྲངས་པའི་སེམས་ཅན་ཐམས་ཅད་ཀྱི་སྡིག་པ་དང་
ལས་སྒྲིབ་ཐམས་ཅད་སྦྱོང་དུ་གསོལ་སྙམ་པས་ཐུགས་རྒྱུད་བསྐུལ་བས། ལྷ་དེ་ཐམས་ཅད་ཀྱི་ཐུགས་ཀ་ནས་ཐུགས་རྗེ་བྱིན་རླབས་ནུས་པའི་རང་བཞིན་གྱི་འོད་ཟེར་སྤྲོ་བ་དང་བསྡུ་བ་ལ་སོགས་པའི་སྒོ་ནས་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་
ཅད་སྦྱོང་བའི་ཕྲིན་ལས་མཛད་པར་བསམས་ལ། ཨོཾ་ན་མོ་བྷ་ག་ཝ་ཏེ་སོགས་སྔགས་བཟླའོ། །སྔགས་དོན་ནི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ངན་སོང་ཐམས་ཅད་ཡོངས་སུ་སྦྱོང་
བ་གཟི་བརྗིད་ཀྱི་རྒྱལ་པོ་ལ་ཕྱག་འཚལ་ལོ། །འདི་ལྟ་སྟེ། སྦྱོང་ཞིང་། སྦྱོང་མ། སྡིག་པ་ཐམས་ཅད་རྣམ་པར་སྦྱོང་དག །རྣམ་པར་དག །ལས་ཀྱི་སྒྲིབ་པ་རྣམ་པར་དག་པའི་གཞི་ཚུགས། ཞེས་པའི་དོན་ཏོ། །ཐུན་བསྡུ་བ་ན། མཐར་
མགོན་པོ་ཐུགས་རྗེ་ཆེན་པོ་དང་ལྡན་པ་སོགས་ཀྱིས་འདོད་དོན་གསོལ་གདབ་བྱས་ལ། མཆོད་པ་བྱིན་གྱིས་བརླབས་ནས། རབ་འབྱམས་རྒྱ་མཚོ་སོགས་ཚིགས་བཅད་སྔགས་དང་བཅས་པ་དང་། ཨོཾ་སརྦ་ཏ་ཐཱ་ག་
ཏ་རཏྣ་མུ་ཀུ་ཊ་སོགས་མཆོད་པ་ཉེར་ལྔ་དང་། ཨོཾ་རྡོ་རྗེ་སེམས་དཔའ་སོགས་སྒེག་སོགས་བརྒྱད། ཨོཾ་སརྦ་བིཏ་པཱུ་ར་སོགས་ནས། རིན་ཆེན་བདུན་དང་། ཁ་དོག་དབྱིབས་ལེགས་སོགས་འདོད་ཡོན་ལྔས་མཆོད་

པ་འབུལ་བ་དང་། ཆོས་དབྱིངས་ཡེ་ཤེས་རྣམ་པར་དག་སོགས་ནས་ཕྱག་འཚལ་རྡོ་རྗེ་འབེབས་པ་ལའོ་ཞེས་པའི་བར་མདུན་བསྐྱེད་ཀྱི་སྐབས་ཇི་ལྟ་བ་བཞིན་བྱ། བསྡུ་ན། ཨོཾ་སརྦ་ཏ་ཐཱ་ག་ཏ་སོགས་ཀྱིས་མཆོད་པ་དང་།
ཆོས་དབྱིངས་ཡེ་ཤེས་རྣམ་པར་དག་སོགས་ཀྱི་བསྟོད་པའང་བུམ་བསྐྱེད་ལྟར་བྱ། ཆ་གསུམ་བཏང་ལ། མཆོད་རྟེན་ལྷ་དང་བཅས་པ་ཞུ་བ་ལས་སཱཙཱའི་རྣམ་པ་ཇི་ལྟ་བ་བཞིན་དུ་གྱུར་ཞེས་བརྗོད་ཅིང་
བསམ་མོ། །དེ་ནས་མཆོད་པ་ཁ་གསོས་ལ་བྱིན་རླབས་བྱས་ཏེ་ཨོཾ་སརྦ་ཏ་ཐཱ་ག་ཏ་སོགས་གོང་ལྟར་མཆོད། སྣ་ཚོགས་པདྨ་ཟླ་བའི་གདན་སྟེང་དུ་སོགས་མཆོད་རྟེན་གྱི་བསྟོད་པ་ཅི་ཤེས་པས་བསྟོད་དོ། །དེ་ལྟ་བུའི་ཚུལ་གྱིས་
བསྒྲུབ་སྟེ། སྔགས་ཀྱི་གྲངས་ནི་རྒྱུད་ལས། སྔགས་དང་ཕྱག་རྒྱས་བཏབ་ནས་ཀྱང་། །འབུམ་ཕྲག་གཉིས་ཀྱི་བར་དུ་བཟླས། །ཞེས་གྲངས་ངེས་པ་ཅན་དུ་བསྟན་པ་ལྟར་ཉིས་འབུམ་དུ་བཟླ་ཞིང་། རྒྱས་པ་ན་མཆོད་རྟེན་འབར་བ་ལ་སོགས་པའི་
རྟགས་མ་བྱུང་གི་བར་དུ་སྟེ། རྒྱུད་ལས། ཅི་སྟེ་མཚན་མ་དེ་དག་ནི། །སྡིག་ཅན་བློ་ཡིས་མ་མཐོང་ན། །འབུམ་གྱི་ཕྲག་ནི་བརྒྱ་སྟོང་ངམ། །ཇི་སྲིད་མཚན་མ་བྱུང་བར་དུ། །དེ་བཞིན་གཤེགས་པ་མཆོད་ནས་ནི། །མཉམ་པར་བཞག་པས་
བཟླས་པར་བྱ། །དེ་ཡི་མཐར་ནི་མཁས་པས་ཀྱང་། །མཚན་གཅིག་ཐོག་ཐག་མི་ཉལ་བཟླས། །ཞེས་དང་། གཞན་ཕན་འོད་ཟེར་ལས། མཆོད་རྟེན་བྱས་པ་ལ་མཆོད་ཅིང་། ཉིས་འབུམ་བཟླས་པས་ཀྱང་མ་གྲུབ་སྟེ། གྲུབ་པའི་རྟགས་མ་

༄༅། །མཐོང་ན། འབུམ་ཕྲག་བརྒྱ་སྟོང་གི་བར་དུ་བཟླས་ཤིང་མཆོད་ལ། མཇུག་ཏུ་མཚན་ཐོག་ཐག་མི་ཉལ་བར་རྩ་བའི་རིག་པ་བཟླས་ན་རྟགས་མཐོང་སྟེ་འགྲུབ་པར་འགྱུར་རོ་ཞེས་གྲུབ་པའི་མཚན་མ་མ་མཐོང་གི་བར་དུ་བསྒྲུབས་ནས་
མཇུག་ཏུ་མཚན་གཅིག་ཐོག་ཐག་མི་ཉལ་བར་རྩ་བའི་རིག་པ་བཟླ་བ་སོགས་འདིར་ཡང་བྱ་བར་བཤད་དོ། །ཇི་ལྟར་བྱ་བའི་ཚུལ་ནི་རས་བྲིས་སྒྲུབ་པའི་སྐབས་སུ་བསྟན་པས་རིགས་བསྒྲེས་ཏེ་ཤེས་པར་བྱའོ། །བདག་བསྐྱེད་ཀྱི་རྗེས་ཀྱི་བྱ་བ། ཨོཾ་
བཛྲ་ཨ་བྷི་ཥིཉྩ་ཧཱུྃ་སོགས་ནས་ཧ་ར་ཧ་ར་པྲ་ཎ་ན་ཧཱུྃ་ཕཊ་ཅེས་པའི་བར་བརྗོད་པས་བསྲུང་། སྟོན་མཆོག་དམ་པ་ལ་སོགས་པའི་བཀྲ་ཤིས་དང་། དགེ་བ་འདི་ཡིས་མྱུར་དུ་བདག །རྡོ་རྗེ་སེམས་
དཔའ་འགྲུབ་གྱུར་ནས། །ཞེས་སོགས་བསྔོ་བ་སྨོན་ལམ་རྣམ་པར་དག་པའི་རྒྱས་གདབ་བོ། །གསུམ་པ་བཀུར་སྟིར་བྱ་བའི་ཚུལ་ནི། དེ་ལྟར་ཆོ་ག་རྣམ་པར་དག་པས་ཚུལ་བཞིན་བསྒྲུབས་པའི་སཙྪ་སོགས་ནི་གང་ཟག་མཆོག་དམན་
གང་ཡིན་ཀྱང་མཆོད་རྟེན་སོགས་ཀྱི་ནང་དུ་འཇུག་ཏུ་རུང་ཞིང་སྐབས་སུ་བབ་པ་ཁང་བུ་བརྩེགས་པ་བཞེངས་ཏེ་འཇུག་པར་བྱའོ། །འོན་ཀྱང་གྲོང་པའི་མི་ནག་ཕོ་མོ་སོགས་ཀྱི་རུས་པའི་སཱཙྪནི་གོང་དུ་བཤད་པའི་ཆོ་ག་དེ་དག་གིས་ཚུལ་བཞིན་བསྒྲུབས་
པ་མཆོད་རྟེན་སོགས་ཀྱི་རྟེན་ལ་བཅུག་ཀྱང་ཆེར་མི་འགལ་མོད། འཇིག་རྟེན་པའི་སྨོད་པ་སྤང་བའི་ཕྱིར་རི་མཐོན་པོའི་རྩེའམ། བྲག་སྐྱིབས་སོགས་འགོམ་ཡུག་མི་འོང་བའི་ས་དང་། ཆུ་བོར་སྤྱན་འདྲེན་པ་ཉིད་སྐབས་སུ་བབ་སྟེ། དེའི་ཚུལ་ཡང་

བླུན་པོ་འགའ་ཞིག་གིས་བྲག་ཕུག་སོགས་སུ་སཱཙྪརྣམས་གྱ་ཚོམས་སུ་སྤུངས་ནས་འཇོག་སྟེ་དེ་མི་རུང་། ཐམས་ཅད་མགོ་མཇུག་མ་ལོག་པར་ལེགས་པར་བསྒྲིག་གོ །ཆུ་ཀླུང་དུ་སྤྱན་འདྲེན་ནའང་ས་རྡོ་བླུགས་པ་ལྟར་མི་བྱ་བར། མགོ་མཇུག་མ་ལོག་
པར་རེ་རེ་ནས་ཆུའི་ཁར་བཞག །སེམས་ཀྱིས་རྣམ་སྣང་གི་རྡུལ་ཕྲ་རབ་ཏུ་གྱུར་ནས་ཀླུ་རྣམས་ཀྱིས་རྒྱ་མཚོར་སྤྱན་དྲངས་པར་བསམ་མོ། །ཡང་ན་ཕྱིས་སུ་ཆུ་འབབ་པར་འགྱུར་བར་བཏབ་ནས་བཞག་ཀྱང་རུང་ཞེས་གོང་མ་རྣམས་གསུངས་སོ། །
གསུམ་པ་མཇུག་ཕན་ཡོན་བསྟན་པ་ནི། དེ་ལྟར་བྱས་པའི་ཕན་ཡོན་ནི། རྒྱུད་ལས། དེ་ནི་ངེས་པར་དམྱལ་གནས་ན། །དེ་བྱས་པས་ནི་གྲོལ་བར་འགྱུར། །ཡི་དྭགས་བྱོལ་སོང་སྡུག་བསྔལ་ལས། །གྲོལ་ཏེ་ལྷ་ཡི་གནས་སུ་སྐྱེ། །ཞེས་
སོགས་གསུངས་པའི་ཕན་ཡོན་ལ་བསམས་ནས་ཚུལ་འདི་ལ་འབད་པར་རིགས་སོ། །སཱཙྪ་མ་ཐེབས་པའམ། ལྷག་མའམ། སྦྱིན་སྲེག་བྱས་པའི་ཐལ་བ་རུས་པ་ས་རྡོ་སོགས་ནི་རྒྱ་མཚོར་འབབ་པའི་ཆུ་བོར་དོར་ན་ཕན་ཡོན་ཆེན་པོ་འབྱུང་བར་བཤད་
དོ༑ །འདིར་སྨྲས་པ། བཅོམ་ལྡན་ངན་སོང་སྦྱོང་བའི་རྒྱུད་ཆེན་གྱིས། །མངོན་པར་བསྔགས་པའི་རུས་སྦྱོང་སཱཙྪར་བརྟེན། །སྡིག་སྦྱོང་ཆོ་གའི་པཀྵུ་ས་སྐྱ་པའི། །དད་སྒྲོལ་མཁྱེན་པའི་མ་དྲོས་མཚོ་ལས་བབས། །འོན་ཏེ་དེ་ཚུལ་གཅིག་ཏུ་མ་
རྫོགས་པར། །གསར་བུས་གཟུ་ལུམ་སྤྱོད་པ་བཟློག་སླད་དུ། །འདབ་སྟོང་བཅུད་ཀྱི་རོ་མངར་རྐང་དྲུག་བུས། །གཅིག་ཏུ་བསྡུས་བཞིན་ངག་འདོན་སྙིང་པོར་བསྡེབས། །འདི་བགྱིས་རྣམ་དཀར་ལེགས་བྱས་ཁམས་གསུམ་གྱི། །འགྲོ་ཚོགས་

༄༅། །མཐའ་དག་སྡུག་བསྔལ་ཀུན་འབྱུང་བཅས། །འགོག་ལམ་ཆོས་ཀྱི་བདུད་རྩི་རྟག་འཇོ་པའི། །སྨྲ་དབང་ཆོས་ཀྱི་རྒྱལ་པོ་ཐོབ་ཕྱིར་བསྔོ། །ཞེས་ངན་སོང་སྦྱོང་བའི་རྒྱུད་ནས་བསྟན་པའི་གཤིན་པོའི་རུས་སྦྱོང་སཱཙྪ་སྒྲུབ་པའི་ཆོ་གའི་
ངག་འདོན་ཨུཏྤལ་མགུལ་རྒྱན་ཞེས་བྱ་བ་འདི་ནི། འབྲི་ཀླུང་མའི་རྒྱུན་ཆེན་དལ་གྱིས་འབབས་པའི་འགྲམ་ངོགས་དབོན་སྟོད་དགོན་གྱི་དབུ་མཛད་ཡེ་ཤེས་ལྷུན་གྲུབ་པ་དང་ཚུལ་ཁྲིམས་ཆོས་དར་ཟུང་གིས་བསྐུལ་ངོར། རྗེ་བཙུན་རིན་པོ་ཆེ་དང་ངོར་
ཆེན་རྡོ་རྗེ་འཆང་གིས་མཛད་པའི་གཞན་ཕན་རྣམ་གཉིས་དང་། ཐམས་ཅད་མཁྱེན་པ་དཀོན་མཆོག་ལྷུན་གྲུབ་པ་དང་མཁས་གྲུབ་སངས་རྒྱས་ཕུན་ཚོགས་པ་རྣམས་ཀྱི་གསུང་རབ་རྣམས་ལ་ཞིབ་པར་གཏུགས་ཏེ། ལག་ཏུ་བླང་བདེ་བར་བནྡེ་ཚུལ་
ཁྲིམས་རིན་ཆེན་གྱིས་དཔལ་འབྱོར་གླིང་གི་རྒྱལ་ཁབ་ཏུ་བྲིས་པ་སརྦ་མངྒ་ལཾ་བྷ་ཝ་ཏུ།། །།༅། །བཅོམ་ལྡན་འདས་ཀུན་རིག་གི་ཆོ་ག་གཞན་ཕན་མཐའ་ཡས་ཀྱི་འདོན་འགྲིགས་ལ་ཉེ་བར་མཁོ་བའི་
གཞན་ཕན་ཟུར་རྒྱན་ཞེས་བྱ་བ་བཞུགས་སོ།། ༄༅༅། །རྒྱལ་བས་ལུང་བསྟན་ཤེས་བྱའི་གནས་ཀུན་ལ། །ཆོས་མིག་དྲི་མེད་བརྙེས་ནས་རྒྱལ་བསྟན་ལ། །མཁས་
པའི་ལས་བྱས་ཨེ་ཝཾ་པར་བཏུད་དེ། །དེས་གསུངས་ཆོ་གའི་འདོན་འགྲིགས་འདིར་སྤེལ་ལོ། །དེའང་ཀུན་རིག་གི་ཆོ་ག་གཞན་ཕན་མཐའ་ཡས་ཀྱི་སྟེང་ནས། མང་པོའི་

ཚོགས་བསྒྲིགས་སུ་འདོན་པའི་ཚེ། གཞུང་ཉིད་ཚིག་སྡུད་ཆེས་པས་སྐབས་འགའ་རེར། ཡུལ་ཕྱོགས་ཐ་དད་དུ་སློབ་དཔོན་སོ་སོའི་ངག་ཁྲིད་ཐ་དད་དུ་གྱེས་པའི་ཚིག་དོན་
འབྲེལ་ཆགས་མི་ཆགས་སྣ་ཚོགས་པས་བསླད་པར་མཆིས་པ་རྣམས་གཞུང་དོན་མཐུན་པར་ཉམས་སུ་ལེན་ཚུལ་གྱི་ཟུར་རྒྱན་ཅུང་ཟད་དགོད་བྱ་འདི་ལྟ་སྟེ། བདག་བསྐྱེད་
དཔའ་བོ་གཅིག་པའི་དུས་ཀྱི་སྔགས་བཟླས་ཀྱི་འོད་ཟེར་སྤྲོ་བསྡུའི་ངག་འདོན་ནི། རང་གི་ཐུགས་ཀར་ཟླ་བའི་དཀྱིལ་འཁོར་གྱི་མཐའ་སྐོར་དུ། ཨོཾ་ན་མོ་བྷ་ག་ཝ་ཏེ་སོགས་
ཚར་གཅིག་བརྗོད། སྔགས་ཕྲེང་བཀོད་པ་དེ་ལས་འོད་ཟེར་དཔག་ཏུ་མེད་པ་འཕྲོས། སེམས་ཅན་ཐམས་ཅད་ཀྱི་འཁོར་བ་དང་ངན་སོང་གི་སྡུག་བསྔལ་རྒྱུ་དང་བཅས་པ་ཞི་
བར་བྱས། རྡོ་རྗེ་སེམས་དཔའི་གོ་འཕང་ལ་བཀོད། འོད་ཟེར་སླར་འདུས་སྙིང་གའི་ཆོས་ཀྱི་ཡི་གེ་ལ་ཐིམ་ཞེས་བརྗོད། བསྙེན་པ་རྒྱས་པ་དང་འབྲེལ་བའི་ཚེ། ལྷ་
ཐམས་ཅད་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་མཐའ་སྐོར་དུ། ཨོཾ་ན་མོ་བྷ་ག་ཝ་ཏེ་སོགས་རྩ་རིག་ཚར་གཅིག་དང་། ཨོཾ་སརྦ་བིཏ་སརྦ་ཨ་ཝ་ར་ཎ་སོགས་ནས་བཛྲ་ཨཱ་

༄༅། །ཝེ་ཤ་ཡ་ཨཞེས་པའི་བར་དང་སླར་ཡང་རྩ་རིག་ཚར་ལྔ་བརྗོད་ལ། ལྷ་ཐམས་ཅད་ཀྱི་ཐུགས་ཀར་སྔགས་ཕྲེང་བཀོད་པ། དེ་རྣམས་ལས་འོད་ཟེར་དཔག་ཏུ་
མེད་པ་འཕྲོས། སེམས་ཅན་ཐམས་ཅད་ཀྱི་འཁོར་བ་དང་ངན་སོང་གི་སྡུག་བསྔལ་རྒྱུ་དང་བཅས་པ་ཞི་བར་བྱས། ལྷ་སོ་སོའི་གོ་འཕང་ལ་བཀོད། འོད་ཟེར་སླར་འདུས་
ལྷ་སོ་སོའི་ཐུགས་ཀའི་ཆོས་ཀྱི་ཡི་གེ་ལ་ཐིམ་ཞེས་བརྗོད་པས་འཐུས་ལ། དེའི་དམིགས་པ་ནི། སྔོན་བྱུང་སྟོན་པས་སེམས་ཅན་རྣམས་ཀྱི་སེམས་ཉོན་མོངས་པའི་འཆིང་བ་
ལས་གྲོལ་བར་བྱས་ནས། བདེ་བ་སོ་སོ་ལ་བཀོད་པ་དེའི་ཐར་པའི་འདྲ་འབག་དང་མཐུན་པར་བྱ་སྟེ། རང་ཉིད་རྡོར་སེམས་སུ་གསལ་བའི་ཐུགས་ཀར་སྔགས་ཕྲེང་བཀོད་
པ་ལས་འོད་ཟེར་འཕྲོས་པ་སྨིན་མཚམས་ནས་འཐོན། དམིགས་ཡུལ་གྱིས་ཐོག་དྲངས་པའི་སེམས་ཅན་ཐམས་ཅད་ཀྱི་འཁོར་བ་དང་ངན་སོང་གི་སྡུག་བསྔལ་དང་སྡུག་བསྔལ་
གྱི་རྒྱུ་སྡིག་སྒྲིབ་དང་བཅས་པ་སྦྱངས། རྡོ་རྗེ་སེམས་དཔའི་གོ་འཕང་ལ་དགོད་ཅེས་པའི་དོན་ཡིན་ལ། ལྷ་ཡོངས་རྫོགས་ཀྱི་སྐབས་སུ་ནི། གཙོ་བོ་ནས་འཇིག་རྟེན་པའི་

རྣམ་པ་ཅན་གྱི་བར། ལྷ་ཐམས་ཅད་ཀྱི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། རྩ་རིག་ཚར་རེ་གཡས་སྐོར་དུ་བཀོད་པའི་ནང་དུ་ལྷ་སོ་སོའི་རང་སྔགས་རྣམས་
བཀོད༑ རང་སྔགས་སོ་སོར་མེད་པ་རྣམས་ལ་ནི། སླར་ཡང་ནང་དུ་རྩ་རིག་ལྷག་པོ་རེ་དང་བཅས་བཀོད་པ་ལ་དམིགས་ཏེ། སྔགས་ཕྲེང་དེ་རྣམས་ལས་འོད་ཟེར་འཕྲོས།
སེམས་ཅན་ཐམས་ཅད་ཀྱི་འཁོར་བའི་སྡུག་བསྔལ་ནི་འགྲོ་བ་རིགས་དྲུག་གི་སྡུག་བསྔལ་སྤྱི་དང་བྱེ་བྲག་ཏུ་ངན་སོང་གི་སྡུག་བསྔལ་ནི་དམྱལ་བ་ཡི་དྭགས་དུད་འགྲོའི་འགྲོ་བ་
གསུམ་གྱི་སྡུག་བསྔལ་རྒྱུ་དང་བཅས་པ་ཞི་བར་བྱས། ལྷ་སོ་སོའི་གོ་འཕང་ལ་བཀོད། འོད་ཟེར་སླར་འདུས་ལྷ་སོ་སོའི་ཐུགས་ཀར་ཐིམ་པའི་དམིགས་པ་བྱ། དེའང་ལྷ་
ཐམས་ཅད་ཀྱི་ཞལ་ནས་སྔགས་ཀྱི་སྒྲ་དུས་གཅིག་ཏུ་བསྒྲགས་ནས། གདུལ་བྱ་གང་ལ་གང་འདུལ་གྱི་སྐུས་དོན་མཛད་པ་སྟེ། དེ་བཞིན་གཤེགས་པ་དང་གཤེགས་མ་རྣམས་
ཀྱིས་ནི་དེ་བཞིན་གཤེགས་པ་དང་གཤེགས་མའི་གོ་འཕང་ལ་བཀོད། དེ་བཞིན་དུ་བྱང་ཆུབ་སེམས་དཔའ་དང་སེམས་མ་རྣམས་ཀྱིས་ནི་བྱང་ཆུབ་སེམས་དཔའ་དང་སེམས་

༄༅། །མའི་གོ་འཕང་དང་། ཉན་ཐོས་རང་རྒྱལ་རྣམས་ཀྱིས་ནི་ཉན་རང་གི་གོ་འཕང་དང་། ཁྲོ་བོ་རྣམས་ཀྱིས་ནི་ཡེ་ཤེས་ཀྱི་ཁྲོ་བོའི་གོ་འཕང་དང་། འཇིག་རྟེན་
སྐྱོང་བའི་ཚུལ་གྱིས་ནི་འཇིག་རྟེན་སྐྱོང་བ་དེ་དང་དེའི་གོ་འཕང་དུ་བཞག་ཅེས་པའི་དོན་ཡིན་ལ། མཐར་གྱིས་ནི་ཐམས་ཅད་ཀྱང་རྫོགས་པའི་བྱང་ཆུབ་རྣམ་སྣང་ཆེན་པོའི་གོ་
འཕང་ལ་བཞག་དགོས་པ་ནི་ཐབས་ལ་མཁས་པའི་ཁྱད་པར་ཉིད་དོ། །ཆ་གསུམ་གཏོར་མའི་སྐབས་ཀྱི་བགེགས་དགུག་པ་ལ་ནི། རྗེ་བཙུན་རྩ་བ་སོགས་ནས། ཀུན་
རིག་རྣམ་པར་སྣང་མཛད་ལྷའི་ཚོགས་འཁོར་དང་བཅས་པའི་བདེན་པ་དང་བདེན་པ་ཆེན་པོའི་བྱིན་གྱིས་བརླབས་ཀྱིས། བགེགས་ཀྱི་རིགས་གང་ཡིན་པ་དེ་དག་ཐམས་ཅད་
སྐད་ཅིག་ཐང་ཅིག་ཡུད་ཙམ་ལ་འདིར་མཆིས་པར་གྱུར་ཅིག །ཨོཾ་ཊཱ་ཀི་ཧཱུྃ་ཛཿ ཞེས་པ་ཙམ་ལས་གཞན་མི་མཛད་དེ། དོན་ལ་འདིར་བགེགས་ཀྱི་རིགས་སུ་གཏོགས་པ་
ཐམས་ཅད་བཀུག་ནས་གཏོར་མ་སྦྱིན་པའི་རྒྱུ་མཚན་གྱིས་སོ། །ལྷོ་སྒོའི་ཕྱིར་བཟློག་སྐབས། ཚེ་འདས་ཀྱི་རྟེན་བསྐྱེད་པ་ནི། བྱང་བུ་སོགས་རྟེན་གང་ཡིན་བསང་སྦྱངས། 

སྟོང་པའི་ངང་ལས་དཀྱིལ་འཁོར་གྱི་ལྷོ་ཕྱོགས་སུ་སྦྱོང་སྟེགས་པདྨ་དཀར་པོ་འདབ་མ་བརྒྱད་པའི་དབུས་སུ་འཁོར་ལོ་སྔོན་པོ་རྩིབས་བརྒྱད་པའི་ལྟེ་བར་ཡི་གེ་ནི་ཡོངས་སུ་གྱུར་
པ་ལས། དགེ་བའི་བཤེས་གཉེན་དམ་པ་ལྟ་བུ་ཆོས་པའི་ཆེ་བ་བརྗོད་དགོས་པ་དང་། མི་ཆེན་ལྟ་བུའི་ཞེས་དགོས་པའི་རིགས་ལ་ནི། སྐུ་ཚེའི་དུས་ལས་འདས་པ་ཆེ་གེ་
མོ་ཞེས་པ་ཙམ་དང་། ཕལ་པ་ཡིན་ན་ཚེ་དུས་ལས་འདས་པའམ་ཚེ་ལས་འདས་པ་ཆེ་གེ་མོ་ཞེས་བྱ་བའི་ཕུང་པོ་དང་ཁམས་དང་སྐྱེ་མཆེད་ཐམས་ཅད་ཡོངས་སུ་རྫོགས་པ་
གསོན་པོའི་རྣམ་པ་ཇི་ལྟ་བ་བཞིན་དུ་གྱུར་ཅེས་བརྗོད། འདིར་འགའ་ཞིག་གིས་བདེ་བར་གཤེགས་པ་དང་ཞི་བར་གཤེགས་པ་ཞེས་བརྗོད་པ་ནི་ཅུང་ཟད་འཐད་པར་མ་མངོན་
ཏེ༑ དེ་དག་ལ་ནི་སྡིག་སྒྲིབ་དང་སྡུག་བསྔལ་སྦྱང་དུ་ཡོད་པ་མ་ཡིན་པའི་ཕྱིར། དེ་ནས་རང་གི་སྙིང་གའི་ས་བོན་དང་ཚེ་འདས་ཀྱི་སྙིང་གའི་ནྲྀ་ལས་འོད་འཕྲོས། ཚེ་
འདས་ཀྱི་རྣམ་ཤེས་ཁམས་གསུམ་གང་ན་གནས་པ་ནས་བཀུག་པར་བསམས་ལ། རྗེ་བཙུན་རྩ་བ་སོགས་ནས་རྣམ་པར་སྣང་མཛད་ལྷའི་ཚོགས་འཁོར་དང་བཅས་པའི་བདེན་

༄༅། །པ་དང་བདེན་པ་ཆེན་པོའི་བྱིན་གྱིས་བརླབས་ཀྱིས་ཚེ་ལས་འདས་པ་ཆེ་གེ་མོ་ཞེས་བྱ་བའི་རྣམ་པར་ཤེས་པ་ཁམས་གསུམ་སྐྱེ་གནས་བཞི་རིགས་དྲུག་སྲིད་པ་བར་
དོ་གང་ན་གནས་ཀྱང་། སྐད་ཅིག་གིས་རྟེན་འདི་ལ་མཆིས་པར་གྱུར་ཅིག །ཨོཾ་ཊཱ་ཀི་ཧཱུྃ་ཛཿཞེས་ལན་གསུམ་དང་། ཨོཾ་ཤོ་དྷ་ནེ་སོགས་ཀྱིས་ཀྱང་བཀུག་ནས་བསྟིམ།
ཨོཾ་སརྦ་བིཏ་སརྦ་པཱ་པཾ་སོགས་ཀྱིས་སྡིག་པ་བྲལ་བའི་སྔགས་དང་བཅས་པས་བྲབ། ཨོཾ་སརྦ་བིཏ་བཛྲ་སོགས་ཕྱག་རྒྱ་དང་བཅས་ཏེ། ཚེ་ལས་འདས་པའི་རྣམ་པར་ཤེས་པ་
ཨ་དཀར་པོ་དྲི་མ་མེད་པ་ཞིག་ཏུ་གྱུར་པར་བསམ། ལས་ཀྱི་རྡོ་རྗེས་གཏོར་མས་རྟེན་ལ་གཡས་ཕྱོགས་སུ་ལན་གསུམ་གསུམ་དུ་བསྐོར་ཞིང་། ཨོཾ་སརྦ་བིགྷྣཱན་སོགས་གསུམ་
གྱིས་ཞི་བའི་སྦྱོང་བ་དང་། རྒྱུད་ལས། སྙིང་ག་ལྐོག་མ་ཁ་ཕྱོགས་སུ། །སརྦ་བིཏ་ཀྱིས་བྱིན་གྱིས་བརླབས་ཞེས་གསུངས་པ་ལྟར་མས་ཡར་གསུམ་དུའམ། གཞན་ཕན་
རྣམས་གཉིས་ལས། སྤྱི་བོ་ལ་སོགས་པར་གཏུགས་ཏེ་ཞེས་སོགས་ཁོང་ལས་གསལ་ཁ་མ་བྱུང་ཡང་། ད་ལྟའི་ཕྱག་ལེན་དུ་སྤྱི་བོ་ནས་ཡས་མར་ལ་གསུམ་ཙམ་མཛད་སྲོལ་

སྣང་༑ སློབ་དཔོན་གྱིས་རྡོ་རྗེ་གསོར་ཞིང་ལས་ཀྱི་རྡོ་རྗེས་ཏིང་ལོ་ཆང་བུས་བསྐོར་ཞིང་ཨོཾ་སུམྦྷ་ནི་སོགས་གསུམ་གྱིས་ཞི་དྲག་ཕྱེད་མའི་སྦྱངས་བ་དང་། ཚེ་ལས་འདས་པ་ཆེ་
གེ་མོ་གསོན་གྱི་དུས་སོགས་ནས་སོང་ཞིག་གི་བར་བརྗོད། ཁྲོ་བོ་སྤྱན་དྲངས་ནས་མཆོད་བསྟོད། བདེན་པའི་སྟོབས་བརྗོད་པའི་མཐར་ཆེ་གེ་མོ་གསོན་གྱི་དུས་ན་ཚེ་གནས་
པ་ལ་བར་དུ་གཅོད་ཅིང་། གཤིན་གྱི་དུས་ན་སྡིག་པ་སྦྱོང་བ་སོགས་ནས་མགོ་བོ་ཚལ་པ་བརྒྱར་འགས་པར་བྱའོ། །ཨོཾ་སུཾ་བྷ་ནི་དང་ཨོཾ་བཛྲ་སཏཱ་ཀྲོ་དྷའི་སྔགས་གཉིས་
བཅས་པས་བྲབ་སྟེ། དེ་ལྟ་བུ་ལན་གསུམ་གྱིས་དྲག་པོའི་སྦྱངས་བ་རྣམས་སོང་ནས། ཚེ་ལས་འདས་པས་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྙིང་ག་
ནས་ཡི་གེ་ཀཾ་ནག་པོའི་རྣམ་པས་སྣ་སྒོར་ཐོན་ཏེ་མདུན་གྱི་ཏིལ་ལ་ཐིམ། ཨོཾ་སརྦ་པཱ་པཾ་སོགས་དང་ཏིལ་བཟུང་བའི་ལག་པ་གཡས་པས་གཡས་དང་། གཡོན་པས་གཡོན་
དང་༑ གཉིས་ཀས་གཡས་སུ་བསྐོར་ཞིང་མེ་དང་ཆུར་དོར་བའི་ཏིལ་སྦྱངས་བྱས་ལ། སྔགས་ཀྱིས་མངོན་པར་བསྔགས་པའི་བྱེ་མའམ་ཡུངས་ཀར་གྱིས་བྲབ་ཅིང་ཨོཾ་སརྦ་པཱ་པཾ་

༄༅། །སོགས་ནས་སརྦ་ས་ཏྭ་ནཱཉྩ་སྭཱ་ཧཱའི་བར་སྔགས་རྣམས་ལན་གསུམ་རེ་བརྗོད་མཐར། ཚེ་ལས་འདས་པའི་སྡིག་སྒྲིབ་ཐམས་ཅད་དག་པར་གྱུར་ཅིག་ཅེས་པའི་
བར་བརྗོད། དེ་ནས་དཀྱིལ་འཁོར་གྱི་ལྷའི་གཟུགས་བརྙན་མེ་ལོང་ལ་འཆར་དུ་བཅུག་ལ། ཇི་ལྟར་བལྟམས་པ་སོགས་ཀྱིས་མཆོག་ཁྲུས་སྐུ་ཕྱི་བཅས་བྱས་པའི་ཆུ་བུམ་པར་
བླུགས་ལ། འདི་ནི་སྦྱིན་པའི་རང་བཞིན་སོགས་གློ་ཀ་རེའི་མཚམས་སུ་རྩ་རིག་བརྗོད་ཅིང་བཀྲུས་པའི་མཐར། ཚེ་ལས་འདས་པ་ཆེ་གེ་མོས་གཙོ་བྱས་པའི་སེམས་ཅན་
ཐམས་ཅད་ཀྱི་ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་དག་ནས་ཕ་རོལ་ཏུ་ཕྱིན་པ་དྲུག་གི་ཡོན་ཏན་ཕུན་སུམ་ཚོགས་པ་དང་ལྡན་པར་གྱུར་ཅིག་ཅེས་དང་། འདོད་
ཆགས་ཞེ་སྡང་སོགས་བློ་ཀ་རེ་རེའི་མཚམས་སུ་རྩ་རིག་བརྗོད་ཅིང་བཀྲུས་མཐར། དཀོན་མཆོག་གསུམ་གྱི་བདེན་པས་བྱིན་གྱིས་བརླབས་ཀྱིས། ཚེ་ལས་འདས་པ་ཆེ་གེ་
མོས་གཙོ་བྱས་པའི་སེམས་ཅན་ཐམས་ཅད་ཀྱི་ཉོན་མོངས་པ་དུག་གསུམ་གྱི་སྒྲིབ་པ་ཐམས་ཅད་བཅོམ་ནས་དགེ་བ་གསུམ་དང་ལྡན་པར་གྱུར་ཅིག་ཅེས་དང་། ས་འདི་དུག་གི་

ཕ་ཡིན་སོགས་ལའང་བློ་ཀ་རེ་རེའི་མཚམས་སུ་རྩ་རིག་བརྗོད་ཅིང་བཀྲུས་མཐར། ཚེ་ལས་འདས་པ་ཆེ་གེ་མོས་གཙོ་བྱས་པའི་སེམས་ཅན་ཐམས་ཅད་འབྱུང་བ་བཞི་ལ་བརྟེན་
ནས་སྐྱེས་པའི་ཉོན་མོངས་དང་རྣམ་རྟོག་རྒྱུ་དང་བཅས་པ་འབྱུང་བ་བཞིའི་ཆོས་ཉིད་ཀྱི་ངང་དུ་ཐིམ་ནས་སྡུག་བསྔལ་རྒྱུ་དང་བཅས་པ་ཐམས་ཅད་དང་བྲལ་བར་གྱུར་ཅིག་ཅེས་
བརྗོད༑ ཤིས་པར་བརྗོད་ཀྱིན་བཀྲུ་བ་ནི། རྟེན་ལ་མེ་ཏོག་འཐོར་ཞིང་། ལས་ཀྱི་རྡོ་རྗེས་རྟེན་ལ་བུམ་ཆུས་འཐོར་བའི་ཚུལ་དང་བཅས་ཏེ། གང་ལ་སེར་སྣ་རྣམ་
ཆགས་པ་ཞེས་སོགས་ཀྱི་མཐར། ཚེ་ལས་འདས་པས་གཙོ་བྱས་པའི་སྐྱེ་དགུ་ཐམས་ཅད་མི་མཐུན་པའི་ཕྱོགས་ཐམས་ཅད་ལས་ཤིན་ཏུ་རྒྱལ་ཞིང་བཀྲ་ཤིས་པར་གྱུར་ཅིག་ཅེས་
བརྗོད༑ སྐབས་འདིར་བར་དོ་ཆོས་བཤད་བྱེད་པ་ཡོད་ན། དེས་རྒྱས་བསྡུས་ཇི་ལྟར་རིགས་པར་བཤད་དོ། །དེ་ནས་སྐྱབས་སུ་འགྲོ་བ་ལ་སོགས་པའི་བསམ་པ་འདི་
བཞིན་མཛོད། ཁྱེད་རང་གི་མདུན་གྱི་ནམ་མཁར་སྐྱབས་གནས་བསླུ་བ་མེད་པ་བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་གྱི་ཚོགས་སྤྲིན་ཕུང་གཏིབས་པ་ལྟར་

༄༅། །བཞུགས་པར་མོས་ཏེ། དེ་དག་གི་སྤྱན་སྔར་སྒོ་གསུམ་གུས་པའི་སྒོ་ནས་ཕྱག་འཚལ་ཞིང་སྐྱབས་སུ་འགྲོ་བ་དང་། ལུས་འབུལ་བའི་འདུན་པ་དང་བཅས་ཏེ་
ཚིག་འདི་དག་གི་རྗེས་ཟློས་མཛོད། གཙོ་བོ་རྒྱལ་བ་སོགས་གདངས་དང་བཅས་ཏེ་བརྗོད། དེའང་ཚེ་འདས་དེ་ཉིད་ཀྱིས་སློབ་དཔོན་གྱི་ངག་གི་རྗེས་ཟློས་བྱེད་པའི་ཚུལ་དུ་
འདོན་པའི་དབང་དུ་བྱས་ན། ཚེ་འདས་ཞེས་མི་བརྗོད་པར། དེའི་ཚབ་ཏུ་བདག་ཅག་དང་བདག་ནི་ཞེས་སྐབས་སུ་གང་བབས་སྦྱར་ཏེ། གཞན་ཕན་འོད་ཟེར་ལས།
བུ་ལ་སོགས་པའི་ལག་ཏུ་བྱང་བུ་འཛིན་པས་ཕྱག་བྱེད་དུ་བཅུག་ལ། ཡིད་ཀྱིས་ཚེ་འདས་དེས་ཕྱག་བྱེད་ཀྱིན། ཚིགས་བཅད་རྣམས་ངག་ཏུ་ཟློས་པས་སྐྱབས་སུ་འགྲོ་བར་
བསམ་ཞིང་རང་གིས་བརྗོད། གལ་ཏེ་གཤིན་པོ་དེས་རྗེས་ཟློས་མི་བྱེད་པར། སློབ་དཔོན་རང་གིས་ཚེ་འདས་དེ་ཉིད་རྒྱལ་བ་སྲས་བཅས་རྣམས་ལ་འབུལ་བའི་དབང་དུ་
བྱས་ནས་འདོན་པ་ན། དཀྱུས་ལྟར་ཚེ་འདས་ཞེས་བརྗོད་དགོས། དེ་གཉིས་གང་ཡིན་བརྡ་སྤྲོད་བྱེད་པའི་སློབ་དཔོན་དེས་ཚིག་འདི་དག་གི་རྗེས་ཟློས་མཛོད་ཅེས་པ་བརྗོད་

མི་བརྗོད་བཤད་པའི་ངག་མཉན་པ་གཙོ་ཆེ་བའོ། །དེ་ནས་དབང་བསྐུར་མི་བྱེད་པར་ཕྱིར་བཟློག་ཙམ་བྱེད་ན། རྟེན་དེ་ཉིད། ཨོཾ་སྭ་བྷཱ་ཝ་སོགས་ཀྱིས་སྟོང་པར་སྦྱངས། 
སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་སོགས་ནས། ཨོཾ་ཀརྨ་ཨ་བྷི་ཥིཉྩ་ཨ་ཞེས་པའི་བར་གྱིས་
བདག་བསྐྱེད་ཀྱི་སྐབས་ཇི་ལྟ་བ་བཞིན་རྡོ་རྗེ་སེམས་དཔའ་བསྐྱེད་ལ། འོག་ནས་འབྱུང་བ་ལྟར་མཆོད་བསྟོད་དང་འདོད་ཡོན་འབུལ་བ་དང་། བྱང་བུ་ཡོད་ན་བསྲེག་པ་
དང་༑ ལམ་སྦྱོང་བསྟན་རྣམས་བྱས་ལ། བཟང་སྤྱོད་ལ་སོགས་པའི་སྨོན་ལམ་རྣམ་པར་དག་པའི་རྒྱས་གདབ་བོ། །དབང་བསྐུར་བྱེད་ན་སྟ་གོན་མཇུག་པ་དང་བཅས་པ།
དངོས་གཞི་མཐའ་རྟེན་དང་བཅས་པའི་དབང་རྣམས་བསྐུར་ནས། རྗེས་གཙོ་བོས་ཇི་ལྟར་སོགས་དང་མཎྜལ་འབུལ་བ། དེང་ནས་བརྩམས་ཏེ་ཡན་ཆད་གསོན་པོའི་སྐབས་
ལྟར་བྱས་ལ། དེ་རྣམས་ཀྱིས་ངན་སོང་ཐམས་ཅད་ཡོངས་སུ་སྦྱོང་བ་ཀུན་རིག་རྩ་བའི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་པས། རང་གཞན་གྱི་དོན་རྒྱ་ཆེན་

༄༅། །པོ་མཛད་པར་ཞུ། དེ་ལྟར་དབང་བསྐུར་བས་ཁྱེད་རང་དེ་བཞིན་གཤེགས་པ་ཐམས་ཅད་ཀྱི་བདག་ཉིད་རྡོ་རྗེ་སེམས་དཔར་གྱུར་པ་དེ་མཆོད་པའི་ཡུལ་དུ་
བཟང་བ་ཡིན་པས། ཉེ་བར་སྤྱོད་པ་རྣམས་ཀྱིས་མཆོད་པའི་མོས་པ་མཛོད། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད་དེ་རྡོ་རྗེ་སེམས་དཔའ་སོགས་བློ་ཀ་གཅིག་གིས་
བསྟོད་དོ། །འདོད་ཡོན་གྱི་རྫས་རྣམས་བསང་སྦྱངས། ཨོཾ་ཨ་ཀཱ་རོ་ལན་གསུམ་གྱི་བྱིན་གྱིས་བརླབས། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། །ཕྱོགས་
དུས་ཀུན་ན་གཟུགས་མཆོག་ཅི་མཆིས་རྣམས། །མོས་བློས་མཆོད་གནས་ལྷ་ལ་བདག་འབུལ་གྱིས། །བཞེས་ཤིག་བླ་མེད་བྱང་ཆུབ་ཐོབ་པར་ཤོག །ཨོཾ་སརྦ་ཏ་ཐཱ་ག་ཏ་
རཱུ་པ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཞེས་པས་གཟུགས་དང་དེ་བཞིན་དུ་སྒྲ་དྲི་རོ་རེག་བྱ་རྣམས་ཀྱང་དེའི་རིགས་འགྲེ་སྦྱར་ཏེ། སྤཪྵེ་ཀཱ་མ་གུ་ཎ་པཱུ་ཛི་ཏེ་ཧཱུྃ། ཞེས་པའི་རྗེས་
ཐོགས་སུ་ཐམས་ཅད་ནམ་མཁའི་མཛོད་བཞིན་དུ་ཞེས་པའི་ཚིགས་བཅད་གཅིག་ཁོ་ན་བརྗོད་པས་ཆོག །འགའ་ཞིག་གིས་རྣམ་ཤེས་རྟེན་བསྐྱེད་ལྷ་ལ་འདི་འབུལ་ཞེས་སོགས་

དང་ཚེ་ལས་འདས་པའི་མིག་གི་ཡུལ་དུ་གཟུགས་ཕུན་སུམ་ཚོགས་པ་ཞེས་སོགས་འབྲེལ་མེད་སྣ་ཚོགས་བརྗོད་པ་རྣམས་ལ་ནི་སྙིང་པོ་མེད་དོ། །དེ་ནས་བྱང་བུ་བསྲེག་པའི་
བརྡ་སྤྲོད་བྱེད་ན། སླར་ཡང་འདི་ལྟར་ངེས་པར་བྱ་སྟེ། ཚེ་འདས་ཀྱི་རྣམ་པར་ཤེས་པ་དཔལ་རྡོ་རྗེ་སེམས་དཔའ་དང་དབྱེར་མེད་དུ་བྱིན་གྱིས་བརླབས་པ་དེ་སྤྱི་གཙུག་ནས་
འཐོན་ཏེ་མདུན་གྱི་ནམ་མཁར་གནས་པར་བསམས། དེ་ནས་ཆོས་ཐམས་ཅད་ཀྱི་གནས་ལུགས་སྤྲོས་བྲལ་དུ་ཤེས་པར་བྱས་ཏེ། དེའི་ངང་ནས་འཁྲུལ་ངོར་སྣང་བའི་ཚེ་
ལས་འདས་པས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་དང་སྡུག་བསྔལ་ཐམས་ཅད་ཀྱི་ངོ་བོ་ཐ་མལ་པའི་གཟུགས་ཀྱི་རྣམ་པ་ཅན་ནམ་མིང་བྱང་གི་རྣམ་པ་བསྲེག་
ཅིང་སྦྱང་དུ་རུང་བ་དཔེ་བུད་ཤིང་དང་ཆོས་མཚུངས་སུ་གནས་པ་དེ་ཉིད། སློབ་དཔོན་གྱིས་ཆོས་ཐམས་ཅད་ཀྱི་རང་བཞིན་སྟོང་པ་ཉིད་དུ་ཤེས་པའི་བདག་མེད་རྟོགས་པའི་ཡེ་
ཤེས་རང་བཞིན་གྱིས་འོད་གསལ་བ་སྦྱོང་བྱེད་མེ་དང་ཆོས་མཚུངས་སུ་ཡོད་པ་དེས། ཚེ་ལས་འདས་པའི་སྡིག་སྒྲིབ་ཀྱི་ངོ་བོར་གྱུར་པའི་གཟུགས་བྱང་དེ་ཉིད་བསྲེགས་ཤིང་

༄༅། །སྦྱངས་པས་འཁོར་བའི་སྡུག་བསྔལ་རྒྱུ་དང་བཅས་པ་ཐམས་ཅད་ཡེ་ཤེས་ཀྱི་སྣང་བ་ཆེན་པོ་གཅིག་ཏུ་འབར་བར་མོས་པ་མཛོད་ཅེས་དང་། སྟོང་ཉིད་ཡེ་ཤེས་
འབར་བའི་མེས། །ཚེ་འདས་སྒྲིབ་པའི་བུད་ཤིང་སོགས་ཀྱི་མཐར་རྩ་རིག་ཟློས་ཤིང་བསྲེགས་ནས་བསྲེག་བྱ་སྲེག་བྱེད་སྲེག་པ་པོ་སྟེ་འཁོར་གསུམ་དམིགས་པ་མེད་པའི་ལྟ་
བའི་རྒྱས་གདབ་བོ། །དེ་ནས་དཀོན་མཆོག་རིན་ཆེན་སོགས་ལམ་སྦྱང་བ་དང་། པདྨ་འདམ་གྱིས་མ་གོས་སོགས་ཚིགས་བཅད་སྔགས་དང་བཅས་པས་ལམ་བསྟན་པས།
རྣམ་ཤེས་རྡོ་རྗེ་སེམས་དཔར་གསལ་བ་དེ་ནུབ་ཕྱོགས་བདེ་བ་ཅན་གྱི་ཞིང་ཁམས་སུ་སངས་རྒྱས་འོད་དཔག་མེད་ཀྱི་ཞབས་དྲུང་དུ་ཐོགས་པ་མེད་པར་ཡུད་ཀྱིས་གཤེགས།
དེར་སངས་རྒྱས་འོད་དཔག་ཏུ་མེད་པའི་ཐུགས་རྗེ་དང་བྱིན་གྱིས་བརླབས་ཀྱིས་སྐད་ཅིག་ཡུད་ཙམ་ལ་རྫུས་སྐྱེས་ཀྱི་སྐྱེ་བ་བླངས་ནས་མཆོད་པ་འབུལ་བ་སོགས་བྱས་པར་
བསམས་ལ། སྨོན་ལམ་རྣམ་པར་དག་པ་གདབ་བོ། །དེ་ནས་བདག་བསྐྱེད་ཀྱི་མཇུག་སྡུད། ཨོཾ་བུདྡྷ་སོགས་དང་རྗེས་ཆོག་རྣམས་དཀྱུས་ལྟར་བྱའོ། །སྨྲས་པ། 

རང་གཞན་དོན་གྱི་ཕན་བདེ་སྒྲུབ་པ་ལ། །བསྒྲིགས་ལེགས་ཚིག་གི་ཕྲེང་བ་ལ་ལྟོས་ཏེ། །ཆུ་སྐྱེས་རོ་བཅུད་སྡུད་པའི་བུང་བས་ཀྱང་། །འཕུར་ལྡིང་གདངས་སྙན་བསྒྱུར་
བ་མི་བྱེད་དམ། །གཅིག་ཏུ་རྒྱལ་བ་གཉིས་པའི་ཞལ་ལུང་ལ། །ངག་སྒྲོས་ཕལ་པས་བསླད་ན་མི་རུང་སྙམ། །འདོན་འགྲིགས་ཉུང་ཟད་བགྱིས་པའི་དགེ་བས་ཀྱང་།།
རྒྱལ་བའི་བསྟན་ལ་བྱ་བ་བྱེད་གྱུར་ཅིག །ཅེས་བཅོམ་ལྡན་འདས་ཀུན་རིག་གི་ཆོ་ག་གཞན་ཕན་མཐའ་ཡས་ཀྱི་འདོན་འགྲིགས་ལ་ཉེ་བར་མཁོ་བའི་གཞན་ཕན་ཟུར་རྒྱན་ཞེས་
བྱ་བ་འདིའང་། འབྲི་ཀླུང་མའི་རྒྱུན་ཆེན་དལ་གྱིས་འབས་པའི་འགྲམ་ངོགས་དབོན་སྟོད་དགོན་གྱི་དབུ་མཛད་ཡེ་ཤེས་ལྷུན་གྲུབ་པ་དང་ཚུལ་ཁྲིམས་ཆོས་དར་རྣམ་པ་གཉིས་
ཀྱིས་གསུང་གི་བསྐུལ་ངོ་མ་བཟློག་ཙམ་དུ། བནྡེ་ཚུལ་ཁྲིམས་རིན་ཆེན་དུ་འབོད་པས་དཔལ་འབྱོར་གླིང་གི་རྒྱལ་ཁབ་ཏུ་མྱུར་བར་བྲིས་པ་དགེ་ལེགས་འཕེལ་བར་གྱུར་ཅིག །
སརྦ་མངྒ་ལཾ་བྷ་ཝ་ཏུ།། །།དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ།།

༄༅། །རྡོ་རྗེ་འཛིན་པའི་ས་ལ་འགོད་པར་ཤོག །བདག་གི་དུས་གསུམ་དགེ་བ་ཅི་བསགས་པ། །ནམ་མཁའི་མཐར་ཐུག་གྱུར་པའི་སེམས་ཅན་ཀུན། །
བླ་མེད་རྡོ་རྗེ་ཐེག་པའི་སྣོད་གྱུར་ཏེ། ། ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་བར་གཞི་ཐེངས་དང་བོ་བསྒྲིགས་པ་ལས་མེ་ཕག་ལོའི་མཁན་སློབ་རྣམས་
ཀྱིས་སླར་ཡང་ཞུ་དག་བཅས་པར་གཞི་ཐེངས་གཉིས་པ་གསར་དུ་བསྒྲིགས་པ་དགེའོ།། །།

༄༅། །ཚེ་འདས་དོན་དུ་དགུང་ཞག་ཞེ་དགུ་བཟུང་ཚུལ་ལུང་དང་སྦྱར་བ་ཕན་བདེའི་རྔ་ཆེན་
ཞེས་བྱ་བ་བཞུགས་སོ། །

༄༅། །མཁྱེན་པའི་དཀྱིལ་འཁོར་ལེགས་བཤད་འོད་བརྒྱ་པ། །ཐུགས་རྗེ་ནམ་མཁའི་ཀློང་ཡངས་མཛེས་པའི་རྒྱན། །གདུལ་
བྱའི་པད་ཚལ་རྒྱས་པའི་གཉེན་གཅིག་པུ། །ཐར་ལམ་སྣང་མཛད་བླ་མ་ལ་བཏུད་ནས། །རྗེ་བཙུན་བླ་མ་རྣམས་ཀྱི་ཞལ་བཟང་ལས། །གསང་
ཆེན་བདུད་རྩིའི་བཀའ་དྲིན་ལེགས་ཐོབ་པ། །ཤཱཀྱའི་དགེ་སློང་བློ་གྲོས་སེང་གེ་ཡིས། །དྲིས་པའི་ལན་འདིར་ཡང་དག་ལུང་བཞིན་
བཤད༑ །ཁྱེད་ཀྱི་ཚེ་འདས་ཀྱི་ཞེ་དགུ་བཟུང་བ་ལ་ཕན་ཡོན་ཅི་ཡོད། ཉེས་པ་ཅི་ཡོད། མདོ་རྒྱུད་མན་ངག་གང་ནས་གསུངས་ལུང་
། །

༄༅། །དྲངས་ནས་བཀའ་ཤོག་ཅིག་གནང་བ་མཁྱེན་ཞེས་པའི་ལན་ལ། རང་རེ་ཁམས་ཕྱོགས་ཀྱི་ས་སྟོད་སྨད་ཐམས་ཅད་དུ་ཚེ་འདས་
ཀྱི་ཞེ་དགུ་བཟུང་བ་འདི་ཤིན་ཏུ་དར་བར་སྣང་ཞིང་། དེ་ལ་ཡང་ཀུན་རིག་གི་ཆོ་ག་དང་། ལྷོ་སྒོ་སོགས་ཀྱི་རྒྱུན་མ་ཆད་པར་བྱེད་པ་དང་།
བདུན་ཚིགས་ཀྱི་མཚམས་རྣམས་སུ་དམིགས་སུ་བཀར་བའི་དགེ་བ་གཏོང་བའི་སྲོལ་འདུག་པ་དེ་ནི་མདོ་རྒྱུད་དང་མཐུན་ཞིང་ཚེ་འདས་ལ་ཕན་
པ་ཆེན་པོ་འབྱུང་བའི་ཐབས། རྗེ་བཙུན་ས་སྐྱ་པ་ཡབ་སྲས་བརྒྱུད་པ་དང་བཅས་པའི་ཕྱག་སྲོལ་བླ་མ་བཟང་པོས་བཙུགས་པའི་རྒྱུན་ངེས་སུ་

འདུག་པས་འདི་གསུངས་པའི་ཚུལ་ནི། སྔོན་འབྱུང་གི་དབང་དུ་བྱས་ན་ངན་སོང་སྦྱོང་རྒྱུད་ལས་གསུངས་པའི་ལུང་མདོར་བསྡུས་ཏེ་བྲི་ན། དེ་ནས་ལྷ་རྣམས་ཀྱི་དབང་པོ་
བརྒྱ་བྱིན་རང་གི་སྟན་ལས་ལངས་ཏེ། བཅོམ་ལྡན་འདས། སུམ་ཅུ་རྩ་གསུམ་པའི་ལྷའི་རིས་འདི་ཉིད་ནས་ལྷའི་བུ་ནོར་བུ་དྲི་མ་མེད་པའི་འོད་ཅེས་བགྱི་བ་ཞིག་ཤི་འཕོས་
ཏེ་དུས་ལས་འདས་ནས་དགུང་བདུན་ལོན་ལགས་ན། བཅོམ་ལྡན་འདས། དེ་གང་དུ་སྐྱེས། བདེ་བའམ་སྡུག་བསྔལ་ཅི་ཞིག་མྱོང་བར་འགྱུར། བཅོམ་ལྡན་འདས་
ལུང་བསྟན་དུ་གསོལ། བདེ་བར་གཤེགས་པ་ལུང་བསྟན་དུ་གསོལ། ཞེས་ཞུས་པས། བཅོམ་ལྡན་འདས་ཀྱིས་བཀའ་སྩལ་པ། ལྷའི་དབང་པོ། ནོར་བུ་དྲི་མ་མེད་
པའི་འོད་ཅེས་བྱ་བ་དེ་འདི་ནས་ཤི་འཕོས་ནས་མཚམས་མེད་པའི་དམྱལ་བ་ཆེན་པོ་དེར་སྐྱེས་ཏེ། དེས་དེར་ལོ་སྟོང་ཕྲག་བཅུ་གཉིས་ཀྱི་བར་དུ་སྡུག་བསྔལ་མ་ལུས་ཤིང་མི་
ཟད་པ་མྱོང་ནས། སེམས་ཅན་དམྱལ་བ་ཆུང་ངུ་རྣམས་སུ་ཡང་ལོ་བརྒྱ་ཕྲག་བརྒྱར་སྡུག་བསྔལ་མྱོང་ངོ་། །བྱོལ་སོང་ཡི་དྭགས་ཀྱི་གནས་སུ་ཡང་ལོ་བརྒྱ་ཕྲག་བརྒྱར་སྡུག་

༄༅། །བསྔལ་མྱོང་ནས་དེ་ནས་མཐའ་འཁོབ་ཀྱི་མིར་སྐྱེས་ནས་ཀྱང་འོན་པ་དང་། རིགས་པ་དང་། ལྐུགས་པའི་རང་བཞིན་ཅན་དང་། སྨྲ་བ་མི་གསལ་བ་ལོ་
སྟོང་ཕྲག་དྲུག་ཅུ་རྩ་བཞིའི་བར་དུ་མྱོང་ནས། ལོ་སྟོང་ཕྲག་བརྒྱད་ཅུ་རྩ་བཞིའི་བར་དུ་ནད་ཁྲག་འཛག་པ་དང་། མཛེ་དང་། ཕོལ་མིག་རྣམས་ཀྱིས་གཟིར་བ། སྐྱེ་བོ་
མང་པོས་སྨད་པ། ཡོངས་ཀྱིས་སྤངས་པ། རིགས་དམན་པའི་རིགས་ཅན་རྗེས་སུ་མྱོང་ཞིང་། སྡུག་བསྔལ་སྡུག་བསྔལ་རྒྱུད་པ་དང་། གཞན་དག་ལ་གནོད་པར་བྱེད་
པ་དང་། ལས་ཀྱི་སྒྲིབ་པ་བར་ཆད་མེད་པ་རྣམ་པ་སྣ་ཚོགས་པ་དང་། གཞན་ཡང་སྡུག་བསྔལ་གཅིག་ནས་གཅིག་ཏུ་བརྒྱུད་པ་མྱོང་ཞིང་མྱོང་བར་འགྱུར་རོ། །དེ་ནས་
བརྒྱ་བྱིན་ལ་སོགས་པ་ལྷའི་བུ་ཐམས་ཅད་ཀྱིས་ཐོས་ནས་ཤིན་ཏུ་དངངས་ཤིང་སྐྲག་སྟེ་སྐྱོ་ནས་ཁ་བུབ་ཏུ་འགྱེལ་ཏོ། །དེ་ནས་ཡར་ལངས་ནས་འདི་སྐད་ཅེས་གསོལ་ཏོ། །
སྡུག་བསྔལ་ཆེན་པོ་བརྒྱུད་པ་འདི་ལས་བཅོམ་ལྡན་འདས་ཇི་ལྟར་ཐར་བར་འགྱུར། བཅོམ་ལྡན་འདས་འདི་ཅི་ནས་ཀྱང་སྡུག་བསྔལ་གྱི། ཕུང་པོ་འདི་ལས་རྣམ་པར་གྲོལ་

བར་འགྱུར་བ་འདི་བསྐྱབ་ཏུ་གསོལ། བདེ་བར་གཤེགས་པ་འདི་བསྐྱབ་ཏུ་གསོལ། ཞེས་གསོལ་ནས། བཅོམ་ལྡན་འདས་ལ་མཆོད་ཅིང་གསོལ་བ་བཏབ་པས་བཅོམ་
ལྡན་འདས་ཀྱིས་འཁོར་དེ་དག་གི་རྒྱུད་བྱིན་གྱིས་བརླབས་ནས། ཀུན་རིག་རྩ་བའི་དཀྱིལ་འཁོར་གསུངས་པ་ལ་བརྟེན་ནས། བརྒྱ་བྱིན་ལ་སོགས་པས་ཆོ་ག་ཇི་ལྟ་བ་
བཞིན་བྱས་པས། ལྷའི་བུ་ནོར་བུ་དྲི་མ་མེད་པ་ངན་སོང་ལས་ཐར་ཏེ་དགའ་ལྡན་གྱི་ལྷར་སྐྱེས་སོ། །བཅོམ་ལྡན་འདས་ཀྱིས་མདུན་དུ་འོངས་ནས། ཀྱེ་མ་ཤཱཀྱ་མགོན་པོ་
ཡིས༑ །སངས་རྒྱས་མཛད་པ་ཡ་མཚན་ཆེ། །གང་ཕྱིར་ངན་སོང་ལྷུང་བ་ཡི། །སེམས་ཅན་གློག་བཞིན་མྱུར་དུ་གྲོལ། །ཞེས་ཆེད་དུ་བརྗོད་པ་དང་། བརྒྱ་བྱིན་ལ་
སོགས་པའི་འཁོར་གྱི་ལྷ་རྣམས་ཀྱིས་ཀྱང་། ནོར་བུ་དྲི་མ་མེད་པའི་འོད་མཐོང་བར་བྱས་པའི་ཚུལ་རྣམས་རྒྱས་པར་གསུངས་སོ། །དེ་ཉིད་དེང་སང་གི་ཉམས་ལེན་ལ་སྦྱར་
ན༑ ཚེ་འདས་དེ་ཤི་ནས་དམྱལ་བར་སྐྱེས་ནས་ཡང་ཞག་བདུན་ལ་སོགས་པའི་བར་དུ། ཀུན་རིག་ལ་སོགས་པའི་ཆོ་ག་བྱས་ཏེ་དཀྱིལ་འཁོར་དུ་བཅུག་ནས་དབང་བསྐུར་

༄༅། །ནས་དམྱལ་བ་ལས་ཐར་བར་འགྱུར་བའི་དབང་དུ་བྱས་པ་ཡིན་ཏེ། སྤྱོད་རྒྱུད་ལས། ཀྱེ་ལྷའི་བུ་རྣམས་ངན་སོང་དུ་སྐྱེས་ཟིན་པ་རྣམས་གང་ཡིན་པ་དག་གི་
མིང་ལ་ཡང་དབང་བསྐུར་ཅིག །གཟུགས་བརྙན་ལ་ཡང་དབང་བསྐུར་བར་བྱོས་ཤིག །མཆོད་རྟེན་ལ་ཡང་དབང་བསྐུར་བར་བྱོས་ཤིག །རང་གི་ལྷའི་སྐུ་ལ་ཡང་དབང་
བསྐུར་བར་བྱོས་ཤིག །ཆུང་ངུ་ན་དེ་དང་རིགས་མཐུན་པ་དང་དེའི་མིང་འཛིན་པ་དང་བྲན་ལ་ཡང་དབང་བསྐུར་ཅིག །ཞག་བདུན་དུ་དཀྱིལ་འཁོར་དུ་བཅུག་སྟེ་དབང་
བསྐུར་ན་གདོན་མི་ཟ་བར་ཞག་བདུན་གྱིས་ངན་སོང་གི་སྒྲིབ་པ་ལས་རྣམ་པར་གྲོལ་བར་འགྱུར་རོ། །ཞེས་གསུངས་ལ། དེ་དང་མཐུན་པར། རྗེ་བཙུན་རིན་པོ་ཆེ་
གྲགས་པའི་ཞལ་སྔ་ནས། ཀྱེ་རྡོར་གྱི་སྐབས་སུ་ཞག་བདུན་ཕྲག་གསུམ་མམ་བདུན་གྱི་བར་དུ་བྱ་བ་ལ་བདུན་ཚིགས་ཞེས་བྱ་བར་གསུངས་པའི་ཕྱིར། དེ་བཞིན་གཤེགས་
པ་བདུན་གྱིས་སྔོན་གྱི་སྨོན་ལམ་བརྗོད་པའི་མདོ་ལས་ཀྱང་མཛའ་བཤེས་དང་ཉེ་དུ་དང་སྣག་གི་གཉེན་མཚམས་དུ་མ་རྣམས་ཀྱི་བསྐོར། ཕྱོགས་མཚམས་ནི་མུན་པར་མཐོང་།

གཤིན་རྗེའི་མི་རྣམས་ཀྱིས་དྲངས་ཏེ། དེའི་ལུས་འདི་ན་ཉལ་ཡང་རྣམ་པར་ཤེས་པ་ཆོས་ཀྱི་རྒྱལ་པོ་གཤིན་རྗེའི་མདུན་ན་འཁྲིད་ཅིང་མི་དེ་དང་ལྷན་ཅིག་སྐྱེས་པའི་ལྷ་སླད་
བཞིན་འབྲངས་པ་གང་ཡིན་པ་དེས་ནི། དེས་དགེ་བའམ་མི་དགེ་བ་བགྱིས་པ་དེ་དག་ཐམས་ཅད་ལེགས་པར་ཡི་གེར་བྲིས་ནས་ཆོས་ཀྱི་རྒྱལ་པོ་གཤིན་རྗེ་ལ་ཕུལ་བ་དང་།
ཆོས་ཀྱི་རྒྱལ་པོ་གཤིན་རྗེས་དེ་ལ་དྲིས་ཤིང་བརྟགས་ནས་དགེ་བའམ་མི་དགེ་བ་ཇི་ལྟར་བགྱིས་པ་དེ་བཞིན་དུ་བསྒོ་བ་ལ། གང་དག་ནད་པ་དེའི་དོན་དུ་བཅོམ་ལྡན་འདས་དེ་
བཞིན་གཤེགས་པ་སྨན་གྱི་བླ་འོད་ཀྱི་རྒྱལ་པོ་ལ་སྐྱབས་སུ་མཆི་ཞིང་འདི་འདྲ་བའི་སྦྱོང་བའི་མཆོད་པ་བགྱིས་ན། དེའི་རྣམ་པར་ཤེས་པ་སླར་ལྡོག་ཅིང་རྨི་ལམ་རྨིས་པ་བཞིན་
དུ་བདག་ཉིད་ཀྱིས་འཚལ་བའི་གནས་དེར་མཆིས་ཏེ། ཡང་ན་ནི་གདུགས་བདུན། ཡང་ན་ནི་གདུགས་ཉི་ཤུ་རྩ་གཅིག །ཡང་ན་ནི་གདུགས་སུམ་ཅུ་རྩ་ལྔ། ཡང་ན་ནི་
གདུགས་བཞི་བཅུ་རྩ་དགུ་ལ་དེའི་རྣམ་པར་ཤེས་པ་སླར་ལྡོག་ཅིང་དྲན་པ་རྙེད་ལ། དེ་དག་དགེ་བ་དང་མི་དགེ་བའི་ལས་ཀྱི་རྣམ་པར་སྨིན་པ་བདག་ཉིད་ཀྱི་མངོན་སུམ་དུ་

༄༅། །གྱུར་ཏེ་སྲོག་གི་སླད་དུའང་སྡིག་པའི་ལས་མི་བགྱིད་དོ། །ཞེས་བདུན་ཕྲག་རྣམས་སུ་ཆོ་ག་བྱས་པས་རྣམ་ཤེས་སླར་ཁུགས་ནས་གསོན་པོར་འགྱུར་བར་བཤད་
པ་དང་། དུས་ཀྱི་འཁོར་ལོ་ལས། ཤི་ལོག་གི་དཔེར་བརྗོད་པ་གསུངས་པས་རྣམ་ཤེས་བར་དོ་སོགས་ན་གནས་པ་ཆོ་གའི་ནུས་པས་མི་ལུས་འཐོབ་པར་འགྱུར་བ་ངེས་པའི་
དོན་དུ་གྲུབ་པ་དང་། ཆོས་མངོན་པ་ནས་བར་དོའི་གནས་སྐབས་སུ་སྔོན་འབྲེལ་བ་དང་གྲོགས་ལ་སོགས་པ་རྨི་ལམ་གྱི་ཚོད་ཙམ་དུ་མཐོང་བར་བཤད་པས། དེ་ལྟར་ན་ཆོ་
ག་ལ་སོགས་པ་བྱེད་པ་ཤིན་ཏུ་ཕན་ཡོན་ཆེ་བར་གྲུབ་པ་དང་། ས་སྡེ་ལས། བར་མ་དོའི་སྲིད་པ་དེ་ཡང་སྐྱེ་བའི་རྐྱེན་མ་རྙེད་ཀྱི་བར་དུ་དེ་ལྟར་ཐོགས་ན་ཡང་ཞག་བདུན་
གནས་པར་ཟད་དོ། །རྐྱེན་མེད་ན་ནི་ངེས་པ་མེད་དོ། །ཡང་མ་རྙེད་ན་ནི་ཞག་བདུན་ལུས་རྗེས་ནས་ཡང་ཞག་བདུན་དུ་གནས་སོ། །སྐྱེ་བའི་རྐྱེན་མ་རྙེད་ན་ཞག་བདུན་
ཕྲག་བདུན་གྱི་བར་དུ་གནས་སོ། །དེ་ལས་འདས་ཕན་ཆོད་ནི་གདོན་མི་ཟ་བར་སྐྱེ་བའི་རྐྱེན་རྙེད་པར་འགྱུར་རོ། །ཞེས་གསུངས་ཤིང་། སྡོམ་འབྱུང་གི་རྒྱུད་ལས་ཀྱང་། 

ཚོགས་པ་མ་རྙེད་དེ་སྲིད་དུ། །ཞག་བདུན་བར་དོའི་སྲིད་པར་གནས། །ཞེས་གསུངས་པའི་ལུང་རྣམས་དང་རྗེས་སུ་མཐུན་པར་དགོངས་ཏེ་ཚེ་འཕོས་ནས་ཞག་བཞི་བཅུ་ཞེ་
དགུའི་བར་དུ་ཆོ་ག་ལ་སོགས་པ་བྱེད་པ་ཡིན། ཆོས་རྗེ་ས་སྐྱ་པཎྜི་ཏས། དོ་ཀོར་བའི་དྲིས་ལན་ལས། ཞེ་དགུའི་བར་དུ་གཤིན་པོ་ལ། །བདུན་ཚིག་ཆོ་ག་བཤད་པ་དེ། །
རྣམ་ཤེས་བཀུག་ནས་མཛད་པར་གདའ། །ཞེས་གསུངས། ཞེ་དགུ་ཚང་ནས་ཀྱང་དགེ་རྩ་བསྒྲུབ་པ་དང་། དབང་བསྐུར་དང་ཕྱིར་བཟློག་སོགས་མི་རུང་བ་ཡང་མ་ཡིན་
ནོ༑ །བར་དོའི་ཚེ་ཚད་ལ་ཆོས་རྒྱལ་འཕགས་པས། ཡུན་ནི་ཕལ་ཆེར་ཞག་བདུན་ཏེ། །བདུན་ཕྲག་བདུན་དུའང་ཡོད་ཅེས་གྲགས། །ལོ་དང་བསྐལ་པ་གནས་པའང་
ཡོད༑ །དེ་ན་གཅིག་ཏུ་ངེས་པ་མེད། །ཅེས་གསུངས་པས། བར་དོར་ཞག་བདུན་ཕྲག་བདུན་ལས་ལྷག་པར་གནས་པ་དང་། ངན་སོང་སོགས་སུ་སྐྱེས་པ་ལའང་ཕན་
གདགས་པའི་ཕྱིར་དུ་དགེ་བ་བསྒྲུབ་པ་ལ་བརྩོན་པར་རིགས་པའི་ཕྱིར་རོ། །ཉན་ཐོས་པ་འགའ་ཞིག །མི་ལྡོག་དེ་ནི་དྲི་ཟའོ། །ཞེས་དམྱལ་བའི་བར་དོ་གྲུབ་ནས་མཐོ་

༄༅། །རིས་སྐྱེ་བར་མི་ལྡོག་པར་འདོད་ཀྱང་། མངོན་པ་གོང་མ་ལས། ཅི་སྟེ་ན་ལྡོག་གོ །དེས་ན་གནས་པ་ཡང་ལས་སོག་གོ །ཞེས་དམྱལ་བའི་བར་དོ་གྲུབ་
ཟིན་ཡང་། དགེ་བའི་རྩ་བའི་མཐུས། དེ་དམྱལ་བའི་སྐྱེ་སྲིད་ལས་ལྡོག་ནས་མཐོ་རིས་སུ་སྐྱེས་པ་ཡོད་པ་དང་། བར་དོར་ལས་སོག་པ་ཡོད་པར་བཤད་ཅིང་། རྣལ་
འབྱོར་བླ་མེད་ཀྱི་རྒྱུད་དང་གདམས་ངག་རྣམས་ནས་བར་དོར་ལམ་གོམས་པས། འཁོར་བ་ལས་གྲོལ་བ་གསུངས་པས་དགུང་ཞག་ཞེ་དགུའི་བར་དུ་ཚེ་འདས་ཀྱི་དོན་དུ་ཆོ་ག་
བྱེད་པ་ནི་གཤིན་པོ་ལ་ཤིན་ཏུ་ཕན་པར་གྲུབ། དགུང་དང་གདུགས་ཞེས་པ་ནི་ཉིན་མོའི་མིང་ཡིན་པས་ཉིན་ཞག་ཞེ་དགུའི་དོན་ཡིན། ཚེ་འདས་ལ་ཕན་པ་ཆེ་ཆུང་ཡང་ཞེ་
དགུ་བཟུང་མཁན་གྱི་གང་ཟག་བཟང་ངན་ལ་རག་ལས་ཤིང་། གང་ཟག་ཀྱང་རབ་ཀྱིས་ས་ལམ་བསྟན་ནས་གྲོལ་བར་ནུས་པ་དང་། འབྲིང་གིས་ཀྱང་ངན་སོང་སོགས་ཀྱི་
སྐྱེ་སྒོ་ངན་པ་ཆོད་པ་དང་། ཐ་མས་ཀྱང་ཆོ་ག་ཚུལ་བཞིན་དུ་བྱས་པས་ཅི་རིགས་པར་ཕན་པར་འགྱུར་བ་ཡིན། དེ་དག་གང་ཡིན་ཡང་། རབ་དགེ་སློང་། འབྲིང་དགེ་

ཚུལ༑ ཐ་མ་ཡང་དགེ་བསྙེན་གྱི་རྟེན་ལ་གནས་པ། རྩ་བཞི་ཆང་དང་བཅས་པའི་བསླབ་བཞི་ཡན་ཆད་ཚུལ་བཞིན་དུ་བསྲུངས་བའི་ཚུལ་ཁྲིམས་རྣམ་པར་དག་པ་ལ་གནས་
པ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་ཐོབ་ཅིང་སྙིང་རྗེ་དང་སེམས་བསྐྱེད་དང་ལྡན་པ་ཀུན་རིག་སོགས་ཆོ་ག་གང་བྱེད་པའི་དབང་ཐོབ་ཅིང་དམ་ཚིག་ལ་གནས་པ་བསྙེན་པ་
སོང་བ། ཆོ་ག་རྣམ་དག་ཤེས་པ་ལ་རབ་འབྲིང་ཐ་གསུམ་དུ་ཕྱེ་བ་ཡིན་པས། དེ་ལྟ་བུའི་གང་ཟག་གིས་ཆོ་ག་ཚུལ་བཞིན་བྱས་ན་རང་གཞན་གཉིས་ཀ་ལ་ཕན་པ་ཡིན།
དད་རྫས་སྤྱོད་པའི་ཚུལ། འདུལ་བ་མེ་ཏོག་ཕྲེང་རྒྱུད་ལས། མི་སློབ་པ་ནི་བདག་པོར་སྤྱོད། །སློབ་པ་སྦྱིན་པ་སྤྱོད་པ་སྟེ། །བསམ་གཏན་ཀློག་དང་ལྡན་པ་ཡིས། །
རྗེས་གནང་སྤྱོད་པ་ཉེས་པ་མེད། །ལྷག་མ་ལེ་ལོས་བཅོམ་པ་ཡིས། །བདག་ཉིད་རྣམས་ནི་བུ་ལོན་སྤྱོད། །ཁྲིམས་འཆལ་རྣམས་ནི་ནམ་དུ་ཡང་། །གཙུག་ལག་ཁང་
སོང་ཉེར་སྤྱོད་བཀག །ཅེས་གསུངས་པས། མི་སློབ་པའི་འཕགས་པ་ཉན་ཐོས་དགྲ་བཅོམ་དང་། རང་རྒྱལ་དང་སངས་རྒྱས་རྣམས་ནི་དད་རྫས་རྣམས་ལ་ནོར་གྱི་བདག་

༄༅། །པོའི་ཚུལ་གྱིས་ལོངས་སྤྱོད། སློབ་པ་འཕགས་པ་སྒོམ་ལམ་ལ་གནས་པ་རྣམས་ནི་བྱིན་པའི་ནོར་ལ་ལོངས་སྤྱོད་པའི་ཚུལ་གྱིས་སྤྱོད། ཚུལ་ཁྲིམས་དག་དང་
ལྡན་ཞིང་སྤོང་བ་བསམ་གཏན་སྒོམ་པ་དང་ཀློག་པ་ཐོས་བསམ་སློབ་གཉེར་ལ་བརྩོན་པ་རྣམས་ནི་སངས་རྒྱས་ཀྱིས་རྗེས་སུ་གནང་བའི་ཚུལ་དུ་ལོངས་སྤྱོད་པ་ཡིན་ལ། ཚུལ་
ཁྲིམས་དང་ལྡན་ཡང་ཐོས་བསམ་སྒོམ་པ་སོགས་གང་ཡང་མི་བྱེད་པར་དད་རྫས་ཟ་བ་རྣམས་ནི་བུ་ལོན་ལེན་པའི་ཚུལ་གྱིས་སྤྱོད་པ་ཡིན་པས་སྐྱེ་བ་ཕྱི་མ་སོགས་སུ་ཕར་བསྐྱེད་
དང་བཅས་པར་འཇལ་དགོས་པར་སྐྱེ། ཚུལ་ཁྲིམས་དང་མི་ལྡན་ན་དད་རྫས་སྤྱོད་པར་མི་དབང་བས་ཟས་ཁམས་ཅིག་ཟོས་ན་ལྕགས་ཀྱི་ཐུ་ལུམ་ཟ་བའི་དམྱལ་བར་སྐྱེ་བ་དང་། 
སྐོམ་ཧུབ་ཅིག་འཐུངས་ནའང་ཟངས་ཁུ་འཐུང་བའི་དམྱལ་བར་སྐྱེ་བ་སོགས་བཤད་ཅིང་། གཤིན་རྫས་ནི་དེ་ལས་ཀྱང་ལྗིད་བར་བཤད་དོ། །དེས་ན་ཚུལ་ཁྲིམས་རྣམ་དག་
དང་ལྡན་ཐོས་བསམ་སྒོམ་གསུམ་བྱེད་ཅིང་ཆོ་ག་ཚུལ་བཞིན་བྱེད་པས་ཞེ་དགུ་བཟུང་བ་ལ་ཉེས་པ་མེད་ཅིང་ཕན་ཡོན་ཡོད་པ་ཡིན། དེ་ཡང་ཟས་ནོར་འདོད་པ་དང་། རློམ་

སེམས་དང་གཡོ་སྒྱུ་ཟོལ་ཟོག་གི་སེམས་མེད་པར་གསོན་གཤིན་རྣམས་ལ་ཕན་སེམས་དང་ལྡན་པས་བྱ་དགོས་པ་ལགས། དེ་ལྟ་མིན་པར་གཞི་ཚུལ་ཁྲིམས་དང་མི་ལྡན།
ཐོས་བསམ་མ་བྱས། ཆོ་གའི་ཚིག་རིས་ཙམ་ཡོད་ཀྱང་དོན་གང་ཡང་མི་ཤེས་པར་ཁ་ཟས་དད་ནོར་ལ་རློམ་སེམས་བྱེད་ཅིང་ཆང་སོགས་ལ་བག་མེད་པར་སྤྱོད་པ་དག་གིས་
དད་རྫས་དང་གཤིན་རྫས་ལ་ལོངས་སྤྱོད་པ་ནི་ཚེ་འདས་ལ་མི་ཕན་པའི་སྟེང་དུ་གནོད་པ་དང་། རང་ཡང་དམྱལ་བར་མདའ་འཕངས་པ་བཞིན་འགྲོ་བར་གསུངས་པས་འདི་ལ་
བག་ཡོད་པར་བྱ་དགོས་པས། དད་རྫས་དང་གཤིན་རྫས་རྣམས་ཀྱང་དགེ་འདུན་གྱི་སྡེ་དང་དཀོན་མཆོག་གི་རྟེན་ལ་མཆོད་པ་སོགས་བྱ་དགོས་ཀྱང་། གཉེན་ཚན་སོགས་
ལ་སྟེར་བ་ནི་རང་གཞན་གཉིས་ཀ་འཕུང་བའི་རྒྱུ་ཡིན་ཏེ། སྔོན་དགེ་བསྐོས་ཞིག་གིས་དགེ་འདུན་གྱི་རྫས་གཉེན་ཚན་ལ་བྱིན་པས་དགེ་བསྐོས་རང་ལྗོན་ཤིང་ལྟ་བུའི་དམྱལ་
བར་སྐྱེས་ནས་གཉེན་ཚན་རྣམས་ཤིང་འབུར་སྐྱེས་པས་ཁ་བཙུགས་ཏེ་ཟ་བའི་སྡུག་བསྔལ་མྱོང་བར་བཤད་པ་དང་མཚུངས་པའི་ཕྱིར་རོ། །དེས་ན་སྦྱིན་པའི་བདག་པོ་རྣམས་

༄༅། །ཀྱང་ཚེ་འདས་ལ་ཕན་པའི་ཆེད་དུ། གསོན་པོ་རྣམས་ཀྱིས་ཀྱང་ཐར་པའི་ས་བོན་དུ་འགྱུར་བར་རེ་ནས་དགུང་ཞག་བཟུང་བ་སོགས་བྱེད་པར་འདོད་ན་དགེ་སློང་
ལ་སོགས་པའི་སྡོམ་པ་ལྡན་པ། ཀུན་རིག་གི་དབང་ཐོབ་ཅིང་བསྙེན་པ་དང་སྦྱིན་སྲེག་སོང་བ། ཆོ་ག་རྣམ་དག་ཤེས་པ། བྱམས་སྙིང་རྗེ་བྱང་ཆུབ་ཀྱི་སེམས་སོགས་ཅུང་
ཟད་ཡོད་པ། ཞིང་བདག་རེ་ཨེ་རྙེད་བལྟས་ནས་དད་པ་དང་འདུན་པ་ཞབས་ཏོག་བྱས་ཏེ་བཀུར་བསྟི་བྱས་ན་གསོན་གཤིན་ཐམས་ཅད་ལ་ཕན་ཐོགས་ཤིང་ལོངས་སྤྱོད་དོན་
ཡོད་པར་འགྱུར། ཞེ་དགུ་གསུང་མཁན་རྣམས་ཀྱིས་ཀྱང་གཞི་ཚུལ་ཁྲིམས་ལ་གཅེས་པར་བཟུང་ནས། ཀུན་རིག་གི་བསྙེན་པ་སྦྱིན་སྲེག་དང་བཅས་པ་སོགས་སྔོན་དུ་འགྲོ་
བར་བྱས་ནས་ཆང་སོགས་མ་དག་པའི་ཁ་ཟས་སྤང་སྟེ་བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་ཞིང་ཆོ་ག་རྣམ་དག་ལ་གཡེལ་བ་མེད་པར་བྱས་ནས་གཤིན་རྫས་འཇུ་ངེས་པར་
མཛད་པ་གལ་ཆེ་བར་སྣང་སྟེ། ཀུན་མཁྱེན་ཆོས་ཀྱི་རྒྱལ་པོས་སྡོམ་གསུམ་ཁ་སྐོང་ལས། ཁྱད་པར་གཤིན་པོའི་རྗེས་འཛིན་ན། །ངན་སོང་སྦྱོང་རྒྱུད་ལ་སོགས་ལས། །

འབྱུང་བའི་ཆོ་ག་ཚུལ་བཞིན་དུ། །བྱ་བར་རྫོགས་པའི་སངས་རྒྱས་གསུངས། །དེ་ཕྱིར་འདི་ལ་གཟབ་པར་བྱ། །ཞེས་གསུངས་པའི་ཕྱིར་རོ། །དེ་མིན་པར་རང་གི་ཉེ་
བར་ལྟ་བུ་སེར་ཐ་ཐོ་ཞིག་གིས་ཞག་ཞེ་དགུའི་བར་ཆང་འཐུང་ཞིང་ཆོ་གའི་ཚིག་སྐམ་ཙམ་རེ་བཏོན་ནས་ཡོན་ཅུང་ཟད་བྱུང་བ་དེ་རང་གི་ཕ་མ་ཉེ་འབྲེལ་ལ་སྟེར་བ་རྣམས་ནི་ཞེ་
དགུ་བཟུང་ཟེར་བའི་མིང་རྣ་བ་འབའ་ཞིག་ལ་བསམ་པ་ཡིན་པས་ཕན་ཡོན་ཨེ་ཡོང་བསམས་པ་མིན་པར་འདུག་ཅིང་། ཕན་ཡོན་མེད་པའི་སྟེང་དུ་མཆོད་ཡོན་ཐམས་ཅད་འོ་
རྒྱལ་པོ་མྱོང་དགོས་པར་གསུངས། སྤྱིར་མདོ་རྒྱུད་བསྟན་བཅོས་ཐམས་ཅད་ནས་ཆེད་དུ་བསད་པའི་ཤ་དང་། ཆང་ལ་ཉེས་དམིགས་དུ་མ་ཡོད་པར་གསུངས་ཤིང་། ཁྱད་
པར་རབ་ཏུ་བྱུང་བས་དེ་དག་ལོངས་སྤྱོད་མི་རུང་བར་གསུངས་པ་དང་། བྱ་རྒྱུད་སྤྱོད་རྒྱུད་རྣལ་འབྱོར་རྒྱུད་གསུམ་ལས། དེ་དག་གཙོ་བོར་བཀག་པས་ཀུན་རིག་སོགས་
རྒྱུད་སྡེ་འོག་མའི་ཆོ་ག་བྱེད་པའི་ཚེ་ཆེད་དུ་བསད་པའི་ཤ་དང་། ཆང་སྤང་དགོས་ཤིང་། ཆང་གིས་དྲན་པ་ཉམས་ནས་ཚིག་རིས་ཀྱང་མི་འགྲོ་ན་དོན་སྒོམ་པ་ཉམས་པ་ལྟ་ཅི་

༄༅། །སྨོས༑ དེ་ནས་བདག་ལེགས་སུ་འདོད་པ་དག་གིས་ཆང་སྤང་བ་དང་། ཁྱད་པར་ཀུན་རིག་གི་ཆོ་ག་སོགས་ཀྱི་དུས་དང་རྣམ་པ་ཀུན་ཏུ་ཆང་སྤང་བ་གལ་ཆེ་
ཞིང་༑ སྦྱིན་བདག་རྣམས་ཀྱིས་ཀྱང་བསྙེན་བཀུར་སྡིག་དང་མ་འདྲེས་པས་མཆོད་པར་བྱ་ཡིས། ཆང་འདྲེན་པ་དང་དུད་འགྲོ་བསད་ནས་ཤ་འདྲེན་པ་སོགས་གསོན་གཤིན་
ཐམས་ཅད་ལ་གནོད་ཅིང་བསྟན་པ་སྤྱི་ལའང་གནོད་པས་ཞབས་ཏོག་སྤང་བར་བྱའོ། །འདི་དག་ཀྱང་གྲོང་ཆོག་པ་རྣམས་ཀྱི་དབང་དུ་བྱས་ནས་བརྗོད་པ་ཡིན། སྤྱིར་དགེ་
འདུན་གྱི་སྡེ་འཛིན་པའི་དགོས་པའམ། དགེ་འདུན་གྱི་ཞབས་ཏོག་སྒྲུབ་པའི་སྒོ་ནས་རང་གཞན་གྱི་དགེ་བ་སྤེལ་བའི་དགོས་པ་རྒྱ་ཆེན་པོ་ཡོད་པ་རྣམས་ཀྱི་གོང་དུ་བཤད་པ་ལྟ་
བུའི་ཆོས་དང་མཐུན་པའི་ཐབས་མཁས་ཀྱི་དད་རྫས་དང་གཤིན་རྫས་བླངས་ཏེ། ཆུད་ཟོས་དང་ལོག་པར་སྟེར་བ་སོགས་སྤངས་ཏེ། དགེ་འདུན་གྱི་སྡེ་ལ་སོགས་པ་བསྟན་
པའི་ཞབས་ཏོག་ཏུ་འགྲོ་ངེས་བྱ་ཞིང་། རང་ཉིད་གང་ཟག་དམ་པ་འབྲེལ་ཚད་དོན་ལྡན་ཡིན་ན་སྦྱིན་བདག་ལ་ཕན་པ་ཁོ་ནའི་སེམས་ཀྱིས་བླངས་ཀྱང་དོན་ཆེན་པོར་འགྱུར་བ་

ཡིན༑ དེ་ལྟ་བུའི་དགོས་པ་གང་དང་ཡང་མི་ལྡན་པའི་ལས་དང་པོ་པ་ཐར་པ་དོན་དུ་གཉེར་བའི་གང་ཟག་རྣམས་ཀྱིས་ཚེ་འདིར་སྣང་གི་རྙེད་པ་དང་བཀུར་སྟི་ལ་སོགས་པ་
གཙོ་བོར་དོན་དུ་གཉེར་བར་མི་བྱ་ཞིང་། དད་རྫས་དང་གཤིན་རྫས་ལ་སོགས་པ་ལའང་བག་མེད་དུ་ལོངས་སྤྱོད་པར་མི་བྱ་སྟེ། རང་སེམས་དགེ་སྦྱོང་ལས་གཡེང་བར་
འགྱུར་བའི་ཕྱིར་དང་། ཚེ་འདས་ཀྱི་བདུན་ཚིགས་བྱེད་པ་ནི། རང་གི་ཚེ་ལ་གནོད་པར་བཤད་པ་དང་། རྒྱུན་དུ་གཤིན་ཆོག་ལ་རྒྱུག་པའི་གང་ཟག་དེ་རབ་གནས་སོགས་
བཀྲ་ཤིས་པའི་ལས་ལ་སྤྱན་འདྲེན་མི་རུང་བ་བཤད་པ་དང་། གཤིན་རྫས་ཀྱིས་སྤངས་རྟོགས་ཀྱི་ཡོན་ཏན་སྔར་ཡོད་འགྲིབ་པ་དང་། སྔར་མེད་གསར་དུ་མི་སྐྱེ་བར་བཤད་
པ་དང་། རོའི་གྲིབ་ལ་སོགས་པས་ཐར་པ་དང་ཐམས་ཅད་མཁྱེན་པའི་ལམ་ཤིན་ཏུ་སྒྲིབ་པར་བཤད་པའི་ཕྱིར། དེས་ན་ནམ་འཆི་ངེས་མེད་དུ་ཤེས་ནས། ཁ་ཟས་ལུས་
འཚོ་ཙམ་དང་། གོས་ལུས་དྲོས་ཙམ་གྱིས་ཆོག་ཤེས་པར་བྱས་ནས། སྡོམ་པ་གསུམ་གྱི་དམ་ཚིག་རྣམས་བསྲུང་བའི་ངང་ནས་ལམ་རིམ་པ་གཉིས་ལ་སོགས་པའི་ཉམས་

༄༅། །ལེན་ལ་འབད་ན་རིང་པོར་མི་ཐོགས་པར་ལམ་རིང་པོར་སླེབས་པར་འགྱུར་ཞིང་། དེ་ཙམ་ན་གཞན་དོན་བྱས་ན་ཁེ་ཆེ་ཞིང་། ཉེན་ཆུང་བར་བཤད་པས།
དལ་འབྱོར་ལ་སྙིང་པོ་ལེན་པར་འདོད་པ་རྣམས་ཀྱིས་དེ་ལྟར་ངེས་པར་བྱ། དེ་ཙམ་མི་ནུས་ནའང་སྔར་བཤད་པ་ལྟ་བུའི་ཚུལ་ལུགས་རྣམ་པར་དག་པའི་སྒོ་ནས།དད་རྫས་
དང་གཤིན་རྫས་བླངས་ཏེ་ཆ་ཤས་ནས་ལོངས་སྤྱོད་ཅིང་ཆུད་མ་ཟོས་པར་དཀོན་མཆོག་མཆོད་པ་ལ་སོགས་པའི་སྒོ་ནས་རང་གཞན་གྱི་ཐར་པའི་ས་བོན་དུ་གྱུར་པའི་ཐབས་ལ་
འབད་པར་བྱ་བ་དང་། དུས་དང་གནས་སྐབས་ཐམས་ཅད་དུ་བྱང་ཆུབ་ཀྱི་སེམས་སྦྱོང་བ་ལ་འབད་པར་བྱ་དགོས་ཏེ། སེམས་དཔའ་ཆེན་པོ་དཀོན་མཆོག་རྒྱལ་མཚན་
གྱིས༈ བྱང་ཆུབ་སེམས་ཀྱིས་ཟིན་པའི། །ཆོས་ཞིག་རྒྱུད་ལ་སྐྱེས་ན། །ཆོས་ཀུན་དེ་རུ་འདུ་བས། །བྱང་ཆུབ་སེམས་མཆོག་སྒོམས་ཤིག །ཅེས་གསུངས་པས་སོ། །
གྲངས་མེད་འགྲོ་འདི་ཡོངས་སུ་སྐྱོབ་བཞེད་པའི། །ཚད་མེད་ཐུགས་རྗེ་ཆེན་པོས་ཉེར་དགོངས་ཏེ། །སྐྱོན་མེད་ཡོན་ཏན་ལྡན་པའི་ཐབས་མཁས་ཀྱིས། །བསླུ་མེད་གཞན་

དོན་བྱེད་ཚུལ་སྟོན་པས་གསུངས། །སྔོན་ཚེ་སུམ་ཅུ་རྩ་གསུམ་དགའ་བའི་ཚལ། །ཞེས་བྱ་བའི་གནས་སུ་བཅོམ་ལྡན་འདས་བཞུགས་ཚེ། ལྷ་བུ་ནོར་བུ་དྲི་མེད་ཚེ་འཕོས་
ནས༑ །ཞག་བདུན་འདས་པ་གར་སྐྱེས་བརྒྱ་བྱིན་གྱིས། །ཞུས་པས་མཚམས་མེད་དམྱལ་བར་སྐྱེས་ཤིང་སླར། །འཁོར་བར་སྡུག་བསྔལ་དུ་མ་མྱོང་འགྱུར་གསུངས། །
སྡུག་བསྔལ་དེ་ལས་ཐར་པའི་ཐབས་ཞུས་པས། །ཀུན་རིག་རྩ་བའི་དཀྱིལ་འཁོར་འདི་གསུངས་པའི། །ཆོ་ག་བརྒྱ་བྱིན་སོགས་ལྷས་ཉམས་སུ་བླངས། །དེ་མ་ཐག་དེ་
དགའ་ལྡན་ལྷར་སྐྱེས་ནས། །འཁོར་དང་བཅས་པ་དེར་འོངས་སྟོན་པ་དང་། །བརྒྱ་བྱིན་མ་གཏོགས་དེར་གནས་གཞན་གྱི་འོད། །ཟིལ་གྱིས་མནན་ཏེ་འཁོད་ནས་ཐུབ་
མཆོག་ལ། །མཆོད་ཅིང་ཆེད་དུ་བརྗོད་པ་རྒྱུད་ལས་གསུངས། །དེ་དང་མཐུན་པར་རྗེས་འཇུག་གདུལ་བྱས་ཀྱང་། །ཉམས་སུ་བླངས་ནས་གཞན་དོན་བྱ་བར་བཤད། །
ཞག་བདུན་དཀྱིལ་འཁོར་བཅུག་ནས་དབང་བསྐུར་ན། །ངན་སོང་སྐྱེས་ལས་ངེས་པར་ཐར་ཞེས་གསུངས། །དེ་བཞིན་བདུན་ཕྲག་གསུམ་ལྔ་བདུན་སོགས་ལ། །བྱ་བ་

༄༅། །བཀའ་དང་བསྟན་བཅོས་མང་པོར་འབྱུང་། །བར་དོའི་ཚེ་ཚད་ཕལ་ཆེར་དེ་ལྟར་དུ། །བཤད་ཕྱིར་དེ་ན་གནས་ཚེ་ཕན་པ་ཆེ། །བར་དོ་ངན་སོང་མཐོ་རིས་
གར་སྐྱེས་ཀྱང་། །ཕན་ཕྱིར་བདུན་ཚིགས་བཟུང་བ་ལུང་དང་མཐུན། །ཁྲིམས་ལྡན་གསང་སྔགས་ཆོ་ག་ལ་མཁས་པས། །གཞན་ཕན་བྱང་ཆུབ་སེམས་ཀྱི་དབང་བྱས་ཏེ། །
ཆང་སོགས་མ་དག་ཟས་དང་སྤྱོད་ལམ་སྤངས། །ཆོ་གའི་རིམ་པ་འཁྲུལ་མེད་བརྩོན་བྱས་ན། །ཉེས་པར་མི་འགྱུར་ཚེ་འདས་དེ་ལ་ཕན། །དེ་འདྲའི་གང་ཟག་དག་ལ་
བསྙེན་བཀུར་བའི། །སྦྱིན་བདག་དེ་ཡང་ཕན་བདེའི་དཔལ་ལ་སྤྱོད། །དེ་ཕྱིར་མཁས་གྲུབ་གོང་མས་སྲོལ་དེ་བཙུག །དེ་ལྟ་མིན་པར་ཤུལ་ལ་གནས་རྣམས་ལ། །
གཞན་གྱི་འཕྱ་བར་དོགས་ནས་དེ་སྤངས་ཕྱིར། །གཉེན་ཚན་ཡིན་པའི་སེར་གཟུགས་འདྲེན་སྟོན་དུ། །བཞག་ནས་ཞེ་དགུའི་བར་དུ་ཤ་དང་ཆང་། །ཟ་འཐུང་སྡུག་རོགས་
བྱེད་ཅིང་ཡོན་རྫོངས་སོགས། །ཉེ་བ་རྣམས་དང་མཉམ་ཟས་མཉམ་འཐུང་བྱེད། །དེ་འདྲའི་དགེ་རྩ་རང་གཞན་འཕུང་བའི་རྒྱུ། །ཐར་འདོད་ཡོན་མཆོད་རྣམས་ཀྱིས་སྤོང་

བར་ཞུ། །ཚུལ་ཁྲིམས་རྣམ་པར་དག་ལ་གནས་ན་ཡང་། །ཐོས་བསམ་སྒོམ་པའི་ཚུལ་ལ་མི་བརྩོན་ན། །དད་ཟས་ཟོས་པ་བུ་ལོན་དུ་འགྱུར་ནས། །ཕྱི་མར་སྡུག་
བསྔལ་མྱོང་བ་གསུངས་མཐོང་ན། །སོ་ཐར་བྱང་སེམས་སྔགས་ཀྱི་སྡོམ་པ་ཡིས། །ཚུལ་ཁྲིམས་ཡང་དག་མི་ལྡན་ཐོས་བསམ་དང་། །བསྒོམ་པ་བྲལ་བས་དད་རྫས་
ལོངས་སྤྱོད་པ། །རང་གཞན་གཉིས་ཀ་ངན་འགྲོ་འཕེན་བྱེད་ཡིན། །རང་འདོད་མེད་པའི་ལྷག་བསམ་རྒྱ་ཆེན་གྱིས། །དགེ་འདུན་སྡེ་སྐྱོང་བསྟན་པ་གནས་ཆེད་དུ། །
དད་རྫས་བླངས་ཏེ་ཡུལ་ཕྱོགས་བསྙེན་བཀུར་བའི། །རྒྱུ་ལ་སྦྱོར་བ་དགོས་པ་ཆེན་པོར་གྱུར། །རང་ཉིད་བཙན་ས་ཟིན་པའི་ལམ་ཐོབ་སྟེ། །འབྲེལ་ཚད་དོན་ལྡན་གཞན་
དོན་སྐབས་བབ་ན། །དད་རྫས་གཤིན་རྫས་ཇི་ཙམ་བླངས་ནས་དེ། །ཇི་ལྟར་བྱས་ཀྱང་གཞན་ལ་ཕན་ཐབས་ཡིན། །དེ་འདྲའི་དགོས་པ་གང་ཡང་མེད་བཞིན་དུ། །ཚེ་
འདིའི་སྙན་གྲགས་ཟས་ནོར་དོན་གཉེར་བློས། །གྲོང་ཆོག་རྒྱུགས་ཅིང་རང་སེམས་རླུང་ལ་བསྐུར། །གར་འགྲོ་ཆ་མེད་ཆོས་པའི་མ་མཐར་གོ །དེ་ཕྱིར་ཐར་པ་འབའ་ཞིག་

༄༅། །དོན་གཉེར་བའི། །དང་པོ་པ་ཡི་ལས་ཅན་འགའ་ཡོད་ན། །ཟས་གོས་ལུས་འཚོ་ཙམ་གྱིས་ཆོག་ཤེས་ཤིང་། །ཚེ་འདིའི་འདོད་མདུན་འཁྲི་བ་གཅོད་པ་
གཅེས༑ །ཚེ་འདིའི་ཆེ་ཐབས་བསྒྲུབ་ཀྱང་འགྲུབ་པ་དཀའ། །འགྲུབ་ཀྱང་ངེས་པར་འཆི་བས་དགོས་པ་མེད། །དལ་འབྱོར་རྙེད་དཀའ་རྙེད་ཀྱང་མྱུར་དུ་འཆི། །གར་
སྐྱེ་ངེས་མེད་འཁོར་བའི་སྐྱོན་ཤེས་ཀྱིས། །སོ་ནམ་ཚོང་བུན་གྲོང་ཆོག་མ་བྱས་ཀྱང་། །ཆོས་པ་མུ་གེས་ཤི་བའི་ལོ་རྒྱུས་མེད། །དམ་ཆོས་ཉམས་སུ་བླངས་པས་དོན་ཆེན་
འགྲུབ༑ །ཚེ་འདིའི་ལྟོ་རྒྱབ་ཞར་ལ་འབྱུང་བར་གསུངས། །དུས་ལ་མ་བབས་གཞན་དོན་འཆིང་བའི་རྒྱུ། །གྲོལ་ན་གྲོལ་བའི་ལམ་སྟོན་ཕན་བདེའི་ཐབས། །སེམས་
ཅན་དོན་དུ་བྱང་ཆུབ་བསྒྲུབ་པའི་བློ། །ཐེག་ཆེན་ཆོས་ཀྱི་ཡང་སྙིང་ཡིན་པར་གོ །དེས་ན་ཁྱེད་ལ་ཕན་པའི་སྙིང་གཏམ་ནི། །གང་ལས་དབང་བཞི་ཐོབ་པའི་བླ་མ་རྗེ།།
ཡི་དམ་ལྷ་དང་དབྱེར་མེད་སྤྱི་བོའམ། །སྙིང་གར་རྒྱུན་དུ་བསྒོམ་ལ་གསོལ་བ་འཐོབ། །སྐྱིད་སྡུག་ལེགས་ཉེས་གང་དང་ཅི་བྱུང་ཡང་། །ཁྱེད་མཁྱེན་སྙམ་དུ་རེ་ལྟོས་སྙིང་

ནས་འཆའ། །དགོས་མེད་ཚེ་འདིའི་འཁྲི་བ་ཆད་ཀྱིས་ཆོད། །ཆོས་མིན་བྱ་བ་སྤོང་ལ་ཆོས་མཐུན་བསྒྲུབ། །བྱམས་དང་སྙིང་རྗེ་བྱང་ཆུབ་སེམས་མཆོག་བསྒོམས། །
སེམས་ཉིད་སྤྲོས་བྲལ་ངང་དུ་མཉམ་པར་ཞོག །ཆགས་མེད་བཞི་ཡིས་རིམ་པ་ལ་སོགས་པ། །རྣལ་འབྱོར་རྣམས་ལ་རྒྱུན་དུ་བརྩོན་པར་མཛོད། །ད་ལན་ཐར་པའི་ལམ་
སྣ་མ་ཟིན་ཡང་། །ངན་འགྲོའི་འཇུག་སྒོ་ཁེགས་ཙམ་མ་བྱས་ན། །དལ་འབྱོར་ལུས་ཐོབ་ཆོས་པའི་ཚུལ་བྱས་པ། །རང་ཉིད་བསླུ་བའི་ཐབས་སུ་མི་འགྱུར་རམ། །དེ་
ལྟར་བསམ་ན་རང་བློ་ཆོས་ལ་སྦྱོར། །ཆོས་དང་འཇིག་རྟེན་བསམ་སྦྱོར་འགལ་བ་ཉིད། །ཚེ་འདི་བློ་ཡིས་ཐོངས་དང་མི་ཐོངས་ཀྱང་། །བློ་ཡི་འཁྲོ་འདུ་བྱེད་ལུགས་ཙམ་
ཞིག་ཡིན། །ད་ནི་ཚེ་འཇུག་འདི་ལ་འབད་པ་ཐོན། །རང་ལ་རང་གིས་གྲོས་དང་ཁ་ལྟ་མཛོད། །རྣམ་རྟོག་ཡན་པར་མ་གཏོང་མདོ་དོན་བཟུང་། །གཏན་གྱི་མདུན་མ་
བསྒྲུབ་པའི་དུས་ལ་བབས། །དེ་སྐད་གཞན་ལ་སྨྲ་བའི་ལྕེ་བདེ་ཡང་། །རང་ཉིད་གར་འགྲོ་ངེས་པ་མ་མཆིས་པ། །ལགས་མོད་ཁྱོད་ལ་བརྩེ་བའི་བསམ་པ་ཡིས། །

༄༅། །གདམས་པ་འདིས་ནི་གཞན་ལ་ཕན་གྱུར་ཅིག །ཅེས་པ་འདི་ནི། དཀྱིལ་འཁོར་རྒྱ་མཚོའི་མངའ་བདག་རྡོ་རྗེ་འཆང་ཆེན་བོ་དང་དབྱེར་མ་མཆིས་པ་ཤར་ཆེན་ཆོས་ཀྱི་རྒྱལ་བོ་བྱམས་པ་ཀུན་དགའ་བཀྲ་ཤིས་
གྲགས་པ་རྒྱལ་མཚན་དཔལ་བཟང་པོ་དང་། ཐམས་ཅད་མཁྱེན་པ་འབུམ་རབ་འབྱམས་པ་ཆེན་པོ་རྒྱལ་བ་བློ་གྲོས་པ་གཙོ་བོར་སྨོས་པའི་ཡོངས་འཛིན་དམ་པ་དུ་མའི་ཞབས་རྡུལ་སྤྱི་བོར་བླངས་ཤིང་ཐུགས་རྗེས་རྗེས་སུ་བཟུང་བ། མདོ་ཁམས་ཀྱི་བནྡེ་
ངག་དབང་བསྟན་པའི་རྡོ་རྗེ་ལ་རྗེ་བཙུན་དམ་པ་གཉིས་ལ་སོགས་བའི་ཡོངས་འཛིན་དུ་མའི་གསུང་གི་བདུད་རྩི་ཐོབ་པའི་གྲོགས་དམ་པ་དགེ་སློང་བློ་གྲོས་སེང་གེ་བས། མདོ་ཁམས་ཀྱིས་སྨད་ཀྱི་ཆ་ཀླུ་ར་དགོན་པ་ནས་ཇ་ཁག་བྱེད་ཀྱི་རྟེན་དང་བཅས་ཏེ་
བསྐུལ་བའི་ངོར། མེ་ཕོ་སྟག་ལོ་ཧོར་ཟླ་བདུན་པའི་ཚེས་ཉེར་དྲུག་གི་ཉིན་དཔལ་ཐུབ་བསྟན་རྣམ་པར་རྒྱལ་བའི་ཆོས་གྲྭ་ཆེན་བོར་བྲིས་ཏེ་ཤར་གྱི་ཕྱོགས་མུ་ཐུལ་བ་འདིས་བསམ་དོན་ཐམས་ཅད་ཡིད་བཞིན་དུ་འགྲུབ་པའི་རྒྱུར་གྱུར་ཅིག། །།
རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་བར་གཞི་ཐེངས་དང་བོ་བསྒྲིགས་བ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་གཉིས་པ་གསར་དུ་བསྒྲིགས་པ་དགེའོ།། །།

༄༅། །བཟང་སྤྱོད་སྨོན་ལམ་དང་འབྲེལ་བའི་འཆི་བསླུ་ནད་པའི་སེམས་ཀྱི་ངལ་གསོ་བཞུགས་སོ།། །།

༄༅། །ན་མོ་གུ་རུ་བུདྡྷ་བོ་དྷི་སཏྭ་ཡ། །འཇིགས་རུང་དུཿཁའི་རླབས་ཕྲེང་མི་བཟད་པ། །རྣམ་པར་འཁྲུགས་པའི་སྲིད་མཚོར་འཁྱམས་པའི་འགྲོ། །ཡོངས་ལ་བརྩེ་བའི་སྤྱན་དཀྱུས་དུས་ཀུན་
ཏུ༑ །རིང་པོར་སྲིང་མཛད་རྒྱལ་བ་སྲས་བཅས་རྒྱལ། །སྔོན་བསགས་མི་དགེའི་མཐུ་སྨིན་མྱོང་རྒྱུའི་འབྲས། །ཚེ་ཐུང་འཆི་ཞགས་ཀྱིས་ཐེབས་འགྲོ་བ་ལ། །ཕན་ཕྱིར་བཟང་པོ་སྤྱོད་པའི་སྨོན་ལམ་དང་། །
འབྲེལ་བའི་འཆི་བསླུའི་གདམས་པ་འདི་ན་དགེ །ཞེས་མཆོད་བརྗོད་ཉུང་ངུས་མདུན་བསུས་ཏེ། འདིར་བཟང་སྤྱོད་དང་འབྲེལ་བའི་འཆི་བསླུ་བྱ་བའི་ཚུལ་ལ། དེ་ཡང་འགྲོ་བ་རྣམས་འཆི་བ་ལ་ཚེ་དང་
ལས་དང་བསོད་ནམས་གསུམ་ཟད་ནས་འཆི་བ། གཉིས་ཟད་ནས་འཆི་བ། གང་རུང་རེ་ཟད་ནས་འཆི་བ་རྣམས་ལས། གསུམ་ཟད་ནས་འཆི་བ་ནི་མར་མེ་སྣུམ་ཟད་དང་འདྲ་ཞིང་བཟློག་རྒྱུ་མེད་ལ།

༄༅། །གཉིས་ཟད་པའམ། གང་རུང་རེ་ཟད་པ་ལ་ནི་ཚེ་སྒྲུབ་བྱ་བའམ། བསོད་ནམས་ཀྱི་ཚོགས་རྒྱ་ཆེན་པོ་བསགས་པས་བཟློག་ནུས་པའི་ཕྱིར་ན། འདིར་ཡང་བསོད་ནམས་གསོག་པའི་
ཐབས་བླ་ན་མ་མཆིས་པ་རྒྱལ་བ་སྲས་བཅས་ཀྱི་སྤྱན་སྔར་དངོས་བཤམས་ཡིད་སྤྲུལ་གྱི་མཆོད་སྤྲིན་དཔག་ཏུ་མེད་པ་དང་བཅས་ཏེ་ཡན་ལག་བདུན་པ་སྔོན་དུ་འགྲོ་བའི་སྒོ་ནས་སྨོན་ལམ་རླབས་པོ་ཆེ་བཏབ་སྟེ་
ཚོགས་རྒྱུ་ཆེན་པོ་བསགས་ནས་དུས་མིན་གྱི་འཆི་བ་ཟློག་པའི་ཐབས་བཤད་པ་སྟེ། དེའི་ཚུལ་ལ། སྦྱོར་དངོས་རྗེས་གསུམ་ལས། དང་པོ་ནི་གནས་ཁང་བྱི་དོར་ལེགས་པར་བྱས་ལ་མཆོད་རྫས་ཀྱི་ཡོ་
བྱད་ཅི་འབྱོར་བཀྲམ་པའི་གུང་གི་དབུས་སུ། ཐུབ་དབང་བྱམས་པ་འཇམ་དབྱངས་སོགས། རྒྱལ་བ་སྲས་བཅས་ཀྱི་སྐུ་བརྙན་བཤམས་པའི་མདུན་ངོས་སུ་སྟེགས་ཀྱི་ཁར། མཆོད་པ་སྣ་ལྔ་ཆ་ཚང་བརྒྱ་

ཚར་རམ། མཆོད་ཡོན་ཞབས་བསིལ་མེ་ཏོག་དྲི་ཆབ་རྣམས་ཁ་བསོས་ཆོག་རྩིས་དང་། སྤོས་མར་མེ་ལྷ་བཤོས་གསུམ་པོ་བརྒྱ་དང་བརྒྱད་རེ་ངེས་པར་ཚོགས་པར་བྱེད་དགོས་ཏེ། རྒྱུ་མ་སོང་ན་རྐྱེན་མི་ཟློག་པས་བསོད་ནམས་ཀྱི་ཚོགས་རྫོགས་པ་
ལ་དངོས་བཤམས་ཀྱི་མཆོད་པ་རྒྱ་ཆེ་དགོས་པའི་ཕྱིར་རོ། །དཀར་གཏོར་ཟླུམ་པོ་པད་འདབ་ཅན་གཉིས་སམ། འབུམ་གཏོར་རྒྱས་པ་བཤམས་པ་གང་བདེ་བྱེད། དགེ་སློང་བཞི་སྡེའམ་གང་ལྟར་དཔོན་སློབ་ཚུལ་ཁྲིམས་གཙང་ངེས་བཞི་ལ་ཉུང་
མཐའ་བྱས་པའི་ཆོག་གྲྭ་པ་རྣམས་ཀྱི་མདུན་དུ་རྔ་དུང་ཆ་ལང་དྲིལ་བུ་མཎྜལ་འབྲུ་བཅས་མངོན་པར་འདུ་བྱ་བ་ནི་སྦྱོར་བའོ། གཉིས་པ་ནི། དཔོན་སློབ་རྣམས་ཀྱིས་ཤ་ཆང་སྒོག་བཙོང་སོགས་ངན་ཟས་སྤངས་ལ་ཁྲུས་སོགས་གཙང་སྦྲ་སྔོན་དུ་འགྲོ་བའི་
སྒོ་ནས་རྟེན་མཆོད་རྣམས་ལ་ཁ་མངོན་པར་ཕྱོགས་ཏེ་ལུས་ལ་ཆོས་གོས་སྣམ་སྦྱར་སོགས་བགོས། འདིང་བ་སོགས་གདན་གྱི་སྟེང་དུ་གཞན་གྱིས་བལྟས་ན་ཡིད་འཕྲོག་པ། རང་གིས་བལྟས་ན་བློ་བདེ་ཞིང་གཙང་སེང་ངེ་བའི་སྤྱོད་ལམ་དང་ལྡན་པའི་
ཚུལ་གྱིས་འདུག་ལ། ཐོག་མར་བྱང་ཆུབ་ལྟུང་བཤགས་ཐལ་མོ་སྦྱར་བ་བགྱིས་ཏེ་སྐྱབས་སུ་ཉེ་བར་མཆིའོ། ཡན་ཚར་གསུམ། དེ་ནས། ཨུ་ཧུ་ལགས་བླ་མ་རྡོ་རྗེ་འཛིན་པ་སོགས་ནས། མི་འགྱུར་བ་ལགས་སོ་ཞེས་པའི་
བར་ཚར་གསུམ་བརྗོད། དེ་ནས། ལུས་ཀྱི་ལས་ནི་སོགས། ཐོག་མ་མེད་ནས་སོགས། སྡོམ་པ་གསུམ་དང་སོགས། མཚམས་མེད་ལྔ་པོ་སོགས། ཕྱག་འཚལ་བ་དང་སོགས་ནས། བྱང་ཆུབ་

༄༅། །ཆེན་པོར་བསྔོ། །རང་རྒྱུད་ཀྱི་སྡིག་ལྟུང་རྣམས་བཤགས་ལ། དེ་ནས། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་
སྟེ༑ ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་
བོ༑ ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་
བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་༴ དམ་པའི་ཆོས་རྣམས་ལ་༴ འཕགས་པའི་དགེ་འདུན་རྣམས་ལ་༴
ཅི་ནུས་དང་། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །སོགས་ཚར་གསུམ། སེམས་ཅན་ཐམས་ཅད་བདེ་བ་དང་སོགས་ཚད་མེད་བཞི་ཚར་གསུམ་བྱས་ནས། དེ་ནས་མཆོད་པ་རྣམས་ཆབ་
ཀྱིས་བྲན་ཏེ། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསངས། ཨོཾ་སྭ་བྷ་ཝ་ཤུདྡྷཿ སརྦ་དྷརྨཱཿ སྭ་བྡྷ་ཝ་ཤུདྡྷོ྅ཧཾ་གིས་སྦྱངས། སྟོང་པའི་ངང་ལས་ཨོཾ་ཡིག་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་

གྲུབ་པའི་རིན་པོ་ཆེའི་སྣོད་ཁྱད་པར་ཅན་མཐའ་ཀླས་པའི་ནང་དུ་ཨོཾ་ཡིག་ཞུ་བ་ལས་བྱུང་བའི་ཀུན་ཏུ་བཟང་པོའི་སྨོན་ལམ་གྱི་དཔལ་དང་མཚུངས་པའི་མཆོད་ཡོན། ཞབས་
བསིལ༑ མེ་ཏོག །བདུག་སྤོས། མར་མེ། དྲི་ཆབ། ཞལ་ཟས་ཀྱི་ཚོགས་དང་། གཞན་ཡང་རོལ་མོ་འཕན་གདུགས་རྒྱལ་མཚན་ལྡ་ལྡི་བླ་བྲེ་སོགས་ཀྱི་བཀོད་པ་
མཐའ་ཡས་པའི་མཆོད་སྤྲིན་རབ་འབྱམས་ནམ་མཁའི་ཁྱོན་ཀུན་ཁྱབ་པའི་རང་བཞིན་ཅན་རྒྱལ་བ་སྲས་བཅས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ཨོཾ་ཨརྒྷཾ་སྭཱ་ཧཱ།
ཨོཾ་པདྡྷཾ་སྭཱ་ཧཱ། ཨོཾ་བཛྲ་པུཥྤེ་ཨཱཿ ཧཱུྃ་ནས། ཤཔྟའི་བར་ཕྱག་རྒྱ་དང་བཅས་པའི་མཐར། གྷནྡྷེ་ར་ཎི་ལན་གསུམ་རོལ་ཆེན་བཅས་པའི་བྱིན་གྱིས་བརླབས། དེ་ནས་མཆོད་ཡུལ་རྣམས་སྤྱན་འདྲེན་པར་བྱ་སྟེ། སྤོས་དང་བཅས་
དྲིལ་བུ་གསིལ་ཞིང་། མ་ལུས་སེམས་ཅན་ཀུན་གྱི་མགོན་གྱུར་ཅིང་སོགས་ནས། འདི་ཉིད་དུ་ནི་བཞུགས་སུ་གསོལ། །ཇི་ལྟར་བལྟམས་པ་ཙམ་གྱིས་ནི། །སོགས། སྲབ་འཇམ་
ཡང་བ་སོགས། དེ་སྲིད་བཅོམ་ལྡན་བཞུགས་སུ་གསོལ། །དེ་ནས་ཕྱག་འཚལ་བ་ནི་ཕྱག་འཚལ་དངོས་བགྱིད་པའམ་མོས་པས་རུང་སྟེ། སངས་རྒྱས་ཐམས་ཅད་འདུས་པའི་སྐུ། སོགས། བླ་མའི་

༄༅། །སྐུ་ནི་རྡོ་རྗེའི་སྐུ། །མཛེས་ཤིང་སོགས། བླ་མའི་གསུང་ནི་སོགས། བླ་མའི་ཐུགས་ནི་སོགས། བླ་མ་སངས་རྒྱས་བླ་མ་ཆོས། །སོགས། ཞི་བ་གདོང་བཞི་མིག་
སྟོང་ལྡན་པ་དང་། །དཔལ་མོའི་དཔལ་དང་ཀླུ་དབང་སྟོབས་ལྡན་སོགས། །འཇིག་རྟེན་མཆོད་འོས་རྣམས་ཀྱིས་གུས་མཆོད་པའི། །ཐུབ་དབང་ཞབས་ཀྱི་པདྨོར་རྟག་ཏུ་
འདུད༑ །གཞུང་ལུགས་མི་འདྲའི་ཆུ་བོ་བརྒྱ་འགྱེད་ཅིང་། །རིགས་ཚོགས་སྤོབས་པའི་རྦ་རླབས་སྟོང་འཕྲོ་བ། །ཡོན་ཏན་རིན་ཆེན་ཁྲི་ཕྲག་གིས་བརྒྱན་པའི། །ཀླུ་སྒྲུབ་
ཀླུ་ཡི་དབང་པོ་ལ་ཕྱག་འཚལ། །བསོད་ནམས་དམ་པའི་པད་རྫིང་གིས་བསྐྲུན་ཞིང་། །སྨོན་ལམ་དག་པའི་ཆུ་སྐྱེས་ལས་འཁྲུངས་ལ། །སྲིད་དང་ཞི་བའི་དཔལ་འབྱོར་
གྱིས་འཕགས་པ། །ལྷ་མཆོག་རྣམས་ཀྱི་བླ་མར་གྱུར་ལ་འདུད། །གང་ཞིག་ཐོགས་དང་ཐོགས་བྱའི་ཆོས་རྣམས་ཀུན། །འོད་གསལ་ཆེན་པོའི་ངང་དུ་ཆུད་པས་ན། །
གཟིགས་པ་སྒྲིབ་མེད་བརྩེ་བས་ཀུན་ཆགས་པ། །ཇི་བཞིན་སྣང་མཛད་སྨྲ་བའི་ཉི་མར་འདུད། །མང་དུ་སྦྱངས་པས་མཁྱེན་པའི་དཀྱིལ་འཁོར་རྒྱས། །སྤོབས་པས་ཤེས་

བྱའི་མཁའ་ལ་ཐོགས་མེད་རྒྱུ། །རིགས་པའི་ཟེར་གྱིས་གཞན་གཞུང་ཚང་ཚིང་སྲེག །དབྱིག་གཉེན་ཆོས་ཀྱི་ཉི་མ་ལ་ཕྱག་འཚལ་། །ཡོན་ཏན་ལུས་རྫོགས་སྤོབས་པའི་
སྟོབས་ཀྱིས་རྩེན། །རྣམ་དཔྱོད་རྩལ་ལྡན་རིགས་པའི་མཆེ་བ་ཅན། །རྒོལ་བ་འདམ་བུའི་གྲོང་བཞིན་རྩད་ནས་འཇོམས། །བསྟན་པའི་ཁུར་ཁྱེར་ཕྱོགས་གླང་ཞབས་ལ་
འདུད༑ །ལུགས་བཟང་རི་བོའི་སྤོ་ལ་གནས་བཅས་ཤིང་། །བློ་གྲོས་ལུས་རྒྱས་རིགས་པའི་མཆེ་སྡེར་གྱིས། །རྒོལ་བ་གླང་པོའི་སྤོབས་པའི་ཀླད་འགེམས་པ། །ཆོས་
ཀྱི་གྲགས་པ་འཇིགས་མེད་སེངྒེ་རྒྱལ། །རིང་དུ་སྦྱངས་པས་ཤེས་བྱ་ཀུན་མཁྱེན་ཅིང་། །བརྩོན་པས་བསྒྲུབས་པས་ཟབ་མོའི་དངོས་གྲུབ་བརྙེས། །མཐུ་དང་ནུས་པས་མུ་
སྟེགས་བདུད་ལས་རྒྱལ། །འཇིག་མེད་དཔལ་ལྡན་ཆོས་སྐྱོང་ཞབས་ལ་འདུད། །འདུལ་བ་རྒྱ་མཚོའི་ཚོགས་ལ་དབང་འབྱོར་ཞིང་། །དུལ་བའི་ཡོན་ཏན་དཔལ་གྱི་གཟི་
ཆེ་བས། །འཆལ་ཚུལ་སྨག་རུམ་སེལ་བའི་འོད་མཛད་པ། །ལྷ་ཡི་ཚོགས་ཀྱིས་བཏུད་པ་དེ་ལ་འདུད། །ཁྱོད་ཐུགས་བསྐལ་པ་དུ་མར་རབ་སྦྱངས་པས། །ཤེས་བྱ་མ་

༄༅། །ལུས་ཇི་བཞིན་ཡོངས་སུ་མཁྱེན། །སྐད་གཉིས་སྨྲ་བས་གངས་ཅན་གསལ་མཛད་པ། །རིན་ཆེན་བཟང་པོའི་ཞབས་ལ་ཕྱག་འཚལ་ལོ། །ས་ཆེན་བླ་མ་
བསོད་ནམས་རྩེ་མོ་དང་། །རྗེ་བཙུན་སོགས། འཁོར་ལོ་བདེ་མཆོག་སོགས། ཐབས་མཁས་ཐུགས་རྗེས་སོགས། གང་ཚེ་རྐང་གཉིས་གཙོ་བོ་ཁྱོད་བལྟམས་ཚེ། །ས་ཆེན་འདི་
ན་གོམ་པ་བདུན་བོར་ནས། །ང་ནི་འཇིག་རྟེན་འདི་ན་མཆོག་ཅེས་གསུངས། །དེ་ཚེ་མཁས་པ་ཁྱོད་ལ །ཐུགས་རྗེ་ཀུན་ལ་སྙོམས་པའི་བཅོམ་ལྡན་འདས། །སོགས། 
འཇིག་རྟེན་འདྲེན་པའི་གཙོ་བོ་ཚེ་དཔག་མེད། །དུས་མིན་སོགས། སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །སོགས། མཐུན་པའི་སྨོན་ལམ་དགེ་ཚོགས་རྨད་
བྱུང་ཞིང་། །སོགས། ཕྱག་སྟོང་འཁོར་ལོས་སྒྱུར་བའི་རྒྱལ་པོ་སྟོང་། །སོགས། གཞོན་ནུའི་སྐུ་ལུས་འཆང་བ་པོ། །སོགས། ལྕང་ལོ་ཅན་གྱི་གནས་མཆོག་དམ་པ་ནས།
སོགས། ལྷ་དང་ལྷ་མིན་ཅོད་པན་གྱིས། །སོགས། རྣམ་རྒྱལ་འཇིག་རྟེན་དབང་ཕྱུག་གསང་བའི་བདག །སོགས། དཔལ་ལྡན་ལྷ་མོ་སྟོན་ཀའི་ཟླ་བའི་མདོག །སོགས། 

འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས། །སོགས། དག་པས་འདོད་ཆགས་བྲལ་བའི་རྒྱུ། །སོགས། གྲོལ་ནས་གྲོལ་བའི་ལམ་ཡང་སྟོན། །སོགས། སྟོན་པ་བླ་མེད་
སངས་རྒྱས་རིན་པོ་ཆེ། །སོགས། དཔལ་ལྡན་མཁའ་འགྲོའི་དབང་ཕྱུག་རྡོ་རྗེ་གུར། །སོགས། བསྟན་སྲུང་རྒྱ་མཚོའི་དེད་དཔོན་རྡོ་རྗེ་གུར། །སོགས། སྔོན་ཚེ་བཅོམ་ལྡན་
འདས་ཀྱི་སྤྱན་སྔ་རུ། །སོགས། རྫུ་འཕྲུལ་སྟོབས་དང་མངོན་པར་ཤེས་པའི་དཔལ། །སོགས། ནོར་གྱི་དབང་ཕྱུག་རིན་ཆེན་གཏེར་མངའ་ཞིང་། །སོགས། བྱང་ཕྱོགས་སྐྱོང་
བའི་རྒྱལ་ཆེན་རྣམ་ཐོས་སྲས། །སོགས། ཟབ་ཅིང་རྒྱ་ཆེའི་གཟིགས་པ་པོ། །སོགས། ཕྱག་བྱར་འོས་པ་ཐམས་ཅད་ལ། །སོགས། ཞེས་ཕྱག་བྱས་ལ། སྟན་ལ་འདུག་སྟེ་མཎྜལ་གྱི་འབྲུ་དྲི་
བཟང་གི་ཆུས་སྤགས་པ་དང་མཎྜལ་ལག་ཏུ་ཐོགས་ཏེ་ཚོམ་བུ་འགོད་བཞིན་པས། ཨོཾ་བཛྲ་བྷུ་མི་ཨཱཧཱུྃ། གཞི་ཡོངས་སུ་དག་པ་སོགས་སོ་བདུན་མ་ཚར་གཅིག ཚོམ་བུ་བདུན་མ་ཚར་གསུམ། གང་གི་མཆོད་རྫས་
ཞིང་ཁམས་རྒྱ་མཚོ་སོགས། དེང་ནས་བྱང་ཆུབ་སྙིང་པོའི་བར་སོགས་ནསཾ། ཨོཾ་གུ་རུ་བུད་དྷ་བྷོ་དྷི་ས་ཏྭ་ས་པ་རི་ཝཱ་ར་རཏྣ་མཎྜ་ལ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། དེ་ནས། །

༄༅། །ཇི་སྙེད་སུ་དག་ནས་བཟུང་སྟེ། ངན་སོང་རྒྱུད་རྣམས་མ་ལུས་སྟོངས་པར་ཤོག །གི་བར་བརྗོད། མེ་ཏོག་དམ་པ་སོགས་བློ་ཀ་གཉིས་ལ་རོལ་མོ་འབུད་དཀྲོལ་བྱེད། དེ་ནས་མེ་ཏོག་ལག་ཏུ་
ཐོགས་ནས། ཕྱོགས་བཅུའི་རྒྱལ་བ་སྲས་དང་བཅས་པ་རྣམས་དུས་འདིར་དགོངས་སུ་གསོལ། ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་
འཕྲིན་ལས་བསམ་གྱིས་མི་ཁྱབ་པ་མངའ་བ་ལགས་ན། སྦྱིན་པའི་བདག་པོ། མིང་འདི་ཞེས་བགྱི་བ་དུས་མ་ཡིན་པར་འཆི་བའི་རྐྱེན་དང་འཇིགས་པ་ཐམས་ཅད་བཟློག་ཏུ་
གསོལ༑ འཁོར་བ་དང་ངན་སོང་གི་སྡུག་བསྔལ་མཐའ་དག་ལས་བསྒྲལ་ཏེ་སྟོབས་བཅུ་མངའ་བའི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། ཞེས་བརྗོད་ལ་མེ་ཏོག་འཐོར།
དེ་ནས་མཆོད་པ་ཆུ་དང་མེ་ཏོག་རྣམས་ཁ་སོ་དགོས་ན་སོས། མཆོད་པ་བྱིན་རླབས་བསྡུས་པ་སྤྱི་འགྲེ་ཞིག་བྱ། ཁ་མ་བསོས་ན་མི་དགོས། ཡང་། ཇི་སྙེད་སུ་དག་ཕྱོགས་བཅུའི་ནས་འདོད་གསོལ་དང་བཅས་པ་ཚར་གཅིག གང་
ལྟར་དེ་འདྲ་བའི་ཚུལ་གྱིས་བཟང་སྤྱོད་རབ་བརྒྱ་དང་བརྒྱད། དེ་མིན་ཀྱང་ཉེར་བདུན་ངེས་པར་བྱེད་དེ། ཆོག་གྲྭ་པ་བཞིས་བརྒྱ་དང་བརྒྱད་འགྲོ་བའི་དབང་དུ་བྱས་པའི་ཕྱིར་རོ། །དེ་ནས་གཏོར་མ་བྱིན་རླབས་ནས་བརྩམས་ཏེ་ཡི་དམ་གུར་ཞལ་

སོགས་ཀྱི་གཏོར་འབུལ་རྒྱས་བསྡུས་གང་ལྕོག་མཇུག་བསྡུ་དང་བཅས་བྱ་བ་སྟེ་དེ་དག་ནི་དངོས་གཞིའི་རིམ་པའོ། །གསུམ་པ་ནི། ཤེར་སྙིང་བདུད་བཟློག་བཅས་ཚར་གསུམ་དང་། ཤིས་བརྗོད་གང་རྒྱས་བྱས་ལ་མཆོད་པ་རྣམས་བསྡུས་ཏེ་ལས་ཀྱི་
རྗེས་མི་མངོན་པར་བྱའོ། །དེ་ལྟར་བཟང་སྤྱོད་སྨོན་ལམ་དང་། །འབྲེལ་བའི་རྒྱ་ཆེན་བསོད་ནམས་ཚོགས། །བསགས་མཐུས་དུས་མིན་འཆི་བདག་བདུད། །བཟློག་ཐབས་འགྲོ་ལ་ཕན་ཕྱིར་བྲིས། །རིགས་པས་བརྟགས་ཤིང་དཔྱད་བྱས་པས། །
འགལ་དང་མ་འབྲེལ་མེད་པའི་ལུགས། །འོན་ཀྱང་ནོངས་པ་མཆིས་གྱུར་ན། །ཕྱོགས་བཅུའི་རྒྱལ་བའི་སྤྱན་སྔར་བཤགས། །འདི་ལས་ཐོབ་པའི་དགེ་བའི་ཆ། །ཇི་སྙེད་མཆིས་ཀུན་ཀུན་གསལ་ཁྱོན། །ཁྱབ་པའི་འགྲོ་ཀུན་འདྲེན་ནུས་ཀྱི། །
སྟོབས་བཅུའི་གོ་འཕང་ཐོབ་ཕྱིར་བསྔོ། །ཞེས་བཟང་སྤྱོད་སྨོན་ལམ་དང་འབྲེལ་བའི་འཆི་བསླུ་བྱ་ཚུལ་འདི་ནི། མཁྱེན་སྤྱོད་ཕུན་སུམ་ཚོགས་པ་ཨ་མདོ་བླ་མ་ངག་དབང་ཆོས་འཕེལ་ནས་བསྒྲིགས་དགོས་ཚུལ་བཀའ་གནང་བ་དེ་ཉིད་ལྡོག་མ་བདེ་བར་
དམ་པ་གོང་མ་འགའི་གསུང་རབ་ལ་གཞི་བཅོལ་ནས་གཟིམ་འོག་སྤྲུལ་མིང་བྱམས་པ་ངག་དབང་བསྟན་འཛིན་ཕྲིན་ལས་ཀྱིས་གང་དྲན་བབ་བཅོལ་རང་མིན་ཁུལ་དུ་བསྒྲིགས་པ་དགེ་ལེགས་སུ་གྱུར་ཅིག། ། བཟང་པོ་སྤྱོད་པའི་སྨོན་ལམ་གྱི་ལུང་གི་
བརྒྱུད་འདེབས་བདེ་ལྡན་ཞིང་དུ་ཁྲིད་པའི་ས་མཁན་ཞེས་བྱ་བ་བཞུགས་སོ། ། བསྐལ་བཟང་རྣམ་འདྲེན་མཚུངས་མེད་ཟས་གཙང་སྲས། །བརྟན་པའི་འཁོར་ལོ་དཔལ་མགོན་ཀླུ་སྒྲུབ་ཞབས། །

༄༅། །ཨཱརླ་དེ་ཝ་འཇམ་དཔལ་གྲགས་པ་དང་། །དྷརྨ་རཀྵི་རྣམས་ལ་གསོལ་བ་འདེབས། །རྡོ་རྗེ་གདན་པ་གསུམ་དང་བ་རི་བ། །བརྩོན་འགྲུས་སེངྒེ་རྗེ་བཙུན་
ས་སྐྱ་པ། །སུམ་པ་ལོ་ཙཱ་ལྷོ་པ་ཁྱུང་སྟོན་དང་། །གཙང་པ་སྟོན་གྲགས་རྣམས་ལ་༴ གཡོར་བོ་སྨུག་སྟོན་ཉང་སྟོན་བསོད་ནམས་དབང་། །ཇོ་སྟན་ཟས་གཙང་ཤངས་པ་
གྲགས་སེང་བ། །ཀུན་དགའ་འབུམ་དང་དཀོན་མཆོག་བླ་མའི་ཞབས། །གཞོན་ནུ་ཚུལ་ཁྲིམས་༴ བླ་མ་མགོན་འབུམ་མཁས་པ་སྤུ་སྟོན་པ། །ཤེས་རབ་རྡོ་རྗེ་ཆོས་
དཔལ་ཤེས་རབ་ཞབས། །གྲགས་པ་རྡོ་རྗེ་ཚལ་པ་གྲགས་དོན་པ། །རིན་ཆེན་གྲགས་པ་རྣམས་༴ ཤཱཀྱ་དྷཱ་ཛ་ཐུ་སྟོན་ཀུན་དགའི་མཚན། །བློ་གྲོས་རྒྱལ་མཚན་རིན་
ཆེན་ཆོས་དབང་དང་། །ཚུལ་ཁྲིམས་དབང་ཕྱུག་ཆོས་རྒྱལ་དོན་གྲུབ་དཔལ། །དཀོན་མཆོག་མཚན་ཅན་༴ གྲགས་པ་དོན་འགྲུབ་ཚོགས་གཉིས་དཔལ་གྲུབ་དང་། །
འཇིག་རྟེན་དབང་ཕྱུག་ཉང་སྟོན་བློ་མཆོག་རྗེ། །མདོ་སྔགས་བསྟན་པའི་སྲོག་ཤིང་བཀའ་འགྱུར་བ། །རིན་ཆེན་རྒྱ་མཚོ་རྣམས་བསྟན་པ་དར་རྒྱས་རྡོར་འཛིན་ཨཱ་ནནྡ།། 

ཨོ་རྒྱན་སྐལ་བཟང་འཕེལ་རྒྱས་བཟང་པོ་དང་། །ཐེག་མཆོག་བསྟན་འཛིན་དེད་དཔོན་པདྨའི་མཚན། །ཀུན་བཟང་བསྟན་འཛིན་༴ ཚེ་དབང་མཆོག་གྲུབ་ཞུ་དབོན་རྡོ་རྗེ་
འཆང་༑ །བྱམས་པ་ངག་དབང་བསྟན་འཛིན་ཕྲིན་ལས་ཞབས། །ཕྲིན་ལས་ཡོན་ཏན་རྣམ་འདྲེན་ཡཱ་ཤ་རྗེ། །ངག་དབང་ཀླུ་སྒྲུབ་རྣམས་ལ་༴ ལྷ་བཙུན་མཁྱེན་བརྩེ་
ཀུན་དགའ་བསྟན་འཛིན་དང་། །སྐྱབས་གནས་ཀུན་འདུས་ལེགས་བཤད་རྒྱ་མཚོའི་ཞབས། །ཕྱིན་བསྡུད་ཕུལ་ཕྱིན་རྩ་བའི་བླ་མ་སོགས། །སྐུ་དྲིན་མཚུངས་མེད་རྣམས་
ལ་གསོལ་བ་འདེབས། །རྩ་བརྒྱུད་དཔལ་ལྡན་བླ་མའི་ཐུགས་རྗེ་དང་། །རྒྱ་ཆེན་སྨོན་ལམ་བཏབ་པའི་ནུས་མཐུ་ཡིས། །འདི་ནས་འཕོས་ཚེ་བདེ་ལྡན་ཞིང་ཡངས་པོར། །
ངོ་མཚར་པདྨའི་སྦུབས་སུ་སྐྱེ་བར་ཤོག །སྐྱེས་མ་ཐག་ཏུ་མེ་ཏོག་ཁ་བྱེ་སྟེ། །འོད་དཔག་མེད་པའི་དགྱེས་ཞལ་ལེགས་མཐོང་ཞིང་། །ཐེག་མཆོག་ཆོས་ཀྱི་བདུད་རྩིས་རྒྱུད་
ཚིམས་ནས། །མཐའ་ཡས་འགྲོ་ཀུན་འདྲེན་པའི་དཔལ་གྱུར་ཅིག །ཅེས་བཟང་པོ་སྤྱོད་པའི་སྨོན་ལམ་གྱི་ལུང་གི་བརྒྱུད་པའི་བླ་མ་ལ་གསོལ་བ་འདེབས་པའི་རབ་ཏུ་བྱེད་པ་བདེ་ལྡན་ཞིང་དུ་འཁྲིད་པའི་ས་མཁན་ཞེས་

༄༅། །བྱ་བ་འདི་ཡང་ཤཱཀ་བཙུན་གུ་ཎས་རང་གི་ཁ་འདོན་དུ་དམིགས་ནས་བྲིས་པ་དགེ་ཞིང་བཀྲ་ཤིས་པར་གྱུར་ཅིག། །།རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་
མཁན་སློབ་རྣམས་ཀྱིས་སླར་ཡང་ཞུ་དག་བཅས་པར་གཞི་ཐེངས་གཉིས་པ་གསར་དུ་བསྒྲིགས་པ་དགེའོ།། །།

༄༅། །དཔལ་གསང་བའི་བདག་པོ་འབྱུང་པོ་འདུལ་བྱེད་ཀྱི་སྒོ་ནས་ལས་བཞིའི་སྦྱིན་སྲེག་བྱ་ཚུལ་དངོས་གྲུབ་ནོར་བུ་འདྲེན་པའི་
གྲུ་ཆེན་ཞེས་བྱ་བ་བཞུགས་སོ།། །།འདི་ཉིད་རྒྱུད་སྡེ་གོང་འོག་གི་དབྱེ་བ་ཕྱེད་པར་བྱས་ན་ལྷག་པའི་ལྷ་ཕལ་ཆེར་ལ་སྦྱར་དུ་རུང་ངོ༌།།

༄༅། །ན་མོ་གུ་རུ་ཤྩ་ཤྲཱིཿ གུ་ཧྱ་སྱ་པ་ཏི་བཛྲ་པཱ་ཎི་བྷ་ཏ་ཌཱ་མ་རཱ་ཡ། བྷོ་ཊའི་ལྗོངས་འདིར་མཁས་དང་གྲུབ་པའི་རྩལ། །ཡོངས་སུ་
རྫོགས་པ་ས་སྐྱའི་འཇམ་མགོན་ལ། །བརྒྱུད་འཛིན་མོཁས་གྲུབ་སྲིད་ན་འགྲན་བྲལ་བཅས། །མི་ཕྱེད་དད་པ་བརྟན་པོས་ལན་བརྒྱར་
བསྔགས༑ །དུས་གསུམ་རྒྱལ་བའི་མཐུ་སྟོབས་ནུས་པ་ཀུན། །ས་གསུམ་འབྱུང་པོའི་གཤེད་དུ་ཧཱུྃ་གི་གཟུགས། །ཁམས་གསུམ་ལས་
རྒྱལ་གཏུམ་ཆེན་ཁྲོ་བོ་ཡི། །གསང་གསུམ་ཡིད་ལ་དྲན་པས་འདིར་ཕྱག་བྱ། །རབ་འབྱམས་རྒྱུད་སྡེའི་ཆུ་གཏེར་ཀློང་ཡངས་ནས། །རབ་

༄༅། །འབར་ཁྲོ་བོའི་ཕྲིན་ལས་རྣམ་བཞིའི་གྲུས། །རབ་མཆོག་གྲུབ་གཉིས་བསམ་འཕེལ་ནོར་བུའི་སྐྱེས། །རབ་མྱུར་འདྲེན་པའི་
ཐབས་ཚུལ་འདི་ན་དགེ །ཞེས་མཆོད་པར་བརྗོད་པའི་ཚིག་གིས་ལམ་ཅུང་ཟད་ཕྱེས་ཏེ། འདིར་རང་གཞན་མཐའ་དག་རྡོ་རྗེ་ཐེག་པའི་གཞུང་ལུགས་ལ་ཐོས་བསམ་གྱིས་སྒྲོ་འདོགས་ཆེར་མ་
བཅད་པའི་དབང་གིས་རྒྱུད་སྡེའི་གཞུང་ཆེན་པོ་རྣམས་ནས་བཤད་པའི་ལས་བཞིའི་ཕྲིན་ལས་སྒྲུབ་ཚུལ་རྣམས་ཇི་ལྟ་བ་བཞིན་ལག་ཏུའང་མ་ལོན། དཀོར་ནག་བློས་མ་ཐོངས་པས་མི་ཤེས་ཟེར་ཡང་མ་འདོད་
པ་རྣམས་ཀྱིས་ཨོཾ་ཟོབ་དང་། མུན་པའི་ནང་གི་མདའ་འཕེན་ཟུང་འབྲེལ་བྱས་ནས། གཞན་མགོ་འགལ་མེ་ལྟར་བསྐོར་བ་དེ་རྒྱལ་བའི་གསུང་རབ་དང་ཡང་འགལ་ཞིང་། འདི་ཕྱི་ཀུན་ལ་མི་ལེགས་པར་

མཐོང་ནས། དཔལ་གསང་བདག་ཕྱག་ན་རྡོ་རྗེ་འབྱུང་པོ་འདུལ་བྱེད་ཀྱི་རྣལ་འབྱོར་དང་འབྲེལ་པའི་ལས་བཞིའི་མེ་མཆོད་ཀྱི་རིམ་པ་ནག་འགྲོས་སུ་བྲི་བར་བྱེད་པ་ལ། གྲངས་མེད་ཞི་བསིལ་ཐུགས་རྗེའི་ཟླ་འོད་ཀྱིས། །མི་མཐུན་སྒྲིབ་པའི་སྙིང་མུན་
མཐར་བྱས་ཏེ། །དགེ་མཚན་འབུམ་གྱི་ཕན་བདེའི་ཀུ་མུད་ཞལ། །རྣམ་པར་དབྱེ་བའི་ཚུལ་དེ་དང་པོར་དགེ །དེ་ཡང་དང་པོར་འདིའི་བསྙེན་པ་ལས་རུང་སོང་བའི་དམ་ལྡན་གྱིས་རང་གཞན་གྱི་སྡིག་སྒྲིབ་ཞི་བའི་ཕྱིར་ཞི་བའི་སྲེག་བླུགས་ཇི་ལྟར་བྱ་
བའི་ཚུལ་ལ། སྦྱོར་དངོས་རྗེས་གསུམ་ལས། དང་པོ་སྦྱོར་བ་ལ། སྦྱོར་བ་ཐབ་༡དང་བུད་ཤིང་༢་སླར་༣་བ་མེ། །རྫས་༤་དང་བཤམ་ཐབས་༥་སྒྲུབ་༦པ་པོ་སྟེ་དྲུག །ཅེས་སྡོམ་དུ་བྱས་པ་ལྟར་གྱི་དང་པོ་ཐབ་ནི། ཉམས་དགའ་ཞིང་སའི་ཆོ་ག་
བྱས་པའི་ས་ཕྱོགས་སུ་རང་ཉིད་ཁ་ཤར་དུ་བལྟས་ནས་འདུག་ཆོག་རྩིས་ཀྱི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་པ་ལ། ཁྲུ་ཕྱེད་ཀྱིས་དབུས་ནས་ཟླུམ་པོར་བསྐོར་བ་ནི་ཐབ་ཀྱི་དངོས་གཞི་དང་། དེའི་ཕྱི་རོལ་དུ་སོར་བཞི་
བསྐོར་བ་ཁ་ཁྱེར་དང་། སླར་ཡང་སོར་བཞི་བསྐོར་བ་མུ་རན་དང་། ཚད་དེ་ཉིད་ཀྱིས་ཚངས་ཐིག་དང་མུ་རན་འཛོམ་པའི་ས་ནས་ཟུར་ཐིག་བཞིའི་སྟེང་དུ་མཚན་མ་བྱས་ལ་ཐིག་བཞིའི་རྩེ་ལེགས་པར་སྤྲེལ་པའི་སྟེགས་བུ་གྲུ་བཞི་པ། དེའི་གྲྭ་བཞིར་
རྡོ་རྗེའི་རྩེ་ནང་ངོས་སུ་བསྟན་པའི་ཟླ་ཕྱེད་རྡོ་རྗེ་བྱ། ཕྱག་ལེན་ལ་སྟེགས་བུ་གྲུ་བཞི་པའི་ཕྱི་རོལ་དུའང་སོར་བཞིའི་ཚད་ཀྱི་ཆ་ག་གྲུ་བཞི་པ་མཛད་པ་ནི་བྲིས་ཆ་ལ་མིག་སྔར་མཛེས་པ་དང་། སྒོམ་དོན་ལ་སྟེགས་བུའི་དཔངས་ཀྱི་ཚད་ཡིན་གསུངས།

༄༅། །ཐབ་ཀྱི་དབུས་ནས་སུམ་གཉིས་ཕྱིར་བཞག་པའི་ནང་གི་སུམ་ཆ་ཟླུམ་པོར་བསྐོར་བ་ལ་པདྨའི་ལྟེ་བ་དང་། ཕྱིའི་སུམ་གཉིས་ལ་པདྨའི་འདབ་མ་བྱ་ཞིང་། ཐབ་ཀྱི་གཞི་ཐམས་ཅད་ཁ་དོག་དཀར་པོ་བྱ། ཁ་ཁྱེར་རམ་མུ་རན་གང་
རུང་ལ་རྡོ་རྗེ་ཁ་ཟུམ་པའི་ཕྲེང་བས་བསྐོར། ཁ་དོག་འདྲེས་པའི་སྒྲུབ་ཁང་པ་མཁས་གྲུབ་དཔལ་ལྡན་དོན་གྲུབ་ཀྱིས། ལས་བཞིའི་ཐབ་ལ་ཁ་དོག་དཀར་པོ་སོགས་ལས་མདོག་འབའ་ཞིག་ཏུ་བཤད་པ་ལ་འདྲེས་པའི་སྐྱོན་མེད། དེས་ན་དམར་སྐྱ་
སོགས་ཀྱིས་བཅད་པར་གསུངས་པ་ནི་མིག་སྔར་མཛེས་ཆོས་ཙམ་ལས་མཐའ་གཅིག་ཏུ་དགོས་པ་མིན་ཞེས་གསུངས། སྐྱོན་སྤང་བའི་ཕྱིར། བཅད་ཚོན་ཐམས་ཅད་དང་རྡོ་རྗེ་ཁ་དོག་དམར་སྐྱས་བྱ། པདྨའི་ལྟེ་བར་ཉི་གདན་གྱི་སྟེང་དུ་ཚོམ་བུ་སྔོན་པོ་
དགོད༑ གཉིས་པ་བུད་ཤིང་ནི། ཚེར་མ་ཅན་མ་ཡིན་པའི་ཤིང་ངམ་འོམ་བུ་དང་། ལྕང་དཀར། བལ་བུ་སོགས། དེ་མེད་ན་སྲོག་ཆགས་མེད་པའི་ལྕི་བས་ཐབ་ཀྱི་ཁ་ཁྱེར་གྱི་སྟེང་ནས་ཟླུམ་པོར་བརྩིགས་ལ་ནང་གི་ཤར་ལྷོའི་མཚམས་སུ་ཏིང་ལོ་
ཆེ་བ་ཞིག་ཀྱང་བཤམས་ལ་གཞག་གོ །གསུམ་པ་སྦྱར་བ་མེ་ནི། རྡོ་དང་ལྕགས་གཙུབས་པ་ལས་བྱུང་བ་མ་ཡིན་པ་བྲམ་ཟེའི་རྒྱུན་བཞག་གི་མེའམ། འོ་མ་ཅན་གཙུབས་པ་སོགས་ལས་བྱུང་བའོ། །བཞི་པ་རྫས་ནི། ཡམ་༡ཤིང་རྒྱུ་བུད་ཤིང་དང་
འདྲ༑ ཚད་སོར་བརྒྱད་པ། རྩེ་མོ་མར་ཁུས་ཉུག་པའོ། །མར་༢་ཏིལ་༣ཟས་མཆོག་༤དང་མངར་གསུམ་བསྲེས་པའི་ཞོ་ཟན། སོ་བ་༥འབྲས་༦་ནས་༧་གྲོ་ར་དང་ནི། །སྲན་མ་༩་དཀར་པོ་དཱུརྺ་༡༠་དངོས་སམ་རྩྭ་རན་པ། ཀུ་ཤ་༡༡རྩ་རྩེ་མ་

ཉམས་པ་རྣམས། ཞེས་སྡོམ་དུ་བྱས་པ་ལྟར་དང་། གཞན་ཡང་དཀར་གཏོར་ཟླུམ་པོ་པད་འདབ་ཅན་གཉིས། མཆོད་འབྲུ། སྤོས། མར་མེ། ཞལ་ཟས། ཏིང་ལོ། དཔལ་འབར། ཀུ་ཤ་དགྲམ་རྒྱུ་དང་འཐོར་ཡབ། དྲི་བཟང་སོགས་
འོག་ཏུ་དགོས་པའི་ཡོ་བྱད་རྣམས་གཙང་ཞིང་གྱ་ནོམ་པ་སྟ་གོན་བྱའོ། །ལྔ་པ་བཤམ་ཐབས་ནི། ཐབ་ཀྱི་མཐའ་སྐོར་ཐམས་ཅད་བྱི་དོར་ལེགས་པར་བྱས་ལ་དྲི་བཟང་པོས་བྱུག །ཐབ་ཀྱི་ནུབ་ཏུ་རང་གི་སྟན་ནང་ཚངས་ཅན་དཀར་པོ་ཞིག་གདིང་།
རང་གི་གཡོན་ཐབ་ཀྱི་གཡས་ཕྱོགས་ན་སྟེགས་མཐོ་བའི་སྟེང་དུ། འཇིག་རྟེན་ལས་འདས་མ་འདས་ཀྱི་གཏོར་མ་གཉིས་པོ་དང་། དེའི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད། རང་གི་གཡས་ཐབ་ཀྱི་གཡོན་ངོས་ན་སྟེགས་ཇི་ལྟར་རིགས་པ་ལ།
རྫས་རྣམས་གོང་དུ་བཤད་པའི་གོ་རིམ་བཞིན་བཤམ། རང་གི་མདུན་དུ་བསང་ཆུའི་སྣོད། འཐོར་ཡབ། རྡོར་དྲིལ། ནང་མཆོད་རྣམས་དང་། རྡོར་དྲིལ་གྱི་བར་དུ་དགང་གཟར་བླུགས་གཟར་ཁ་སྦྱར་ལ་གཞག །སོ་སོར་གཞག་མི་རུང་ངོ་། །
གྲུབ་ན་ཐབ་དང་སྒྲུབ་པ་པོའི་བར་དུ་འཇིམ་པ་ལས་བྱས་པའི་མེ་ཡོལ་དཀར་ཞལ་གྱིས་བྱུགས་པའང་འཇིམ་པའམ་རྡོ་ལ་དཀར་ཞལ་གྱིས་བྱུགས་ཤིང་གངས་རིའི་གཟུགས་ཆུ་རྒྱུན་འཁྱིལ་བ་དང་བཅས་པའི་དབུས་སུ་ཝཾ་ཡིག་བྲིས་པ་བཞག་པ་མེའི་དུག་སྲུང་
པའི་སླད་གངས་ཏི་སེར་མོས་ཞེས་གསུང་རྒྱུན་ལས་འབྱུང་། བཤམས་ལ། རྫས་ཐམས་ཅད་ལ་བདུད་རྩི་ལྔས་འཐོར་ལ་གཞག་གོ །དྲུག་པ་སྒྲུབ་པ་པོ་ནི། ཕྱི་མ་རེད་ཀྱི་དུས་སུ་རང་ཉིད་ཁྲུས་བྱས་འབྱོར་ན་གོས་དང་རྒྱན་དཀར་པོས་བརྒྱན་ལ་

༄༅། །སྡིག་པ་དང་བར་ཆད་ཞི་བར་འདོད་པའི་བསམ་པས་སྔར་བཤམས་པའི་སྟན་ལ་ཁ་ཤར་དུ་བལྟས་ཏེ་སྐྱིལ་ཀྲུང་གིས་འདུག་གོ །གཉིས་པ་དངོས་གཞི་ལ། བདག་གི་༡རྣལ་འབྱོར་མེ་བཙལ་༢ཡོ་བྱད་༣བསང་། །ཐབ་ཁུང་༤འདུ་
བྱ་འཇིག་རྟེན་མེ་ལྷ་མཆོད། །འདས་༦པའི་མེ་ལྷ་མཆོད་རྣམས་དངོས་གཞིའི་ཆོས། །ཞེས་པ་ལྟར་དྲུག་ལས་དང་པོ་བདག་གི་རྣལ་འབྱོར་ནི། སྐྱབས་འགྲོ་ནས་བརྩམས་ཏེ། རང་གི་སྙིང་ག་ནས་འོད་ཟེར་འཕྲོས་གདན་འོད་ཟེར་གྱི་རྣམ་པར་གྱུར་
ནས་རང་ལ་ཐིམ་པར་བསམ་གྱི་བར་ངོར་ཆེན་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་བདག་བསྐྱེད་བཞིན་བྱའོ། །འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་ལ། ལག་པ་གཉིས་པུས་མོ་ལས་ཕྱིར་མི་འདའ་བ་ལ་
བསླབ་བོ། །གཉིས་པ་མེ་བཙལ་ཞིང་སྒྲུབ་པ་ནི། དཔལ་འབར་ཆེ་བ་ཞིག་ལ་གོང་དུ་བཤད་པའི་མེ་སྦར་ཏེ་ཡམ་ཤིང་མར་ལ་སྦགས་པའམ། རྩྭ་སྐམ་པོ་གཞན་དང་བཅས་པའི་ལག་པ་གཉིས་ཀས་གུས་པའི་ཚུལ་གྱིས་ཐབ་ལ་གཡས་ནས་ཟླུམ་པོར་
བསྐོར་ཞིང་། ངག་ཏུ། ཧཱུྃ་བཛྲ་ཕཊཱ་ལན་གསུམ་དང་། ཨོཾ་བཛྲ་ཛྭ་ལ་རྃ་ཞེས་བརྗོད་དེ་ཐབ་ཀྱི་ནང་གི་ཏིང་ལོ་སྦར་ལ་མེ་གསོ། དེ་ནས་ཁུ་ཚུར་གཉིས་བཅངས་པའི་མཛུབ་མོ་བརྐྱང་པ་བྱང་ཆུབ་མཆོག་གི་ཕྱག་རྒྱས་དགང་བླུགས་བཟུང་།
ལ༑ བླུགས་གཟར་མར་དང་བཅས་པས་དགང་གཟར་གྱི་ཁ་ལ་རེག་ཅིང་བླུགས་གཟར་གྱི་མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རཾ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་ནི། བསང་ཆུ་ལ་དམིགས་ཏེ།

ཨ་མྲྀ་ཏེས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་དུང་ཕོར་དྲི་མ་མེད་པའི་ནང་དུ། བསང་ཆུ་རྫས་དང་ཡོ་བྱད་རྣམས་ཀྱི་འབགས་པ་དང་མ་དག་པ་
སེལ་བའི་ནུས་པ་དང་ལྡན་པར་གྱུར། ཨོཾ་ཨ་མྲྀ་ཏེ་ཧཱུྃ་ཕཊ་ལན་བདུན་གྱི་བྱིན་གྱིས་བརླབས་ལ། དེ་ནས་ཀུ་ཤའི་འཐོར་ཡབ་ཀྱིས་རྫས་དང་ཡོ་བྱད་ཐབ་བཅས་ལ་འཐོར་ཞིང་། ཨ་མྲྀ་ཏེ་བརྗོད་པས་བགེགས་བསལ།
སྭ་བྷཱ་ཝས་བསྲེག་རྫས་དང་མཆོད་རྫས་རྣམས་སྟོང་པར་སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་
ལས་གྲུབ་པའི་བསྲེག་རྫས་དང་མཆོད་རྫས་རྣམས་དྭངས་ཤིང་ཐོགས་པ་མེད་པ་ལྷ་མཉེས་པ་དང་སོ་སོའི་ལས་སྒྲུབ་པའི་ནུས་པ་དང་ལྡན་པར་གྱུར་པར་བསམས་ལ། ཨོཾ་ཨཱཧཱུྃ་སྭཱ་
ཧཱས་ཡམ་ཤིང་། ཨོཾ་ཤྲཱི་སྭཱ་ཧཱས་མར། ཨོཾ་ཛཱི་སྭཱ་ཧཱས་འབུ། ཨོཾ་སྭ་སྭཱ་ཧཱས་རྫས་ཐམས་ཅད་བཀྲུ། ཨོཾ་ཀུ་རུ་ཀུ་རུ་སྭཱ་ཧཱས་རྫས་ཐམས་ཅད་སྦྱངས། ཨོཾ་བཛྲ་ཨརྒྷཾ་ཨཱཧཱུྃ། ཨོཾ་བཛྲ་པཱདྱཾ་ཨཱཧཱུྃ། ཨོཾ་
བཛྲ་པུབྦེ་ཨཱཿ ཧཱུྃ། ཨོཾ་བཛྲ་དྷུཔེ་ཨཱཿ ཧཱུྃ། ཨོཾ་བཛྲ་ཨཱ་ལོ་ཀེ་ཨཱཧཱུྃ། ཨོཾ་བཛྲ་གནྡྷེ་ཨཱཿ ཧཱུྃ། ཨོཾ་བཛྲ་ནེཝི་ཏེ་ཨཱཿ ཧཱུྃ། ཨོཾ་བཛྲ་ཤབྟ་ཨཱཿ ཧཱུྃ། ཨོཾ་བཛྲ་གཎྜེ་ར་ཎི་ཏ། པྲ་ར་

༄༅། །ཎི་ཏ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ་པྲ་ཙཱ་ལི་ནི། པྲཛྙ་པ་ར་མི་ཏ་ནཱ་ད་སྭ་བྷ་ཝན། བཛྲ་དྷརྨ་ཧྲི་ད་ཡ། སནོ་ཁ་ནི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨ་ཁཾ་སྭཱ་ཧཱ། 
རོལ་མོ་བཅས་ཀྱི་བྱིན་གྱིས་བརླབ་བོ། །བཞི་པ་ཐབ་ཁུང་མངོན་པར་འདུ་བྱ་བ་ནི། ཐབ་སྭ་བྷཱ་ཝས་སྟོང་པར་སྦྱངས་ལ། སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་
ལས་བྱུང་བའི་ཞི་བའི་ཐབ་ཁུང་དཀར་པོ་ཟླུམ་པོ་ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ་ཁ་ཁྱེར་རམ་མུ་རན་ལ་རྡོ་རྗེའི་ཕྲེང་བས་མཚན་པ། ཕྱི་རོལ་དུ་སྟེགས་བུ་གྲུ་
བཞི་པའི་ཟུར་བཞིར་ཟླ་ཕྱེད་རྡོ་རྗེས་མཚན་པ་བྲིས་པ་དང་གཉིས་སུ་མེད་པར་གྱུར་པར་བསམ་མོ། །ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པཾ་ལས་པདྨ་དང་། 
རྃ་ལས་ཉི་མའི་དཀྱིལ་འཁོར་གྱི་སྟེང་དུ་རཾ་ལས་བགྲང་ཕྲེང་རྃ་གྱིས་མཚན་པ་ལས་འོད་འཕྲོས་འདུས་ཡོངས་སུ་གྱུར་པ་ལས་མེ་ལྷ་ར་སྐྱེས་ལ་ཞོན་པ། ཞལ་གཅིག་ཕྱག་
གཉིས་པ་གཡས་བགྲང་ཕྲེང་། གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་དམར་པོ་ཞལ་གྱི་དཀྱིལ་འཁོར་དཀར་པོ་ལས་འོད་ཟེར་དཀར་པོ་འཕྲོ་བ། གསུས་

ཁྱིམ་ཆེ་བ་རལ་པའི་ཐོར་ཚུགས་ཅན། ཨག་ཚོམ་འཕྱང་བ་དྲང་སྲོང་གི་ཚོགས་ཀྱིས་བསྐོར་བ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་
ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཤར་ལྷོ་ནས་མེ་ལྷ་དྲང་སྲོང་གི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་། དེ་ནས་ལག་པ་གཉིས་ཀྱི་མཐེ་བོང་གུང་མོའི་རྩ་
བར་གཞག །མཛུབ་མོས་གུང་མོའི་རྒྱབ་ནས་བཀབ་པ་དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་བླུགས་ཞལ་
ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨགྣ་ཡེ་མ་ཧཱ་ཏེ་ཛཿ སརྦ་ཀརྨ་པྲ་སཱ་དྷ་ཀ །མ་ཧཱ་བྷཱུ་ཏ་དེ་ཝ་རྀ་ཎི་དྭི་ཛ་ས་ཏ་མ། གྲྀ་ཧཱི་ཏཱ་ཨ་ཧུ་ཏྀཾ་ཨཱ་
ཧ་ར་ཨ་སྨིན་སནི་ཧི་ཏོ་བྷ་ཝ་ཞེས་སམ། ཨོཾ་ཨགྣ་ཡེ་ཨེ་ཧྱེ་ཧི་ཞེས་པས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ་ཞེས་བརྗོད་ལ་པདྨའི་གདན་ལ་བཞུགས་པར་བསམས། ཨོཾ་ཨརྒྷཾ་ཨཱཿ ཧཱུྃ། ཨོཾ་པཱ་
དྱཾ་ཨཱཿ ཧཱུྃ། ཞེས་ཕྱག་རྒྱ་དང་བཅས་ཆུ་གཉིས་དབུལ། དེ་ནས་རྡོ་རྗེ་སྤྲོས་དང་བཅས་པས་དྲིལ་བུ་བཟུང་ལ། ཨོཾ་བཛྲ་ཨ་ན་ལ་མ་ཧཱ་བྷ་ཏ་ཛྭཱ་ལ་ཡ་སརྦ་བྷ་སྨཱིཾ་ཀུ་རུ་སརྦ་དུཥྚཱ་ནྲ་ཧཱུྃ་ཕཊ་དྲྀ་ཤྱ་ཛཿ ཧཱུྃ་བཾ་ཧོཿ ས་

༄༅། །མ་ཡ་སྟྭཾ་ཞེས་བརྗོད་པའི་མཐར། ཛཿཧཱུྃ་བྃ་ཧོཿ ཞེས་བརྗོད་ནས་ཐབ་དབུས་ཀྱི་དམ་ཚིག་པ་ལ་བསྟིམ། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས་དབང་
གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་དང་རྡོ་རྗེ་བསྡུ་བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་
སྩལ་དུ་གསོལ། ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས་རྣམ་
པར་སྣང་མཛད་ཀྱིས་དབུར་བརྒྱན་པར་བསམ། དེ་ནས། ཨོཾ་ཨགྣ་ཡེ་ས་པ་རི་ཝཱ་ར་ཞེས་པའི་མཚན་སྔགས་རེ་རེ་མགོར་སྦྱར་བའི་པུཥྤེ་སོགས་ཀྱིས་ཉེར་སྤྱོད་ལྔ། ཤབྡ་དང་གཎྜེ་ར་ཎི་ཏ་རོལ་མོ་དང་བཅས་
པས་མཆོད། མཚན་སྔགས་ཀྱི་མཐར་ཨོཾ་ཨཱཿཧཱུྃ་ཞེས་བཏགས་པས་ནང་མཆོད་དང་། རྡོ་རྗེ་དྲིལ་བུ་འཛིན་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་
བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཀུ་ཤའི་ཆུན་པོ་བརྒྱད་བསང་སྦྱངས། སྟོང་།

པའི་ངང་ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་འབགས་པ་དང་མ་དག་པ་ཐམས་ཅད་སེལ་
བའི་ནུས་པ་དང་ལྡན་པར་གྱུར་པར་བསམས་ཏེ། ཨོ། ཀུ་ཤ་འདི་ནི་བཟང་ཞིང་དགེ །ས་ལས་སྐྱེས་པའི་སྙིང་པོ་མཆོག །ཚངས་པ་ཡི་ནི་དག་བྱེད་ཡིན། །དཀོན་མཆོག་
གསུམ་གྱི་དག་བྱེད་དེ། །དེས་བདག་ལ་གེགས་མེད་ཅིང་ཞི་བར་མཛོད་ཅིག །ཨོཾ་བཛྲ་སཏཱ་ཨ། ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་གྱི་རིམ་པས་ཕྱོགས་མཚམས་བརྒྱད་དུ་རྩེ་མོ་གཡས་སྐོར་
དུ་དགྲམ་མོ། །དེ་ནས་གཟར་བུ་གཉིས་བྱང་ཆུབ་མཆོག་གི་ཕྱག་རྒྱས་བཟུང་སྟེ། མེ་ལྷའི་ཞལ་ཅུང་ཟད་གདངས་པའི་ལྗགས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རི་དང་། དགང་བླུགས་ཀྱི་གཟར་
བུའི་ཁ་ལའང་རྃ་གྱིས་མཚན་པར་བསམས་ཏེ། ཨོཾ་ཨགྣ་ཡེ་སྭཱ་ཧཱ། ཞེས་ལན་བདུན་བརྗོད་ཅིང་མར་བླུགས་གཟར་བདུན་གྱིས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་བྱཱ་དཱི་པྱ་མ་ཧཱ་ཤྲི་ཡེ་ཧ་
ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བརྗོད་དེ་གཟར་བུ་གཉིས་ཁ་སྦྱར་ལ་མེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ་བར་དེར་མེ་པྲ་བརྟགས་ཏེ་ངན་ན་ཧཱུྃ་ཞེས་བརྗོད་ཅིང་བསང་ཆུས་ཕྱོགས་ཀུན་ཏུ་གཏོར་ཏེ་

༄༅། །བགེགས་བསལ་ལོ། །དེ་ནས་ཨོཾ་བཛྲ་པུཥྤེ་ཨཱཿཧཱུྃ་སོགས་ཉེར་སྤྱོད་ལྔས་མཆོད་ལ་བསྲེག་རྫས་རྣམས་རིམ་བཞིན་འབུལ་དགོས་པས། ཐོག་མར་རྫས་རྣམས་ལག་པ་གཡོན་པས་བཟུང་ལ། གཡས་པའི་མཐེབ་སྲིན་གྱིས་
སྟེང་ནས་བླང་ཞིང་ཅུང་ཟད་བསྐོར་ཏེ་མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་ཏེ། ཨོཾ་ཨགྣ་ཡེ་ལྷ་སྔགས་སྭཱ་ཧཱ། ཨོཾ་བོ་དྷི་རྫས་སྔགས པྲྀཀྵཱ་ཡ་བདག་གིས་ལས་སྔགས་ཚེ་ཐོག་མ་
མེད་པ་ནས་བསགས་པའི་སྡིག་པ་དང་སྒྲིབ་པ་བག་ཆགས་དང་བཅས་པ་ཐམས་ཅད་དང་། གསང་སྔགས་ཀྱི་ལྷག་ཆད་ལ་སོགས་པའི་ཉེས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། །
ཞེས་པས་ཚར་གཅིག་དང་། ཨོཾ་བོ་དྷི་པྲྀཀྵཱ་ཡ་སྭཱ་ཧཱ་ལན་ལྔ། ཡང་ལྷ་སྔགས་རྫས་སྔགས། ལས་སྔགས་སྤེལ་བ་ཚར་གཅིག་བཅས་ཁྱོན་བདུན་ནམ། ཉེར་གཅིག་སོགས་འབུལ་ནའང་དེས་རིགས་འགྲེ། སྦེལ་ཚིག་སྐབས་སྦྱིན་བདག་
གི་དོན་དུ་ཡིན་ན། སྦྱིན་པའི་བདག་པོའི་འགལ་རྐྱེན་བར་ཆད་མི་མཐུན་པའི་ཕྱོགས་ཐམས་ཅད་ཤནྟིཾ་ཀུ་རུ་སྭཱ་ཧ་ཞེས་སྦྱར་ལ་བྱའོ། །དེ་བཞིན་དུ་འོག་མ་རྣམས་ལ་ཡང་དེའི་རིགས་པས་ཤེས་པར་བྱས་ལ།
ཨོཾ་ཨགྣ་ཡེ་སྭཱ་ཧཱ་ཞེས་པས་མར་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱ་ཞེས་པས་ཏིལ་ལམ་ཡུངས་ཀར་དང་། ཨོཾ་སརྦ་སཾ་པ་དེ་སྭཱ་ཧཱས་ཞོ་དང་སྦྱར་བའི་ཟས་མཆོག །ཨོཾ་བཛྲ་བི་ཛཱ་ཡ་སྭཱ་ཧཱས་འབྲས་སོ་དང་། །

ཨོཾ་བཛྲ་པུཥྚ་ཡེ་སྭཱ་ཧཱས་འབྲས་དང་། ༀ་མ་ཧཱ་བེ་གཱ་ཡ་སྭཱ་ཧཱས་ནས་དང་། ཨོཾ་བཛྲ་གྷསྨ་རཱ་ཡ་སྭཱ་ཧཱས་གྲོ་དང་། ༀ་མ་ཧཱ་བ་ལཱ་ཡ་སྭཱ་ཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དུཪྺ་དང་། ཨོཾ་ཨ་།
པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུ་ཤ་རྣམས་ཕུལ་ལ། སྡེ་ཚན་རེ་རེའི་གོང་འོག་ཏུ་ལྷ་སྔགས། རྫས་སྔགས། ལས་སྔགས་སོགས་སྦྱོར་ཚུལ་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་འབྱོར་པ་ཕུལ་བའི་མཐར་གོང་ལྟར་མཆོད་
བསྟོད་བྱས་ལ། ཡང་གོང་བཞིན་ཨོ་ཨརྒྷཾ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད་ལ། མེ་ལྷ་འབར་བའི་རྣམ་པར་གྱུར་པར་བསམ་མོ། །དྲུག་པ་འདས་
པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་གྱུར་པ་ལས་ཞེས་པ་ནས། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་བར་སྒྲུབ་ཐབས་བཞིན་ལ།
རང་ཉིད་ཅེས་པའི་ཚིག་དོར། སྐུ་ལས་མདངས་དང་། འོད་ཟེར་དཀར་པོ་འཕྲོ་བ། དེའི་དཔྲལ་བར་ཨོཾ་སོགས་ནས། ས་མཱ་ཛཞེས་པའི་བར་ཡང་སྒྲུབ་ཐབས་བཞིན་ལ། བཛྲ་ས་མཱ་ཛའི་སྐབས་རྡོ་
རྗེ་བསྡུ་བའི་ཕྱག་རྒྱ་བྱ། སྤོས་དང་བཅས་པའི་རྡོར་དྲིལ་འཛིན་པས། དམིགས་མེད་མཁའ་ལྟར་དག་ཅིང་ཁྱབ་པ་ཡི། །ཆོས་སྐུ་ནམ་མཁའ་ལྟ་བུར་དབྱེར་མེད་ཀྱང་། །ཐབས་དང་ཤེས་རབ་

༄༅། །གཟུགས་བརྙན་སྐུར་སྟོན་པའི། །བཅོམ་ལྡན་འཁོར་བཅས་འདིར་ནི་གཤེགས་སུ་གསོལ། །ཞེས་སམ། མ་ལུས་སེམས་ཅན་ཀུན་གྱི་མགོན་གྱུར་ཅིང་། ཞེས་།
སོགས་སྤྱི་ལྟར་གྱི་མཐར། ཨོ་བྷ་ཏ་ཌཱ་མ་ར་ས་པ་རི་ཝཱ་ར་ཨེ་ཧྱེ་ཧི། ཞེས་བརྗོད་ལ་སྤྱན་དྲངས། ཨོཾ་བྷཱུ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། ཛཿཧཱུྃ་བྃ་ཧོཿས་གཉིས་སུ་མེད་པར་
བསྟིམ་༑ སླར་ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་འདྲེན་སྒྲུབ་ཐབས་བཞིན་ལས། བདག་ལ་མངོན་པར་དབང་བསྐུར་བ་ཞེས་པར་འདི་ལ་ཞེས་བསྒྱུར་ནས། ཆུའི་ལྷག་མ་ཡར་ལུད་
པ་ལས་རྣམ་པར་སྣང་མཛད་ཀྱིས་དབུར་བརྒྱན་པར་བསམ། ལྷ་དེ་ཉིད་འཛུམ་ཞིང་ཞི་བ་དང་། འོད་ཟེར་དཀར་པོ་འཕྲོ་བ་དང་སྡུད་པའི་སྒོ་ནས་བདག་དང་སེམས་ཅན་
ཐམས་ཅད་ཀྱི་སྡིག་སྒྲིབ་ཐམས་ཅད་ཞི་བའི་ལས་མཛད་པར་བསམས་ལ། སླར་ཡང་ཧཱུྃ་ཞེས་བརྗོད་ཅིང་ཐབ་དང་ཡོ་བྱད་ཐམས་ཅད་ལ་བསང་ཆུས་གཏོར་ཏེ་མི་གཙང་བ་དང་། ཉེས་པ་ཐམས་ཅད་དག་པར་
བསམ་མོ། །དེ་ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་གདངས་པར་བསམ་པ་སོགས་སྔར་ལྟར་གསལ་བཏབ་སྟེ། ཧཱུྃ་བཛྲ་ཕཊ྄་ཅེས་ཚར་ཁ་ཤས་བརྗོད། དེ་ནས་ཨོཾ་ཨགྣ་ཡེ་སྭཱ་ཧཱ་ཞེས་པ་ལན་བདུན་གྱིས་

བླུགས་གཟར་གྱིས་མར་བླུགས་པས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་པྱཱ་དི་པྱ་ཞེས་སོགས་ཀྱི་མཐར། བདག་གིས་ཚེ་འཁོར་བ་ཐོག་མ་མེད་པ་ནས་བསགས་པའི་ཞེས་སོགས་སྤེལ་ཚིག་གོང་ལྟར་
བརྗོད་དེ་གཟར་བུ་གཉིས་ཁ་སྦྱར་ལ་ལྷའི་ཞལ་དུ་ཕུལ་བར་བསམ། དེ་ལྟ་བུ་གསུམ་ལ་སོགས་པས་བྱོན་སྐྱེམས་ཕུལ་ལ། དེ་ནས་ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་
བཅས་ཀྱིས་མཆོད། མཚན་སྔགས་སྔོན་འགྲོའི་ཨོཾ་ཨཱཿཧཱུྃ་གིས་ནང་མཆོད་འབུལ། དཔལ་ནམ་མཁའི་སོགས་དང་། ལྕས་མཆོག་དམ་པ་ནས་སོགས་བློ་ཀ་གཉིས་ཀྱིས་བསྟོད། དེ་ནས་ཡམ་
ཤིང་སྔར་བཞིན་བཟུང་སྟེ། ཧཱུྃ་བཛྲ་ལྷ་སྔགས། ཕཊ྄ཚར་གསུམ་ཙམ་དང་། ཨོཾ་བོ་དྷི་རྫས་སྔགས་ཕྲིཀཱ་ཡ་བདག་གིས་ལས་སྔགས་སོགས་གོང་བཞིན་དང་བཅས་ཏེ་ཚར་གཅིག་དང་། དེ་ནས་ཨོཾ་བོ་དྷི་པྲྀཀྵཱ་ཡ་སྭཱ་ཧྭ་རྐྱང་
པས་ཇི་ཙམ་འོས་པ་ཕུལ་བའི་མཐར། སླར་ཡང་ཧཱུྃ་བཛྲ་ཕཊ྄།ག་གིས་སོགས་ཚར་གཅིག་དབུལ། དེ་བཞིན་དུ་རྫས་གཞན་མ་རྣམས་ལ་ཡང་རིགས་འགྲེས་ཏེ་ཤེས་པར་བྱ་ཞིང་། གྲངས་ནི་བརྒྱ་རྩ་ལ་
སོགས་པ་དབུལ་ཞིང་སྒྲུབ་གཡོག་གིས་གྲངས་གཟུང་ལ། བསྙེན་པ་ཁ་གསོ་བ་ལ་སོགས་པའི་དུས་སུ་ནུབ་རེ་ལ་ཁྱད་པར་གྱི་རྫས་ཏིལ་སྟོང་ཕྲག་ལྔའམ་ཁྲི་ལ་སོགས་པ་ཅི་ཙམ་ནུས་པ་དབུལ་ཞིང་། སྔགས་ནི་ལས་རྒྱས་པ་གཙོ་བོར་བྱེད་ན་རྫས་

༄༅། །སྔགས་སརྦ་པཱ་པཾ་ད་ཧ་ན་དང་། བསྙེན་པའི་ཁ་སྐོང་དང་མཆོག་སྒྲུབ་པ་གཙོ་བོར་བྱེད་ན་ལྷ་སྔགས་ལ་གྲངས་གཟུང་ཞིང་མཚམས་སུ་སྤེལ་ཚིག་སྦྱར། གཞན་ཡང་གདོན་བགེགས་ཞི་བ་ཙམ་གྱི་ཆེད་ཡིན་ན་ཏིལ་གྱི་ཚབ་
ཡུངས་ཀར་གྱིས་བྱ་ཞིང་། སྔགས་སརྦ་པཱ་པཾ་གྱི་ཚབ་ཏུ། བགེགས་ཞི་བ་ལ། ཨོཾ་སརྦ་བིགྷྣན་ད་ཧ་ན་བཛྲ་ཡ་སྭཱ་ཧཱ་ཞེས་སྦྱར། དེས་མཚོན་ཏེ། གདོན་ལ་སརྦ་དུཥྚཱ་ན་ད་ཧ་སོགས། ནད་ལ་སརྦ་རོ་ག །
རིམས་ལ་སརྦ་ཛྭ་ར། ཉེ་བར་འཚེ་བ་ལ་སརྦ་ཨུ་པ་དྲ་བྱ། དུས་མ་ཡིན་པར་འཆི་བ་ལ་སརྦ་ཨ་ཀཱ་ལ་མྲྀ་ཏྱུ། རྨི་ལམ་ངན་པ་ལ། སརྦ་དུཪྶོཔྣ། ལྟས་ངན་པ་ལ། སརྦ་དུརྨི་ཏ། རྣམ་པར་གཡེང་བ་
ལ༑ སརྦ་ཙིཏི་ཀུ་ལ་ཞེས་པ་ལྟ་བུར་བསྒྱུར་ཞིང་། སྤེལ་ཚིག་བོད་སྐད་ཀྱང་བརྗོད། སྐབས་སྐབས་སུ་ཡམ་ཤིང་དང་མར་ཅི་འབྱོར་བ་དབུལ། སྒྲུབ་གཡོག་གཅིག་གིས་མེ་རྒྱུན་མ་ཆད་ཙམ་གྱི་བུད་ཤིང་ཡང་གཞུག་གོ །དེ་ཡང་ཡམ་ཤིང་།
ནི་མེ་འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་རྣམས་ནི་ཕྱག་ཏུ། ཀུ་ཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་དང་། གོང་བྱོན་སྐྱེམས་ཀྱི་སྐབས་སུ་བཤད་པ་ལྟར་མར་དགང་
གཟར་གསུམ་དབུལ། མཆོད་པ་རྣམས་ཁ་གསོས་ལ་བྱིན་གྱིས་བརླབས་ཏེ། ཕྱི་མཆོད་རྣམས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཞེས་དང་། ཞབས་བསིལ་འདི་ཟེར་།

ནས་འདོན་པ་བསྒྱུར་བ་མ་གཏོགས་གཞན་ཀྱེ་རྡོར་བཞིན་བྱ་བའམ། འཇིག་རྟེན་ཁམས་ནི་དཔག་མེད་ན། །མཆོད་ཡོན་ཇི་སྙེད་ཡོད་པ་རྣམས། །བཅོམ་ལྡན་འཁོར་དང་བཅས་ལ་འབུལ། །
བཞེས་ནས་ལས་ཀྱི་དངོས་གྲུབ་སྩོལ། །ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱ་ཧཱ། དེ་བཞིན་དུ། རོལ་མོ་དང་། ཤབྡའི་བར་སྦྱར་བས་མཆོད། བསྡུ་ན་སྔགས་མཆོད་རྐྱང་པས་ཀྱང་རུང་ལ།
གོང་བཞིན་ནང་མཆོད་དང་བསྟོད་པ་བཅས་པའང་བྱའོ། །དེ་ནས་གཏོར་མ་དང་པོ་ལ་ཆབ་ཀྱིས་བྲན་ཏེ། ཨ་མྲྀ་ཏེས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་
ཆེ་བའི་ནང་དུ་གཏོར་མ་ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿ་ཧཱུྃ་ཧ་ཧོ་ཧྲཱིཿ ལན་གསུམ་གྱི་བྱིན་གྱིས་བརླབས་
ལ་༑ མཚན་སྔགས་སྔོན་དུ་འགྲོ་བའི་ཨ་ཀཱ་རོ་བཏགས་པ་ལན་གསུམ་སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་གི་མཆོད་པ། བསྟོད་པ་བཅས་ཀྱི་མཐར། མཆོད་སྦྱིན་གཏོར་མ་འདི་བཞེས་ལ་སོགས་ནས།
ཡིད་ལ་འདོད་པ་ཀུན་འགྲུབ་ཤོག་གི་བར་བྱ། མཐར་ཐལ་མོ་སྦྱར་ལ། མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། བདག་

༄༅། །གིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་སོགས་རང་གི་ཡིད་ལ་འདོད་པའི་དོན་གསོལ་བ་གདབ། །
ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་ཞེས་སོགས་དང་། བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་སེམས་སྒྲིབ་པ་དང་ལྡན་པའི་དབང་
གིས་ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་གིས་ཆོ་ག་ལྷག་ཆད་དུ་གྱུར་པ་ཐམས་ཅད་བཟོད་པར་མཛད་དུ་གསོལ། ཨོ་ཁྱེད་ཀྱིས་སེམས་ཅན་དོན་
ཀུན་མཛད་ཅེས་སོགས་ཀྱི་རྗེས་ལ་གྲུབ་ན་གུར་ནས་བཤད་པའི་ཡི་གེ་བརྒྱ་པ་བཟླས་ཏེ་མཐར། ཨོཾ་ཨཱཿཧཱུྃ་བཛྲ་མུཿཞེས་དང་། མཐེབ་སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་གཤེགས་པར་
བསམ༑ སྲིན་ལག་གིས་ཐབ་ཀྱི་དབུས་ནས་ཐལ་བ་ཅུང་ཟད་བླངས་ལ་དཔྲལ་བར་བསྐུས་ཏེ། དམ་ཚིག་པ་རང་ལ་ཐིམ་པར་བསམ་མོ། །གསུམ་པ་རྗེས་ལ། མེ་ལྷ་ལྷག་མས་༡མཆོད་དང་གཏོར་མ་༢གཏོང། །འདོད་དོན་ཞུས་
༣ལ་གཤེགས་གསོལ་༤ལྷག་ཆད་སྐང་༥། །ལས་ཀྱི་རྗེས་༦བསྡུ་བ་སྟེ་དྲུག་ཡིན་ནོ། །ཞེས་པ་ལྟར་ལས་དང་པོ་མེ་ལྷ་ལྷག་མས་མཆོད་པ་ནི། ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུགས་ལ། ཨོཾ་བཛྲ་

ཛ་ལ་རྃ་ཞེས་བརྗོད་དེ། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པར་བསམས་ལ་བསྲེག་རྫས་རྣམས་ཀྱི་ལྷག་མ་བདུན་ནམ་བཅུ་གཅིག་ལ་སོགས་པ་ཅི་འབྱོར་ཕུལ་མཐར། བྱོན་ཟན་གྱི་སྐབས་ལྟར་མར་དགང་བླུགས་གསུམ་གང་
བའི་སྦྱིན་སྲེག་ཏུ་དབུལ། ཡོན་བདག་ལ་སོགས་པའི་དོན་དུ་བྱེད་པའི་ཚེ། སྤྲོ་ཞིང་ནུས་ན། དེའི་ལག་པ་གཡོན་པའི་མཐེ་བོང་དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་སྲེག་ཕུལ་བའི་མཐར། བདག་གམ་ཡོན་བདག་ཆེ་
གེ་མོ་ཞེས་བགྱི་བའི་ནད་དང་། གདོན་དང་། བཀྲ་མི་ཤིས་པ་དང་། བྱུར་དང་། སྐལ་པ་ངན་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ་ཞེས་བདུན་ཚན་གསུམ་པོ་རེ་རེའི་མཐར་བྱ་བར་ཡང་
གསུངས་སོ། །གཉིས་པ་ནི། གཏོར་མ་གཉིས་པ་དེ་ཉིད་ལ་ཆབ་ཀྱིས་བྲན་ཏེ། བསང་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་
ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཞེས་ལན་གསུམ་ལ་སོགས་པས་བྱིན་གྱིས་བརླབ། ལག་པ་གཉིས་མཆོག་སྦྱིན་གྱི་ཕྱག་རྒྱ་བྱས་ཏེ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་
ཨ་ཀཱ་རོ་མུ་ཁཾ་ཞེས་སོགས་གསུམ་མམ་ལྔས་ཕུལ་ལ། མཐར་མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་། འཇིག་རྟེན་དབང་ཕྱུག་སོགས་ཀྱི་མཐར་སྤྲོ་ན། ཚངས་པ་འཇིག་རྟེན་མགོན་གྱི་སྲས། །མེ་

༄༅། །ལྷའི་རྒྱལ་པོ་དྲང་སྲོང་མཆོག །འབྱུང་པོ་ཡོངས་སུ་བསྐྱབ་པའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིགས་སྔགས་གྲུབ་པའི་དྲང་སྲོང་ཚུལ། །
ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་ལྟར་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་ཆིབས། །
རིག་སྔགས་གསུང་ཞིང་བགྲང་ཕྲེང་འཛིན། །བདུད་རྩིའི་བཅུད་ལྡན་གུནྡྷེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །
འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ། །ཞེས་པས་བསྟོད། གསུམ་པ་ནི། དྲང་སྲོང་ཆེན་པོ་འཁོར་དང་
བཅས་པ་ཁྱེད་རྣམས་ཀྱིས་བདག་གིས་ཚེ་འཁོར་བ་ཐོག་མ་མེད་པ་ནས་བསགས་པའི་ཞེས་སོགས་འདོད་དོན་གསོལ་བ་གོང་ལྟར་བྱའོ། །བཞི་པ་དང་ལྔ་པ་གོ་རིམ་ཅུང་ཟད་ཁ་བསྒྱུར་ཏེ། ཡི་གེ་བརྒྱ་པ་ལན་
གསུམ་གྱིས་ལྷག་ཆད་ཁ་བསྐངས་ལ། ཨོཾ་ཨརྒྱུ་ཨཱཿཧཱུྃ། ཨོཾ་པཱ་དྱཾ་ཨཱཿཧཱུྃ་གིས་མཆོད་ཡོན་དང་ཞབས་བསིལ་དབུལ། བདག་གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །

ཇི་བཞིན་དུས་སུ་སླར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབས། །ཨོཾ་ཨགྣ་ཡེ་གཙྪ་ཞེས་དང༌། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་གནས་
སུ་གཤེགས། དམ་ཚིག་པ་རང་ལ་ཐིམ་པར་བསམ་མོ། །དེ་ནས་རང་གི་དཔྲལ་བར་ཨོཾ་སོགས་གནས་གསུམ་བསྲུངས་ཏེ་བསྔོ་བ་སྨོན་ལམ་དང་བཀྲ་ཤིས་ཅི་ཤེས་བྱའོ། །དྲུག་པ་ནི། མཆོག་གི་དངོས་གྲུབ་བསྒྲུབ་པ་
ཡིན་ན་མེ་མ་ཤིའི་བར་དུ་མི་བསྒུལ། ཤི་བ་དང་གཞན་རེག་ཏུ་མི་གཞུག་པར་རང་གིས་ཕྱགས་ལ་གནས་དབེན་པར་བསྐྱལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་ཕྱགས་ལ་ཐབ་ཀྱི་ཤུལ་དང་། ཉེ་འཁོར་ཐམས་ཅད་དྲི་ཞིམ་པོའི་ཆུས་བྱུགས་ཏེ་
མེ་ཏོག་ལ་སོགས་པ་གཏོར་ལ་བཀྲ་ཤིས་པར་བྱའོ། །སྨྲས་པ། ལས་ཉོན་དྲྭ་བས་འཛིངས་པའི་སྡིག་སྒྲིབ་ཀྱི། །ཚང་ཚིང་མིང་དུ་བྱེད་པའི་བྱིན་ཟ་ལ། །ཡེ་ཤེས་ཞི་བའི་སྲེག་བླུགས་ཞེས་གྲགས་པའི། །ཆོ་གའི་ཚུལ་དེ་བཤད་པས་དགེ་གྱུར་ཅིག།
༈ །ཨོཾ་སྭ་སྟི། ངོ་མཚར་ཕན་བདེའི་དོ་ཤལ་ངོམས་པ་ཡི། །ལྷ་སྔགས་ཡེ་ཤེས་རོལ་པའི་ལང་ཚོ་མ། །ཕུན་ཚོགས་ཤིས་པའི་རྒྱང་གླུ་ས་གསུམ་ན། །སྒྲོག་བྱེད་ཆོ་གའི་
རིམ་པ་གཉིས་པར་དགེ །གཉིས་པ་བསྙེན་པ་ལས་རུང་སོང་ཞིང་དམ་ལྡན་གྱི་རྣལ་འབྱོར་པས། རང་གཞན་གྱི་ཚེ་བསོད་དཔལ་འབྱོར་རྒྱས་པའི་ཕྱིར་དུ་རྒྱས་པའི་སྦྱིན་སྲེག་བྱ་བའི་ཚུལ་ལ། སྦྱོར་དངོས་རྗེས་གསུམ་ལས། དང་པོ་།

༄༅། །ལའང་དྲུག་གི །དང་པོ་ཐབ་ནི་སའི་ཆོ་ག་བྱས་ཤིང་། ཉམས་དགའ་ལ་བཀྲ་ཤིས་པའི་གནས་སུ་རང་ཉིད་ཁ་བྱང་བལྟས་ཀྱིས་འདུག་པའི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། སྲད་བུ་ཁྲུ་གང་གི་
ཚད་ཀྱིས་དབུས་ནས་ཚངས་ཐིག་ལ་ཤར་ནུབ་ཏུ་མཚན་མ་བྱས་ལ། དེའི་བར་གྱི་སྲད་བུ་དེ་གཡོན་པས་མཚན་མའི་སྟེང་དུ་གཟུང་། གཡས་པས་ལྷོ་བྱང་གི་ཟུར་ཐིག་ལ་རི་མོ་བྱས་ཏེ་ནུབ་ལ་ཡང་རིགས་འགྲེའོ། །དེ་སྟེང་ཐིག་བཞི་བཏབ་པས་ཐབ་
ནང་དང་། དེའི་ཕྱི་རོལ་དུ་ཤར་ནུབ་ལ་སོར་བརྒྱད་པ་གཉིས་ཀྱིས་མཚན་མ་བྱས་ལ། རྟགས་ནང་མ་ནས་དབུས་ཀྱི་བར་གྱི་སྲད་བུ་དེས་ཟུར་ཐིག་བཞི་ལ་མཚན་མ་བྱས་ཏེ་དེ་སྟེང་ཐིག་བཏབ་པས་ཁ་ཁྱེར་འབྱུང་། ཡང་རྟགས་ཕྱི་མ་ནས་དབུས་ཀྱི་
བར་གྱི་སྲད་བུས་སྔར་ལྟར་ཟུར་ཐིག་བཞི་ལ་མཚན་མ་བྱས་ཏེ། དེའི་སྟེང་ཐིག་བཏབ་པས་མུ་རན་འབྱུང་ངོ་། །ཐབ་སྟེགས་ཀྱི་ཐིག་མི་དགོས་སོ། །ཐབ་ནང་གི་དབུས་ནས་སུམ་གཉིས་ཕྱིར་བཞག་པའི་སུམ་ཆ་ཟླུམ་པོར་བསྐོར་བ་པད་ལྟེ་དང་།།
ཕྱིའི་སུམ་གཉིས་ལ་གཅུས་ཐིག་གདབ་པས་པད་འདབ་བྱ། ཐབ་ཀྱི་གཞི་ཐམས་ཅད་ཁ་དོག་སེར་པོ་བྱ་ཞིང་། ཁ་ཁྱེར་མུ་རན་གང་རུང་ལ་རིན་པོ་ཆེའི་ཕྲེང་བས་བསྐོར། ཁ་དོག་འདྲེས་པའི་སྐྱོན་སྤང་བའི་ཕྱིར་བཅད་ཚོན་ཐམས་ཅད་དང་། རིན་
པོ་ཆེའི་ཁ་དོག་ལི་ཁྲི་བྱ། དབུས་སུ་ཉི་གདན་གྱི་སྟེང་དུ་ཚོམ་བུ་སྔོན་པོ་དགོད། གཉིས་པ་བུད་ཤིང་ནི། ཚེར་མ་ཅན་གྱི་ཤིང་མ་ཡིན་པ། ཤུག་པ་དང་སྟར་ཀ་སོགས་འབྲས་བུ་ཅན་གྱི་ཤིང་སེར་ཞིང་དྲི་ཞིམ་པོའི་དབུས་ཀྱི་ཆ་ལས་བྱུང་བའམ།

དེ་མེད་ན་སྲོག་ཆགས་མེད་པའི་ནགས་ཀྱི་ལྕི་བ་ཐབ་ཀྱི་ཁ་ཁྱེར་གྱི་སྟེང་ནས་དཔངས་ཁྲུ་གང་ཙམ་གྲུ་བཞིར་བརྩིགས་པའི་ནང་གི་ཤར་ལྷོའི་མཚམས་སུ་ཏིང་ལོ་ཆེ་བ་གྲུ་བཞི་གཅིག་ཀྱང་བཤམ་མོ། །གསུམ་པ་སྦར་བ་མེ་ནི། དགེ་འདུན་གྱི་བསྲོ་ཁང་
ངམ་རྒྱལ་པོའི་ཁྱིམ་གྱི་མེས་བྱའོ། །བཞི་པ་རྫས་ནི། ཡམ་ཤིང་འབྲས་བུ་ཅན་གྱི་ཤིང་སེར་ཞིང་དྲི་ཞིམ་པ་སྦོམ་ཕྲ་གུང་མོ་ཙམ། རིང་ཐུང་ཁྲུ་གང་པ་རྩ་རྩེ་མར་དང་སྦྲང་རྩིས་སྦགས་པ་དང་། མར་ཁུ། ཟས་མཆོག །ཏིལ་སོགས་རྫས་གཞན་
རྣམས་ཞི་བ་དང་འདྲ་ཞིང་། གཏོར་མ་དང་རྫས་རྣམས་ཡུང་བ་སོགས་ཀྱིས་སེར་པོར་ཁ་བསྒྱུར་བར་བྱའོ། །ལྔ་པ་བཤམ་ཐབས་ནི། ཐབ་ཀྱི་མཐའ་སྐོར་ཐམས་ཅད་བྱི་དོར་ལེགས་པར་བྱས་ལ་དྲི་བཟང་པོས་བྱུག །དེའི་ལྷོ་ནས་ཁ་བྱང་བལྟས་སུ་
རང་གི་སྟན་ནང་ཚངས་ཅན་ཁ་དོག་སེར་པོའི་སྟེང་དུ་ས་འཇའ་ལི་དང་། རང་གི་གཡོན་ཐབ་ཀྱི་གཡས་ན་ཆུ་གཉིས་སྔོན་འགྲོའི་ཉེར་སྤྱོད་དང་། འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་དང་བཅས་པ་བཤམ། རང་གི་གཡས་
ཐབ་ཀྱི་གཡོན་ན་ཡམ་ཤིང་། མར་ཁུ། ཟས་མཆོག །ཏིལ་སོགས་བཤམ་ཐབས་ཞི་བ་དང་འདྲ། དྲུག་པ་སྒྲུབ་པ་པོ་ནི། ཉི་དྲོས་དུས་གོས་རྒྱན་སེར་པོས་བརྒྱན་ལ་ཚེ་དཔལ་ཡེ་ཤེས་རྒྱས་པར་འདོད་པའི་བསམ་པས་ཁ་བྱང་དུ་བལྟས་ཏེ་ཁྲིའུ་
ཤིང་ལ་བྱམས་བཞུགས་ཀྱིས་འདུག་གོ །གཉིས་པ་དངོས་གཞི་ལ་དྲུག་གི་།དང་པོ་བདག་གི་རྣལ་འབྱོར་ནི། སྐྱབས་འགྲོ་ནས་བརྩམས་ཏེ་གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་གྱི་བར་ངོར་ཆེན་དཀོན་མཆོག་ལྷུན་

༄༅། །གྲུབ་ཀྱི་སྒྲུབ་ཐབས་བཞིན་བྱའོ། །འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་དུ་ལག་པ་གཉིས་པུས་མོ་ལས་ཕྱིར་མི་འདའ་བ་ལ་བསླབ། གཉིས་པ་མེ་བཙལ་ཞིང་སྒྲུབ་པ་ནི། དཔའ་འབར་ཆེ་བ་ཞིག་ལ་གོང་དུ་
བཤད་པའི་མེ་སྤར་ཏེ། ཡམ་ཤིང་མར་ལ་སྦགས་པའམ། རྩྭ་སྐམ་པོ་གཞན་དང་བཅས་པ་ལག་པ་གཉིས་ཀས་གུས་པའི་ཚུལ་གྱིས་ཐབ་ལ་གཡས་ནས་གྲུ་བཞིར་བསྐོར་ཞིང་ངག་ཏུ། ཧཱུྃ་བཛྲ་ཕཊ྄་ལན་གསུམ་དང་། ཨོཾ་བཛྲ་ཛྭ་ལ་རྃ་
ཞེས་བརྗོད་དེ་ཐབ་ཀྱི་ནང་གི་ཏིང་ལོ་སྦྱར་ནས་མེ་གསོ། དེ་ནས་ཁུ་ཚུར་གཉིས་བཅངས་པའི་མཐེབ་མཛུབ་ཀྱི་རྩེ་སྦྱར་བ་རིན་ཆེན་ཁུ་ཚུར་གྱི་ཕྱག་རྒྱས་དགང་བླུགས་བཟུང་ལ། བླུགས་གཟར་མར་དང་བཅས་པས་དགང་གཟར་གྱི་ཁ་ལ་རེག་ཅིང་།
བླུགས་གཟར་གྱི་མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་ནི། བསང་ཆུ་ལ་དམིགས་ཏེ། ཨོཾ་ཨ་མྲྀ་ཏེས་བསང་། སྭ་བྷ་ཝས་སྦྱངས། སྟོང་པའི་ངང་
ལས་ཤྃ་ལས་བྱུང་བའི་དུང་ཕོར་དྲི་མ་མེད་པའི་ནང་དུ། གསང་ཆུ་རྫས་དང་ཡོ་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོཾ་ཨ་མྲྀ་ཏེ་
ཧཱུྃ་ཕཊ྄་ལན་བདུན་གྱི་བྱིན་གྱིས་བརླབས་ལ། དེ་ནས་ཀུ་ཤའི་འཐོར་ཡབ་ཀྱིས་རྫས་དང་ཡོ་བྱད་ཐབ་བཅས་ལ་གཏོར་ཞིང་། ཨ་མྲྀ་ཏེ་བརྗོད་པས་བགེགས་བསལ། སྭ་བྷ་ཝས་བསྲེག་རྫས་དང་མཆོད་རྫས་རྣམས་སྟོང་པར་སྦྱངས། །

སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་བསྲེག་རྫས་དང་། མཆོད་རྫས་རྣམས་
དྭངས་ཤིང་ཐོགས་པ་མེད་པ་ལྷ་མཉེས་པ་དང་། སོ་སོའི་ལས་སྒྲུབ་པའི་ནུས་པ་དང་ལྡན་པར་གྱུར་པར་བསམས་ལ། ཨོཾ་ཨཱཿཧཱུྃ་སྭཱ་ཧཱས་ཡམ་ཤིང་། ཨོ་བི་སྭཱ་ཧཱས་མར། ཨོ་ཛྲཱིཾ་སྭཱ་ཧཱས་
འཐུ། ཨོཾ་སྭ་སྭཱ་ཧཱས་རྫས་ཐམས་ཅད་བཀྲུ། ཨོ་ཀུ་རུ་ཀུ་རུ་སྭཱ་ཧཱས་རྫས་ཐམས་ཅད་སྦྱངས། ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱཏྱཾ་ཨཱཿཧཱུྃ། ཨོཾ་བཛྲ་པུཧྥེ་ཨཱཿཧཱུྃ་ནས་ཤབྟའི་བར། གཎྜེ་ར་ཎི་ཏ་
སོགས་རོལ་མོ་དང་བཅས་པས་བྱིན་གྱིས་བརླབ་བོ། བཞི་པ་ཐབ་ཁུང་མངོན་པར་འདུ་བྱ་བ་ནི། ཐབ་སྭ་བྷཱ་ཝས་སྟོང་བར་སྦྱངས་ལ། སྟོང་པའི་ངང་ལས་པཾ་ལས་པདྨ་དང་། རྃ་ལས་ཉི་མའི་དཀྱིལ་འཁོར་གྱི་
སྟེང་དུ་ཧཱུྃ་ལས་བྱུང་བའི་རྒྱས་པའི་ཐབ་ཁུང་སེར་པོ་རྒྱར་ཁྲུ་དོ་པ་ཟབས་སུ་ཁྲུ་གང་བ། ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ་ཁ་ཁྱེར་རམ་མུ་རན་ལ་རིན་པོ་ཆེ་
ཕྲེང་བས་མཚན་པ་བྲིས་པ་དང་གཉིས་སུ་མེད་པར་གྱུར་ཅེས་བརྗོད། ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པཾ་ལས་པདྨ་དང་། རྃ་ལས་ཉི་མའི་དཀྱིལ་འཁོར་

༄༅། །གྱི་སྟེང་དུ་རྃ་ལས་བགྲང་ཕྲེང་རྃ་གྱིས་མཚན་པ་ལས་འོད་འཕྲོས་འདུས་ཡོངས་སུ་གྱུར་པ་ལས་མེ་ལྷ་ར་སྐྱེས་ལ་ཞོན་པ་ཞལ་གཅིག་ཕྱག་གཉིས་པ། གཡས་
བགྲང་ཕྲེང་གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་དམར་པོ། ཞལ་གྱི་དཀྱིལ་འཁོར་སེར་པོ་ལས་འོད་ཟེར་སེར་པོ་འཕྲོ་བ། གསུས་ཁྱིམ་ཆེ་བ་རལ་པའི་
ཐོར་ཚུགས་ཅན་ཨག་ཚོམ་འཕྱང་བ་དྲང་སྲོང་གི་ཚོགས་ཀྱིས་བསྐོར་བ། དེའི་དཔྲལ་བར་ཨོཾ། མགྲིན་པར ཐུགས་ཀར་ཧཱུྃ། རང་གི་ཐུགས་ཀའི་ས་བོན་ལས་འོད་
ཟེར་འཕྲོས་པས་ཤར་ལྷོ་ནས་མེ་ལྷ་དྲང་སྲོང་གི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་བརྗོད་པ་དང་རྡོ་རྗེ་བསྡུ་བའི་ཕྱག་རྒྱ་བྱ། དེ་ནས་ལག་པ་གཉིས་ཀྱི་མཐེ་བོང་གུང་མོའི་རྩ་བར་གཞག །མཛུབ་
མོས་གུང་མོའི་རྒྱབ་ནས་བཀབ་པ་དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་བླུགས་ཞལ་ཟས་བཞེས་སླད་
དུ༑ །འདི་ཉིད་དུ་ནི་བཞུགས་སོ་གསོལ། །ཨོཾ་ཨགྣ་ཡེ་ཨེ་ཧྱེ་ཧི་ཞེས་པས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ་ཞེས་བརྗོད་ལ་པདྨའི་གདན་ལ་བཞུགས་པར་བསམ། ཨོཾ་ཨརྒྷཾ་ཨཱཿཧཱུྃ། །

ཨོ་པཱདྱཾ་ཨཱཿཧཱུྃ་ཞེས་ཕྱག་རྒྱ་དང་བཅས་པས་ཆུ་གཉིས་ཕུལ་ལ། ཛཿཧཱུྃ་བྃ་ཧོཿཞེས་བརྗོད་ནས་ཐབ་དབུས་ཀྱི་དམ་ཚིག་པ་ལ་བསྟིམ། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས་
དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་དང་རྡོ་རྗེ་བསྡུ་བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་
བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག །ཆུའི་ལྷག་མ་ཡར་
ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན་པར་བསམ། དེ་ནས་ཨོཾ་ཨགྣ་ཡེ་ས་པ་རི་ཝཱ་ར་ཞེས་པའི་མཚན་སྔགས་རེ་རེ་མགོར་སྦྱར་བའི་ཉེར་སྤྱོད། གནྡྷེ་ར་ཎི་ཏ་རོལ་མོ་དང་བཅས་པས་མཆོད།
མཚན་སྔགས་ཀྱིས་མཐར་ཨོཾ་ཨཱཿཧཱུྃ་ཞེས་བཏགས་པས་ནང་མཆོད་དང་། རྡོ་རྗེ་དྲིལ་བུ་འཛིན་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །
ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཀུ་ཤའི་ཆུན་པོ་བརྒྱད་བསང་སྦྱངས། སྟོང་པའི་ངང་ལས་ཧཱུྃ་

༄༅། །ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་དང་
ལྡན་པར་གྱུར་པར་བསམས་ཏེ། ཨོཾ་ཀུ་ཤ་འདི་ནི་བཟང་ཞིང་དགེ །ས་ལས་སྐྱེས་པའི་སྙིང་པོ་མཆོག །ཚངས་པ་ཡི་ནི་དག་བྱེད་ཡིན། །དཀོན་མཆོག་གསུམ་གྱི་དག་བྱེད་དེ། །
དེས་བདག་ལ་གེགས་མེད་ཅིང་ཞི་བར་མཛོད་ཅིག །ཨོཾ་བཛྲ་སཏཱ་ཨ། ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་གྱི་རིམ་པས་ཕྱོགས་མཚམས་བརྒྱད་དུ་རྩེ་མོ་གཡས་སྐོར་དུ་དགྲམ་མོ། །དེ་ནས་གཟར་བུ་
གཉིས་རིན་ཆེན་ཁུ་ཚུར་གྱི་ཕྱག་རྒྱས་གཟུང་། མེ་ལྷའི་ཞལ་ཅུང་ཟད་གདངས་པའི་ལྗགས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རྃ་དང་དགང་བླུགས་ཀྱི་གཟར་བུའི་ཁ་ལའང་རྃ་གྱིས་མཚན་པར་
བསམས་ཏེ། ཨོཾ་ཨག་ཡེ་སྭཱ་ཧཱ་ཞེས་བདུན་བརྗོད་ཅིང་མར་བླུགས་གཟར་བདུན་གྱིས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་པྱ་དཱི་པྱ་མ་ཧཱ་ཤྲཱི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བརྗོད་དེ་གཟར་བུ་
གཉིས་ཁ་སྦྱར་ལ་མེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ་བར་དེར་མེ་པྲ་བརྟགས་ཏེ་ངན་ན་ཧཱུྃ་ཞེས་བརྗོད་ཅིང་བསང་ཆུས་ཕྱོགས་ཀུན་གཏོར་ཏེ་བགེགས་བསལ། ཨོཾ་བཛྲ་པུཥྤེ་ཨཱཿཧཱུྃ་སོགས་ཉེར་སྤྱོད་

ལྔས་མཆོད་ལ། དེ་ནས་བསྲེག་རྫས་རྣམས་རིམ་པ་བཞིན་དུ་འབུལ་དགོས་པས། ཐོག་མར་རྫས་རྣམས་ལག་པ་གཡོན་པས་བཟུང་ལ། གཡས་པའི་མཐེབ་སྲིན་གྱིས་སྟེང་ནས་བླང་ཞིང་ཅུང་ཟད་བསྐོར་ཏེ་མཆོག་སྦྱིན་གྱི་ཕྱག་རྒྱས་དབུལ། དེ་
ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་ཏེ། ཨོཾ་ཨག་ལྷ་སྔགས་ཡེ་སྭཱ་ཧཱ། ཨོཾ་བོ་དྷི་རྫས་སྔགས་པྲྀཀྵཱ་ཡ་བདག་དང་ལས་སྔགས་སྦྱིན་པའི་བདག་པོའི་ཚེ་བསོད་དཔལ་འབྱོར་ཐམས་ཅད་པུཥྚིཾ་ཀུ་རུ་ཨོཾ།
ཞེས་པས་ཚར་གཅིག་དང་། ཨོཾ་བོ་དྷི་པུཥྚིཾ་ཡ་སྭཱ་ཧཱ་ལན་ལྔ། ཡང་ལྷ་སྔགས། རྫས་སྔགས། ལས་སྔགས་བཅས་སྤེལ་བ་ཚར་གཅིག་བཅས་ཁྱོན་བདུན་ནམ་ཉེར་གཅིག་སོགས་འབུལ་ནའང་དེས་རིགས་འགྲེའོ། །སྤེལ་ཚིག་ནི་བཤད་
མ་ཐག་པ་ལྟར་ཡིན་པས། དེས་འོག་མ་རྣམས་ལ་ཡང་རིགས་འགྲེ་བྱས་ལ། ཨོཾ་ཨགྣ་ཡེ་སྭཱ་ཧཱས་མར་དང་། ཨོཾ་སརྦ་སཾ་པ་དེ་སྭཱ་ཧཱས་ཟས་མཆོག་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱས་ཏིལ་དང་། ཨོཾ་བཛྲ་
བི་ཛཱ་ཡ་སྭཱ་ཧཱས་འབྲས་སོ་དང༌། ཨོཾ་བཛྲ་པུཥྚ་ཡེ་སྭཱ་ཧཱས་འབྲས་དང་། ༀ་མ་ཧཱ་བེ་གཱ་ཡ་སྭཱ་ཧཱས་ནས་དང༌། ཨོཾ་བཛྲ་གྷསྨ་རཱ་ཡ་སྭཱ་ཧཱས་གྲོ་དང་། ༀ་མ་ཧཱ་བ་ལཱ་ཡ་སྭཱ་ཧཱས་སྲན་མ་དང༌། ཨོཾ་བཛྲ་ཨཱ་
སྭཱ་ཧས་དུཪྺ་དང་། ཨོ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུ་ཤ་རྣམས་ཕུལ་ལ། སྡེ་ཚན་རེ་རེའི་གོང་འོག་ཏུ་ལྷ་སྔགས་རྫས་སྔགས་ལས་སྔགས་སོགས་སྦྱོར་ཚུལ་གོང་ལྟར་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་

༄༅། །འབྱོར་པ་ཕུལ་བའི་མཐར་གོང་ལྟར་མཆོད་བསྟོད་བྱས་ལ། ཡང་གོང་བཞིན། ཨོཾ་ཨརྒྷཾ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་བླུགས་ཏེ་ཨོཾ་བཛྲ་ཛྭ་ལ་རྃ་ཞེས་བརྗོད་ལ། མེ་ལྷ་འབར་
བའི་རྣམ་པར་གྱུར་པར་བསམ་མོ། །དྲུག་པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་གྱུར་པ་ལས་ཞེས་པ་ནས། ཡེ་ཤེས་ཀྱི་མེ་རབ་ཏུ་འབར་
བའི་དབུས་ན་བཞུགས་པའི་བར་སྒྲུབ་ཐབས་བཞིན་དང་། སྐུ་ལས་མདངས་དང་འོད་ཟེར་སེར་པོ་འཕྲོ་བ། དེའི་དཔྲལ་བར་ཨོཾ་སོགས་ནས། ས་མཱ་ཛཿཞེས་པའི་བར་ཡང་སྒྲུབ་ཐབས་བཞིན་ལ། རྡོ་
རྗེ་བསྡུ་བའི་ཕྱག་རྒྱ་དང་བཅས་བྱ། སྤོས་དང་བཅས་པའི་རྡོར་དྲིལ་འཛིན་པས། དམིགས་མེད་མཁའ་ལྟར་དག་ཅིང་ཁྱབ་པ་ཡི། །ཆོས་སྐུ་ནམ་མཁའ་ལྟ་བུར་དབྱེར་མེད་ཀྱང་། །ཐབས་དང་
ཤེས་རབ་གཟུགས་བརྙན་སྐུར་སྟོན་པའི། །བཅོམ་ལྡན་འཁོར་བཅས་འདིར་ནི་གཤེགས་སུ་གསོལ། །ཞེས་དང་། མ་ལུས་སེམས་ཅན་ཀུན་གྱི་མགོན་གྱུར་ཅིང་། །ཞེས་
སོགས་ཀྱི་མཐར། ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨེ་ཧྱེ་ཧིས་སྤྱན་དྲངས་ལ། ཨོཾ་བྷ་ཏ་ཌ་མ་ར་ས་པ་རི་ཝཱ་ར་ཨནྡྷཾ་སོགས་ཀྱིས་མཆོད། ཛཿཧཱུྃ་བྃ་ཧོཿས་གཉིས་སུ་མེད་པར་བསྟིམ། སླར་

ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་འདྲེན་སྒྲུབ་ཐབས་བཞིན་ལས། ཆུ་ལྷག་མ་ཡར་ལུད་པ་ལས་རིན་ཆེན་འབྱུང་ལྡན་གྱིས་དབུར་བརྒྱན་པར་བསམ་མོ། །ལྷ་དེ་ཉིད་འཛུམ་ཞིང་ཚིམ་
ལ་འོད་ཟེར་སེར་པོ་འཕྲོ་བ་དང་གཟི་མདངས་དང་ལྡན་པའི་སྒོ་ནས་བདག་དང་སེམས་ཅན་ཐམས་ཅད་ཀྱི་ཚེ་བསོད་དཔལ་འབྱོར་ལ་སོགས་པ་རྒྱས་པའི་ལས་མཛད་པར་བསམ།
སླར་ཡང་ཧཱུྃ་ཞེས་བརྗོད་ཅིང་ཐབ་དང་ཡོད་བྱད་ཐམས་ཅད་ལ་བསང་ཆུ་གཏོར་ཏེ་མི་གཙང་བ་དང་ཉེས་པ་ཐམས་ཅད་དག་པར་བསམ་མོ། །དེ་ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་གདངས་པར་བསམ་པ་
སོགས་སྔར་ལྟར་གསལ་བཏབ་སྟེ། ཧཱུྃ་བཛྲ་ཕཊ྄་ཅེས་ཚར་ཁ་ཤས་བརྗོད། དེ་ནས་ཨོཾ་ཨགྣ་ཡེ་སྭཱ་ཧཱ། ཞེས་པ་ལན་བདུན་གྱིས་བླུགས་གཟར་གྱིས་མར་བླུགས་པས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་བྱུ་དཱི་
བྱ་ཞེས་སོགས་ཀྱི་མཐར། བདག་དང་སྦྱིན་པའི་བདག་པོའི་ཚེ་བསོད་དཔལ་འབྱོར་ཐམས་ཅད་པུཥྚིཾ་ཀུ་རུ་ཨོཾ། ཞེས་བརྗོད་དེ་གཟར་བུ་གཉིས་ཁ་སྦྱར་ལ་ལྷའི་ཞལ་དུ་ཕུལ་བར་བསམ། དེ་ལྟ་བུ་གསུམ་ལ་
སོགས་པས་བྱོན་སྐྱེམས་ཕུལ་ལ། དེ་ནས། ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་དང་བཅས་པས་མཆོད། མཚན་སྔགས་སྔོན་འགྲོའི་ཨོཾ་ཨཿཧཱུྃ་གིས་ནང་མཆོད་དབུལ།

༄༅། །དཔལ་ཆེན་ནམ་མཁའི་སོགས་བློ་ཀ་གཉིས་ཀྱིས་བསྟོད། དེ་ནས་ཡམ་ཤིང་སྔར་བཞིན་བཟུང་སྟེ། ཧཱུྃ་བཛྲ་ཕཊ྄་ཚར་གསུམ་ཙམ་དང་། ཨོཾ་བོ་དྷི་པྲྀཀྵཱ་ཡ་བདག་དང་སྦྱིན་པའི་བདག་པོ་།
སོགས་གོང་བཞིན་དང་བཅས་ཏེ་ཚར་གཅིག །དེ་ནས་ཨོཾ་བོ་དྷི་པྲྀཀྵཱ་ཡ་སྭཱ་ཧ་རྐྱང་པས་ཇི་ཙམ་འོས་པ་ཕུལ་བའི་མཐར་སླར་ཡང་། ཧཱུྃ་བཛྲ་ཕཊ྄། ཨོཾ་བོ་དྷི་པྲྀཀྵཱ་ཡ་བདག་དང་སོགས་ཚར་གཅིག་དབུལ། དེ་བཞིན་དུ་
རྫས་གཞན་མ་རྣམས་ལ་ཡང་རིགས་འགྲེས་ཏེ་ཤེས་པར་བྱ། གྲངས་ནི་བརྒྱ་རྩ་བརྒྱད་དང་། རྫས་ཀྱི་གཙོ་བོ་ཟས་མཆོག་ལ་གྲངས་བཟུང་སྟེ་བརྒྱ་སྟོང་སོགས་འབུལ་བ་མ་གཏོགས་འདྲ་ཞིང་སྒྲུབ་གཡོག་གཅིག་གིས་གྲངས་གཟུང་། དེ་ཡང་སྤྱིར་
བཏང་བསོད་ནམས་རྒྱས་པ་ཙམ་ལ་གོང་དུ་བཤད་པ་ལྟར་ཁྱད་པར་གྱི་རྫས་ཟས་མཆོག་གིས་བྱ་ལ། དམིགས་བསལ་སོ་སོར་སྤྲོ་ན། ཚེ་རྒྱས་པ་གཙོ་བོར་བྱེད་ན་དཱུཪྺའི་རྩེ་མར་དང་སྦྲང་རྩིས་སྦགས་པ། འབྱོར་པ་རྒྱས་པ་ལ་འབྲས་སོ་བ་སོགས་
སད་སེར་སོགས་ཀྱི་སྐྱོན་དང་བྲལ་བའི་འབྲུ་སྣ་ཚོགས། ཤེས་རབ་རྒྱས་པར་གསར་ཞིང་དྲི་བསུང་ཞིམ་པོ་དང་ལྡན་པའི་མེ་ཏོག་སེར་པོའམ་དཀར་པོས་བྱ། སྔགས་རྫས་སྔགས་སམ། མེ་ཏོག་ལྟ་བུའི་རྫས་སྔགས་དམིགས་བསལ་མེད་པ་ལ་ལྷ་
སྔགས་ཀྱིས་དབུལ། སྤེལ་ཚིག་བསོད་ནམས་རྒྱས་པ་ལ། བདག་དང་སྦྱིན་པའི་བདག་པོས་པུཎྱེ་པུཥྚིཾ་ཀུ་རུ་ཨོཾ་ཞེས་དང་། དེ་བཞིན་དུ་ཚེ་རྒྱས་པ་ལ། ཨཱ་ཡུར་པུཥྚིཾ་ཀུ་རུ་ཨོཾ། འབྱོར་པ་རྒྱས་པ་ལ། ཤྲཱི་བྷཱུ་

ཏི་པུཥྚིཾ་ཀུ་རུ་ཨོཾ། ཤེས་རབ་རྒྱས་པ་ལ། པྲཛྙཱ་པུཥྚིཾ་ཀུ་རུ་ཨོ་ཞེས་སྦྱར་བས་མཚོན་ཏེ་ཤེས་པར་བྱ་ཞིང་། བརྒྱ་རྩ་བརྒྱད་རེའི་མཚམས་སུ་སྤེལ་ཚིག་རེ་ངེས་པར་གདགས་ལ་ཐུན་རེར་ཇི་ཙམ་ནུས་པ་དབུལ། མེ་རྒྱུན་མ་ཆད་ཙམ་
བུད་ཤིང་ཡང་གཞུག་གོ །དེ་ཡང་ཡམ་ཤིང་ནི་མེ་འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་རྣམས་ནི་ཕྱག་ཏུ། ཀུ་ཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་དང་། གོང་བྱོན་
སྐྱེམས་སྐབས་སུ་བཤད་པ་ལྟར་མར་དགང་གཟར་གསུམ་དབུལ། དེ་ནས་མཆོད་པ་རྣམས་ཁ་གསོས་ལ་བྱིན་གྱིས་བརླབས་ཏེ་ཕྱི་མཆོད་རྣམས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །
ཞེས་དང་། ཞབས་བསིལ་འདི་ཟེར་ནས་འདོན་པ་བསྒྱུར་བ་མ་གཏོགས་གཞན་ཀྱེ་རྡོར་བཞིན་བྱ་བའམ། འཇིག་རྟེན་ཁམས་ནི་དཔག་མེད་ན། །ཞེས་སོགས་སྔགས་དང་བཅས་པས་མཆོད། བསྡུ་ན་སྔགས་མཆོད་རྐྱང་
པས་ཀྱང་རུང་། གོང་བཞིན་ནང་མཆོད་དང་བསྟོད་པ་བྱ། དེ་ནས་གཏོར་མ་དང་བོ་ལ་ཆབ་ཀྱིས་བྲན་ཏེ། ཨ་མྲྀ་ཏེས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་
རྒྱ་ཆེ་བའི་ནང་དུ་གཏོར་མ་ཤ་ལྔ། བདུད་རྩི་ལྔ། ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧིལན་གསུམ་གྱི་བྱིན་

༄༅། །གྱིས་བརླབས་ལ། མཚན་སྔགས་སྔོན་འགྲོའི་ཨ་ཀཱ་རོ་བཏགས་པ་ལན་གསུམ་སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་གི་མཆོད་པ་བསྟོད་པ་བཅས་ཀྱི་མཐར། མཆོད་སྦྱིན་གཏོར་མ་འདི་
བཞེས་ལ། །སོགས་ནས། ཡིད་ལ་འདོད་པ་ཀུན་འགྲུབ་ཤོག །གི་བར་བྱ། མཐར་ཐལ་མོ་སྦྱར་ཏེ། མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་གི་རྒྱུད་བྱིན་
གྱིས་བརླབ་ཏུ་གསོལ། བདག་གི་ཚེ་དང་བསོད་ནམས་དང་ལོངས་སྤྱོད་ལ་སོགས་པ་རྣམ་པར་འཕེལ་ཞིང་རྒྱས་པར་བྱིན་གྱིས་བརླབ་ཏུ་གསོལ། ཞེས་སོགས་རང་གི་ཡིད་ལ་གང་
འདོད་པའི་དོན་གསོལ་བ་གདབ། ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་ཞེས་སོགས་དང་། བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་སེམས་
སྒྲིབ་པ་དང་ལྡན་པའི་དབང་གིས་ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་གིས་ཆོ་ག་ལྷག་ཆད་དུ་གྱུར་པ་ཐམས་ཅད་བཟོད་པར་མཛད་དུ་གསོལ། །
ཨོ་ཁྱེད་ཀྱིས་སེམས་ཅན་དོན་ཀུན་མཛད། །ཅེས་སོགས་ཀྱི་རྗེས་ལ། ཨོཾ་ཨཱཿཧཱུྃ་བཛྲ་མུཞེས་དང་། མཐེབ་སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་གཤེགས་པར་བསམ།

སྲིན་ལག་གིས་ཐབ་ཀྱི་དབུས་ནས་ཐལ་བ་ཅུང་ཟད་བླངས་ལ་དཔྲལ་བར་བསྐུས་ཏེ། དམ་ཚིག་པ་རང་ལ་ཐིམ་པར་བསམ་མོ། །གསུམ་པ་རྗེས་ལ་དྲུག་ལས། དང་པོ་མེ་ལྷ་ལྷག་མས་མཆོད་པ་ནི། ཐབ་ཁུང་དུ་མར་བླུགས་གཟར་
གང་དགང་གཟར་ལ་རེག་པ་དང་བཅས་པས་བླུགས་ལ། ཨོཾ་བཛྲ་ཛྭ་ལ་རྃ་ཞེས་བརྗོད་དེ། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པར་བསམས་ལ། བསྲེག་རྫས་རྣམས་ཀྱི་ལྷག་མ་བདུན་ནམ་བཅུ་གཅིག་ལ་སོགས་པ་ཅི་
འབྱོར་ཕུལ་མཐར། བྱོན་ཟན་གྱི་སྐབས་ལྟར་མར་དགང་བླུགས་གསུམ་གང་བའི་སྦྱིན་སྲེག་ཏུ་དབུལ། ཡོན་བདག་ལ་སོགས་པའི་དོན་དུ་བྱེད་པའི་ཚེ་སྤྲོ་ན། དེའི་ལག་པ་གཡས་པའི་མཐེ་བོང་དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་
སྲེག་ཕུལ་བའི་མཐར། བདག་དང་སྦྱིན་པའི་བདག་པོའི་ཚེ་བསོད་དཔལ་འབྱོར་ཐམས་ཅད་པུཥྚིཾ་ཀུ་རུ་ཨོ། ཞེས་བདུན་ཚན་གསུམ་པོ་རེ་རེའི་མཐར་བྱའོ། །གཉིས་པ་ནི། གཏོར་མ་གཉིས་པ་དེ་ཉིད་ལ་ཆབ་
བྲན་ཏེ་བསང་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པའི་མཐུ་ཕུན་སུམ་ཚོགས་པ་བདུད་རྩིའི་རྒྱ་མཚོ་
ཆེན་པོར་གྱུར། ཨོཾ་ཨཱཿཧཱུྃ་ཞེས་གསུམ་ལ་སོགས་པས་བྱིན་གྱིས་བརླབ། ལག་གཡས་མཆོག་སྦྱིན་གྱི་ཕྱག་རྒྱ་བྱས་ཏེ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་ཞེས་སོགས་གསུམ་མམ་ལྔས་ཕུལ་ལ། མཐར་

༄༅། །མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་། འཇིག་རྟེན་དབང་ཕྱུག་སོགས་ཀྱི་བསྟོད་པ་བློ་ཀ་གཅིག་གི་མཐར། སྤྲོ་ན། ཚངས་པ་འཇིག་རྟེན་མགོན་གྱི་སྲས་སོགས་གོང་ཞི་བའི་སྦྱིན་སྲེག་
ནང་ལྟར་གྱིས་བསྟོད་དོ། །གསུམ་པ་ནི། དྲང་སྲོང་ཆེན་པོ་འཁོར་དང་བཅས་པ་ཁྱེད་རྣམས་ཀྱིས་བདག་གི་ཚེ་དང་བསོད་ནམས་དང་ལོངས་སྤྱོད་ལ་སོགས་པ་རྣམས་འཕེལ་ཞིང་རྒྱས་པར་
བྱིན་གྱིས་བརླབ་ཏུ་གསོལ། ཞེས་བརྗོད། །བཞི་པ་དང་ལྔ་པ་གོ་རིམ་ཅུང་ཟད་ཁ་བསྒྱུར་ཏེ། ཡི་གེ་བརྒྱ་༥པ་ལན་གསུམ་གྱིས་ལྷག་ཆད་ཁ་བསྐངས་ལ། ཨོཾ་ཨརྒྷཾ་ཨཱཿཧཱུྃ། ཨོཾ་པཱཏྱཾ་ཨཱཿཧཱུྃ་གིས་མཆོད་ཡོན་དང་།
ཞབས་བསིལ་དབུལ། བདག་༤གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་གཤེགས་ཏེ། བདག་གི་དངོས་གྲུབ་ཐམས་
ཅད་སྒྲུབས། ཨོཾ་ཨགྣ་ཡེ་གཙྪ་ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པར་བསམ། དེ་ནས་རང་གི་
དཔྲལ་བར་ཨོ་སོགས་གནས་གསུམ་བསྲུངས་ཏེ། བསྔོ་སྨོན་དང་། བཀྲ་ཤིས་ཅི་ཤེས་བྱའོ། །དྲུག་པ་ནི། མཆོག་གི་དངོས་གྲུབ་སྒྲུབ་པ་ཡིན་ན་མེ་མ་ཤིའི་བར་དུ་མི་བསྒུལ། ཤི་བ་དང་གཞན་རེག་ཏུ་མི་གཞུག་པར་རང་གིས་ཕྱགས་ལ་

གནས་དབེན་པར་བསྐྱལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་ཕྱགས་ལ་ཐབ་ཀྱི་ཤུལ་དང་། ཉེ་འཁོར་ཐམས་ཅད་དྲི་ཞིམ་པོའི་ཆུས་བྱུགས་ཏེ། མེ་ཏོག་ལ་སོགས་པ་གཏོར་ལ་བཀྲ་ཤིས་པར་བྱའོ། །སྨྲས་པ། སྔོན་མེད་དགེ་མཚན་རྒྱས་
པའི་ཆུ་སྐྱེས་སྒྲུབས། །རྣམ་པར་གྲོལ་བྱེད་འོད་རྣོན་སྐྱུགས་མཁས་པའི། །ཡེ་ཤེས་ཨགྣིའི་ལས་ཀྱི་སྲིད་པའི་མིག །རང་འདྲའི་བློ་དམན་ཡོངས་ལ་མཁོ་ཕྱིར་སྤེལ།། །། ༈ །ཨོཾ་སྭསྟི། སྔོན་བསགས་བསོད་ནམས་
སྟོབས་ཀྱིས་བཀུག་མིན་ཀྱང་། །རྒྱུད་སྡེའི་ལས་མཐའི་འཕྲུལ་གྱི་ཁབ་ལེན་རྡོས། །ལྕགས་རྡུལ་ཇི་བཞིན་སྲིད་གསུམ་དབང་བྱེད་པའི། །ཆོ་གའི་ཚུལ་དེ་འདི་ན་གསུམ་
པར་དགེ །གསུམ་པ་བསྙེན་པ་སྔོན་དུ་སོང་བའི་དམ་ལྡན་གྱིས་སྲིད་གསུམ་གྱི་འགྲོ་བ་གང་ཞིག་དབང་དུ་བྱ་བའི་ཕྱིར། དབང་གི་མེ་མཆོད་འདི་ཉིད་བྱ་བ་ལ། སྦྱོར་དངོས་རྗེས་གསུམ་ལས། དང་པོ་ལ་དྲུག་གི །དང་པོ་ཐབ་ནི། ས་
ཆོག་སྔོན་དུ་སོང་ཞིང་བཀྲ་ཤིས་པའི་གནས་སུ་རང་ཉིད་ཁ་ནུབ་བལྟས་ཀྱིས་འདུག་པའི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། དབུས་སུ་ཁྲུ་ཕྱེད་ཀྱིས་ཟླུམ་པོར་བསྐོར། དེའི་དབུས་ནས་ཤར་དུ་སོར་གསུམ་དོར་བའི་སར་
ཐབ་ཀྱི་དབུས་ཀྱི་མཚན་མ་བྱས་ལ་དེར་གཡོན་པས་ཐིག་སྐུད་གཟུང། གཡས་པ་དཀར་ཅལ་གྱིས་ནུབ་ཀྱི་ཟླུམ་སྐོར་གྱི་བར་དུ་བཟུང་བའི་སྲས་བུ་དེས། མེ་ནས་དབང་ལྡན་གྱི་བར་དུ་གཡས་སུ་བསྐོར། དེའི་ཕྱི་རུ་ནུབ་ནས་ཚངས་ཐིག་ལ་སོར་

༄༅། །བཞིའི་རྟགས་གཉིས་བྱས་པའི་དང་པོ་སྔར་བཞིན་བསྐོར་བས་ཁ་ཁྱེར་དང་། གཉིས་པ་དེ་བཞིན་དུ་བསྐོར་བས་མུ་རན་ཏེ། སོ་སོའི་རྩེ་ཐིག་གིས་སྦྲེལ་བས་ཟླ་གམ་གྱི་དབྱིབས་སོ། །དེའི་ཕྱི་རོལ་དུ་ནུབ་ཀྱི་མཚན་མ་ནས་དབུས་
ཀྱི་བར་གྱི་སྲད་བུ་དེས་བདེན་བྲལ་དང་། རླུང་གི་ཐིག་ལ་རྟགས་བྱས་ཏེ་ཤར་ལ་ཡང་དེའི་རིགས་པས་རྟགས་བྱས་ནས་དེ་སྟེང་ཐིག་བཏབ་པས་ཐབ་སྟེགས་གྲུ་བཞིར་འབྱུང་ཞིང་། དེའི་ཕྱི་རོལ་དུ་ཡང་ནུབ་དང་ཤར་ལ་སོར་བཞིའི་མཚན་མ་བྱས་ལ་དེ་
དང་དབུས་ཀྱི་བར་གྱི་སྲད་བུ་དེས་ཟུར་བཞིར་རྟགས་བྱས་ནས། དེ་སྟེང་ཐིག་བཏབ་པས་གྲུ་བཞིར་འབྱུང་སྟེ་ཐབ་སྟེགས་ཀྱི་ཆ་གའོ། །ཐབ་ནང་གི་པདྨ་འདབ་མ་བརྒྱད་ཞི་བ་དང་འདྲ། གཞི་ཚོན་ཁ་དོག་དམར་པོར་བྱ། ཁ་ཁྱེར་མུ་རན་གང་རུང་
ལ་ལྕགས་ཀྱུའི་ཕྲེང་བས་བསྐོར། ཁ་དོག་འདྲེས་པའི་སྐྱོན་སྤང་པའི་ཕྱིར་བཅད་ཚོན་ཁ་དོག་དཀར་པོར་བྱ། དབུས་སུ་ཉི་གདན་གྱི་སྟེང་དུ་ཚོམ་བུ་སྔོན་པོ་དགོད། །གཉིས་པ་བུད་ཤིང་ནི། ཙནྡན་དམར་པོ་དང་མཛོ་མོ་ཤིང་དང་འོལ་སེ་སོགས་ཁ་
དོག་དམར་ཞིང་རོ་སྒྱུར་བའམ། དེ་མ་རྙེད་ན་སྲོག་ཆགས་མེད་པའི་ནགས་ཀྱི་ལྕི་བ་ཐབ་ཀྱི་ཁ་ཁྱེར་གྱི་སྟེང་དུ་ཟླ་གམ་གྱི་དབྱིབས་སུ་མཐོ་གང་ཙམ་བརྩིགས་པའི་ནང་གི་ཤར་ལྷོར་ཏིང་ལོ་ཟླ་གམ་གྱི་དབྱིབས་ཅན་ཡང་གཞག་གོ །གསུམ་པ་སྦྱར་བ་མེ་
ནི༑ སྨད་འཚོང་མའི་ཁྱིམ་གྱི་མེས་བྱའོ། །བཞི་པ་རྫས་ནི། ཡམ་ཤིང་གི་རྒྱུ་བུད་ཤིང་དང་འདྲ་བ་ལས་སྦོམ་ཕྲ་སྲིན་མཛུབ་ཙམ། རིང་ཐུང་སོར་བརྒྱད་པ། རྩ་རྩེ་མ་ཉམས་པ་མར་དང་སྦྲང་རྩིས་སྦགས་པ། མར་ཁུ། མེ་ཏོག་དམར་པོའམ།

འབྲས་དམར་པོ་གང་རྙེད། ཟས་མཆོག །ཏིལ། སོ་བ། ནས། གྲོ། སྲན་མ། དུརླུ། ཀུ་ཤ་རྣམས་དང་། གཞན་ཡོ་བྱད་ཐམས་ཅད་འདྲ་ཞིང་གཏོར་མ་དང་རྫས་རྣམས་ནི་སྨུག་རྩི་སོགས་ཀྱིས་དམར་པོར་བྱའོ། །ལྔ་པ་བཤམ་
ཐབས་ནི། ཐབ་ཀྱི་ཉེ་འཁོར་ཐམས་ཅད་བྱི་དོར་ལེགས་པར་བྱས་ལ་དྲི་ཞིམ་པོས་བྱུག །དེའི་ཤར་ནས་ཁ་ནུབ་ཏུ་ཕྱོགས་པས་རང་གི་གདན་ཇི་ལྟར་འོས་པ་གདིང་། རང་གི་གཡོན་ཐབ་ཀྱི་གཡས་ནི་ཆུ་གཉིས་སྔོན་འགྲོ་ཉེར་སྤྱོད་དང་། འཇིག་རྟེན་
དང་འཇིག་རྟེན་ལས་འདས་པའི་གཏོར་མ་གཉིས་དང་བཅས་པ་བཤམ། རང་གི་གཡས་ཐབ་ཀྱི་གཡོན་ན་ཡམ་ཤིང་། མར་ཁུ། མེ་ཏོག་དམར་པོའམ་འབྲས་དམར། ཟས་མཆོག །ཏིལ། སོ་བ། ནས་སོགས་བཤམ། དྲུག་པ་སྒྲུབ་པ་པོ་
ནི༑ དགོང་མོའི་དུས་གོས་རྒྱན་དམར་པོས་བརྒྱན། དབང་དུ་བྱ་བའི་བསམ་པས་སྔར་བཤམ་པའི་སྟན་ལ་ཁ་ནུབ་ཏུ་བལྟས་ཏེ། རྐང་མཐིལ་གཉིས་ཁ་སྦྱར་བ་པདྨའི་སྐྱིལ་ཀྲུང་གིས་འདུག་གོ །གཉིས་པ་དངོས་གཞི་ལ་དྲུག་གི་དང་པོ་བདག་གི་
རྣལ་འབྱོར་ནི། སྐྱབས་འགྲོ་ནས་བརྩམས་ཏེ་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ་གྱི་བར་ངོར་ཆེན་དཀོན་མཆོག་ལྷུན་གྲུབ་ཀྱི་སྒྲུབ་ཐབས་བཞིན་བྱ། འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་དུ་ལག་པ་གཉིས་པུས་མོ་
ལས་ཕྱིར་མི་འདའ་བ་ལ་བསླབ་པར་བྱའོ། །གཉིས་པ་མེ་བཙལ་ཞིང་སྒྲུབ་པ་ནི་དཔལ་འབར་ཆེ་བ་ཞིག་ལ་གོང་དུ་བཤད་པའི་མེ་སྦར་ཏེ། ཡམ་ཤིང་མར་ལ་སྦགས་པའམ། རྩྭ་སྐམ་པོ་གཞན་དང་བཅས་ལག་པ་གཉིས་ཀས་གུས་པའི་ཚུལ་གྱིས་

༄༅། །ཐབ་ཀྱི་དབྱིབས་དང་མཐུན་པར་གཡས་སུ་བསྐོར་ཞིང་ངག་ཏུ་ཧཱུྃ་བཛྲ་ཕཊ྄་ལན་གསུམ་དང་། ཨོཾ་བཛྲ་ཛྭ་ལ་རྃ་ཞེས་བརྗོད་དེ་ཐབ་ཀྱི་ནང་གི་ཏིང་ལོ་སྦར་ལ་མེ་གསོ། དེ་ནས་ཁུ་ཚུར་བཅངས་པའི་མཐེབ་མཛུབ་
གཉིས་ཁ་ཕྱེ་ལ་མཛུབ་མོ་གཞན་རྣམས་ཀྱང་དེའི་རིགས་འགྲོས་ཀྱིས་ཅུང་ཞིག་ཁ་ཕྱེ་བ་པདྨའི་ཁུ་ཚུར་གྱི་ཕྱག་རྒྱས་དགང་གཟར་བཟུང་ལ། ཕྱག་རྒྱ་དེ་བཞིན་གྱིས་བླུགས་གཟར་མར་དང་བཅས་པས་དགང་གཟར་གྱི་ཁ་ལ་རེག་ཅིང་། བླུགས་
གཟར་གྱི་མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་ནི། བསང་ཆུ་ལ་དམིགས་ཏེ་ཨ་མྲྀ་ཏེས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཤྃ་
ལས་བྱུང་བའི་དུང་ཕོར་དྲི་མ་མེད་པའི་ནང་དུ་བསང་ཆུ་རྫས་དང་ཡོད་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོཾ་ཨ་མྲྀ་ཏེ་ཧཱུྃ་ཕཊ྄་
ལན་བདུན་གྱི་བྱིན་གྱིས་བརླབས་ལ། དེ་ནས་ཀུ་ཤའི་འཐོར་ཡབ་ཀྱིས་རྫས་དང་ཡོ་བྱད་ཐབ་བཅས་ལ་འཐོར་ཞིང་། ཨོཾ་ཨ་མྲྀ་ཏེ་བརྗོད་པས་བགེགས་བསལ། སྭ་བྷཱ་ཝས་བསྲེག་རྫས་དང་། མཆོད་རྫས་རྣམས་སྟོང་པར་
སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་བསྲེག་རྫས་དང་། །

མཆོད་རྫས་རྣམས་དྭངས་ཤིང་ཐོགས་པ་མེད་པ་ལྷ་མཉེས་པ་དང་། སོ་སོའི་ལས་སྒྲུབ་པའི་ནུས་པ་དང་ལྡན་པར་གྱུར་པར་བསམས་ལ། ཨོཾ་ཨཱཎཱཧཱུྃ་སྭཱ་ཧཱས་ཡམ་ཤིང་། ཨོ་ཤྲཱི་སྭཱ་ཧཱས་
མར། ཨོཾ་ཛྲཱིཾ་སྭཱ་ཧཱས་འབྲུ། ཨོཾ་སྭ་སྭཱ་ཧཱས་རྫས་ཐམས་ཅད་བཀུ། ཨོ་ཀུ་རུ་ཀུ་རུ་སྭཱ་ཧཱས་རྫ་ས་ཐམས་ཅད་སྦྱངས། ཨོཾ་བཛྲ་ཨནྡྷཾ་ཨཱཿཧཱུྃ། ཨོཾ་བཛྲ་པཱཏྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ་ནས།
ཤབྡའི་བར་དང་། གབྡ་ར་ཎི་ཏ་སོགས་རོལ་མོ་བཅས་ཀྱིས་བྱིན་གྱིས་བརླབ་པར་བྱའོ། །བཞི་པ་ཐབ་ཁུང་མངོན་པར་འདུ་བྱ་བ་ནི། ཐབ་སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་རྃ་
ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་བའི་དབང་གི་ཐབ་ཁུང་དམར་པོ་ཟླ་གམ་རྒྱར་ཁྲུ་གང་བ། ཟབས་སུ་ཁྲུ་ཕྱེད་པ། ཁ་ཁྱེར་དང་མུ་རན་སོར་བཞི་པ། ཁ་
ཁྱེར་ལ་ལྕགས་ཀྱུའི་ཕྲེང་བས་མཚན་པ། ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ། དེའི་ཕྱི་རོལ་དུ་སྟེགས་བུ་གྲུ་བཞི་པའི་གྲྭ་བཞིར་ཟླ་ཕྱེད་རྡོ་རྗེས་མཚན་པ་བྲིས་
པ་དང་གཉིས་སུ་མེད་པར་གྱུར། ཅེས་བརྗོད། །ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པྃ་ལས་པདྨ་དང་། རྃ་ལས་ཉི་མའི་དཀྱིལ་འཁོར་གྱི་སྟེང་དུ་རྃ་ལས་

༄༅། །བགྲང་ཕྲེང་རྃ་གྱིས་མཚན་པ་ལས་འོད་འཕྲོས་འདུས་ཡོངས་སུ་གྱུར་པ་ལས་མེ་ལྷ་ར་སྐྱེས་ལ་ཞོན་པ། ཞལ་གཅིག་ཕྱག་གཉིས་པ་གཡས་བགྲང་ཕྲེང་།
གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་དམར་པོ། ཞལ་གྱི་དཀྱིལ་འཁོར་དམར་པོ་ལས་འོད་ཟེར་དམར་པོ་འཕྲོ་བ། གསུས་ཁྱིམ་ཆེ་བ། རལ་པའི་ཐོར་
ཚུགས་ཅན། ཨག་ཚོམ་འཕྱང་བ། དྲང་སྲོང་གི་ཚོགས་ཀྱིས་བསྐོར་བ། དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ས་བོན་ལས་
འོད་ཟེར་འཕྲོས་པས་ཤར་ལྷོ་ནས་མེ་ལྷ་དྲང་སྲོང་གི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་། ལག་པ་གཉིས་ཀྱི་མཐེ་བོང་གུང་མོའི་རྩ་བར་གཞག །མཛུབ་མོས་གུང་མོའི་
རྒྱབ་ནས་བཀབ་པ་དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་བླུགས་ཞལ་ཟས་བཞེས་སླད་དུ། །
འདི་ཉིད་དུ་ནི་བཞུགས་སུ་གསོལ། །ཨོཾ་ཨགྣ་ཡེ་ཨེ་ཧྱེ་ཧི། ཞེས་པས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ། ཞེས་བརྗོད་ལ་པདྨའི་གདན་ལ་བཞུགས་པར་བསམ། ཨོཾ་ཨརྒྷཾ་

ཨཱཿཧཱུྃ༑ ཨོ་པཱདྱཾ་ཨཱཿཧཱུྃ། ཞེས་ཕྱག་རྒྱ་དང་བཅས་པས་ཆུ་གཉིས་ཕུལ་ལ། ཛཿཧཱུྃ་བྃ་ཧོཿཞེས་བརྗོད་ལ་ཐབ་དབུས་ཀྱི་དམ་ཚིག་པ་ལ་བསྟིམ། སླར་ཡང་རང་གི་སྙིང་གའི་ས་བོན་ལས་
འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་དང་། རྡོ་རྗེ་བསྡུ་བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་
འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས་དེ་བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་
མ་དག །ཆུའི་ལྷག་མ་ཡར་ལུད་པ་ལས་འོད་དཔག་མེད་ཀྱིས་དབུར་བརྒྱན་པར་བསམ། དེ་ནས། ཨོཾ་ཨགྣ་ཡེ་ས་པ་རི་ཝཱ་ར་ཞེས་པའི་མཚན་སྔགས་རེ་རེ་མགོར་སྦྱར་བའི་ཉེར་སྤྱོད་དང་།
གཎྜེ་ར་ཎི་ཏ་རོལ་མོ་དང་བཅས་པས་མཆོད། མཚན་སྔགས་ཀྱི་མཐར། ཨོཾ་ཨཱཿཧཱུྃ་ཞེས་བཏགས་པས་ནང་མཆོད་དང་། རྡོ་རྗེ་དྲིལ་བུ་འཛིན་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས།།
མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིག་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཀུ་ཤའི་

༄༅། །ཆུན་པོ་བརྒྱད་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་དྭངས་ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་
འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར་པར་བསམས་ཏེ། ཨོ། ཀུ་ཤ་འདི་ནི་བཟང་ཞིང་དགེ །ས་ལས་སྐྱེས་པའི་སྙིང་པོ་མཆོག །ཚངས་པ་ཡི་ནི་
དག་བྱེད་ཡིན། །དཀོན་མཆོག་གསུམ་གྱི་དག་བྱེད་དེ། །དེས་བདག་ལ་གེགས་མེད་ཅིང་ཞི་བར་མཛོད་ཅིག །ཨོཾ་བཛྲ་ས་ཏྭ་ཨ། ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་གྱི་
རིམ་པས་ཕྱོགས་མཚམས་བརྒྱད་དུ་རྩེ་མོ་གཡས་སྐོར་དུ་དགྲམ་མོ། །དེ་ནས་གཟར་བུ་གཉིས་པདྨའི་ཁུ་ཚུར་གྱི་ཕྱག་རྒྱས་བཟུང་སྟེ། མེ་ལྷའི་ཞལ་ཅུང་ཟད་གདངས་པའི་ལྗགས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལ་རྃ་
དང་༑ དགང་བླུགས་ཀྱི་གཟར་བུའི་ཁ་ལའང་རྃ་གྱིས་མཚན་པར་བསམས་ཏེ། ཨོཾ་ཨགྣ་ཡེ་སྭཱ་ཧཱ་ཞེས་ལན་བདུན་བརྗོད་ཅིང་། མར་བླུགས་གཟར་བདུན་གྱིས་དགང་གཟར་བཀང་ལ་མཐར། ཨོཾ་ཨགྣ་
ཡེ་ཨཱ་དཱི་པྱཱ་དཱི་པྱ་མ་ཧཱ་ཤྲི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བརྗོད་དེ་གཟར་བུ་གཉིས་ཁ་སྦྱར་ལ་མེ་ལྷའི་ཞལ་དུ་ཕུལ་བར་བསམ་མོ། །དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ་བར་དེར་མེ་པྲ་བརྟགས་ཏེ་ངན་ན་ཧཱུྃ་

ཞེས་བརྗོད་ཅིང་བསང་ཆུས་ཕྱོགས་ཀུན་ཏུ་གཏོར་ཏེ་བགེགས་བསལ་ལོ། །དེ་ནས་ཨོཾ་བཛྲ་པུཥྤེ་སོགས་ཉེར་སྤྱོད་ལྔས་མཆོད་ལ། དེ་ནས་བསྲེག་རྫས་རིམ་བཞིན་འབུལ་དགོས་པས་ཐོག་མར་རྫས་རྣམས་ལག་པ་གཡོན་པས་བཟུང་ལ། གཡས་
པའི་མཐེབ་སྲིན་གྱིས་སྟེང་ནས་བླང་ཞིང་ཅུང་ཟད་བསྐོར་ཏེ། མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་ཏེ། ཨོཾ་ཨག་ལྷ་སྔགས་ཡེ་སྭཱ་ཧཱ། ཨོཾ་བོ་དྷི་རྫས་སྔགས་བྲྀཀྵཱ་ཡ། རྒྱལ་པོ་ལས་
སྔགས་དང་། ཡུལ་འཁོར་དང་། པཎྜི་ཏ་ལ་སོགས་པའི་འགྲོ་བ་ཐམས་ཅད་ཝཱ་ཤཾ་ཀུ་རུ་ཧོཿཞེས་པ་ཚར་གཅིག་དང་། ཨོཾ་བོ་དྷི་བྲྀཀྵཱ་ཡ་སྭཱ་ཧཱ་ལན་ལྔ། ཡང་ལྷ་སྔགས་རྫས་སྔགས། ལས་སྔགས་སྤེལ་
བ་ཚར་གཅིག་བཅས་ཁྱོན་བདུན་ནམ་ཉེར་གཅིག་སོགས་འབུལ་ནའང་དེས་རིགས་འགྲེའོ། །སྦེལ་ཚིག་ནི་བཤད་མ་ཐག་པ་ལྟར་ཡིན་པས་དེས་འོག་མ་རྣམས་ལའང་རིགས་འགྲེ་བྱས་ལ། ཨོཾ་ཨགྣ་ཡེ་སྭཱ་ཧཱས་མར་དང་། ཨོཾ་བཛྲ་པུཥྚ་
ཡེ་སྭཱ་ཧཱས་འབྲས་དམར་རམ། ཨོཾ་ཨགྣ་ཡེ་སྭཱ་ཧཱས་མེ་ཏོག་དམར་པོ་དང་། ཨོཾ་སརྦ་སཾ་པ་དེ་སྭཱ་ཧཱས་ཟས་མཆོག་དང་། ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱས་ཏིལ་དང་། ཨོཾ་བཛྲ་བི་ཛཱ་ཡ་སྭཱ་ཧཱས་འབྲས་སོ་
དང་། ཨོཾ་མ་ཧཱ་བེ་ག་ཡ་སྭཱ་ཧཱས་ནས་དང་། ཨོཾ་བཛྲ་གྷསྨ་རཱ་ཡ་སྭཱ་ཧཱས་གྲོ་དང་། ༀ་མ་ཧཱ་བ་ལཱ་ཡ་སྭཱ་ཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དུདྨ་དང་། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུ་

༄༅། །ཤ་རྣམས་ཕུལ་ལ། སྡེ་ཚན་རེ་རེའི་གོང་འོག་ཏུ་ལྷ་སྔགས། རྫས་སྔགས། ལས་སྔགས་སོགས་སྦྱོར་ཚུལ་གོང་ལྟར་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་འབྱོར་བ་ཕུལ་བའི་མཐར། གོང་ལྟར་མཆོད་
བསྟོད་བྱས་ལ། ཡང་གོང་བཞིན། ཨོ་ཨརྒྷཾ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད་ལ། མེ་ལྷ་འབར་བའི་རྣམ་པར་གྱུར་པར་བསམ་མོ། །དྲུག་
པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་གྱུར་པ་ལས་ཞེས་པ་ནས། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་བར་སྒྲུབ་
ཐབས་བཞིན་དང་། སྐུ་ལས་མདངས་དང་འོད་ཟེར་དམར་པོ་འཕྲོ་བ། དེའི་དཔྲལ་བར་ཨོཾ་སོགས་ནས། ས་མཱ་ཛཞེས་པའི་བར་སྒྲུབ་ཐབས་བཞིན་ལ་རྡོ་རྗེ་བསྡུ་བའི་ཕྱག་རྒྱ་བཅས་བྱ། སྤོས་དང་བཅས་པའི་
རྡོར་དྲིལ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་། །ཞེས་སོགས་ཀྱི་མཐར་ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨེ་ཧྱེ་ཧིས་སྤྱན་དྲངས་ལ། ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་
ཨརྒྷཾ་སོགས་ཀྱིས་མཆོད། ཛཿ་ཧཱུྃ་བྃ་ཧོཿས་གཉིས་སུ་མེད་པར་བསྟིམ། སླར་ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་འདྲེན་སྒྲུབ་ཐབས་བཞིན་ལས། ཆུའི་ལྷག་མ་ཡར་ལུད་པ་ལས་

འོད་དཔག་མེད་ཀྱིས་དབུར་བརྒྱན་པར་བསམ་མོ། །ལྷ་དེ་ཉིད་ཆགས་པའི་ཉམས་དང་ལྡན་ཞིང་འོད་ཟེར་དམར་པོ་འཕྲོ་བ་དང་སྡུད་པའི་སྒོ་ནས་རྒྱལ་པོ་དང་། ཡུལ་འཁོར་
དང་པཎྜི་ཏ་ལ་སོགས་པ་ཐམས་ཅད་ཆགས་ཤིང་འདུན་པའི་ལས་མཛད་པར་བསམས་ལ། སླར་ཡང་ཧཱུྃ་ཞེས་བརྗོད་ཅིང་ཐབ་དང་། ཡོ་བྱད་ཐམས་ཅད་ལ་བསང་ཆུ་གཏོར་ཏེ་མི་གཙང་བའི་ཉེས་པ་ཐམ
ས་ཅད་དག་པར་བསམ་མོ། །དེ་ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་གདངས་པར་བསམ་པ་སོགས་སྔར་ལྟར་གསལ་བཏབ་སྟེ། ཧཱུྃ་བཛྲ་ཕཊ྄་ཅེས་ཚར་ཁ་ཤས་བརྗོད། དེ་ནས་ཨོཾ་ཨགྣ་ཡེ་སྭཱ་ཧཱ་
ཞེས་པ་ལན་བདུན་གྱིས་བླུགས་གཟར་གྱི་ས་མར་བླུགས་པས་དགང་གཟར་བཀང་ལ་མཐར། ཨོཾ་ཨག་ཡེ་ཨཱ་དཱི་པྱཱ་དཱི་པྱ་ཞེས་སོགས་ཀྱི་མཐར། རྒྱལ་པོ་དང་། ཡུལ་འཁོར་དང་། པཎྜི་ཏ་ལ་སོགས་
པའི་འགྲོ་བ་ཐམས་ཅད་ཝཱ་ཤཾ་ཀུ་རུ་ཧོཞེས་བརྗོད་དེ། གཟར་བུ་གཉིས་ཁ་སྦྱར་ཏེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལན་གསུམ་ལ་སོགས་པས་བྱོན་སྐྱེམས་ཕུལ་ལ། དེ་ནས། ཨོཾ་བྷ་ཏ་ཌཱ་མ་ར་ས་པ་རི་ཝཱ་
ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་དང་བཅས་པས་མཆོད། མཚན་སྔགས་སྔོན་འགྲོའི་ཨོཾ་ཨཿཧཱུྃ་གིས་ནང་མཆོད་དབུལ། དཔལ་ཆེན་ནམ་མཁའི་སོགས་བློ་ཀ་གཉིས་ཀྱིས་བསྟོད། དེ་ནས་ཡམ་།

༄༅། །ཤིང་སྔར་བཞིན་བཟུང་སྟེ། ཧཱུྃ་བཛྲ་ལྷ་སྔགས་ཕཊ྄་ཚར་གསུམ་ཙམ་དང་། ཨོཾ་བོ་དྷི་རྫས་སྔགས། བྲྀཀྵཱ་ཡ། རྒྱལ་པོ་ལས་སྔགས་དང་། ཡུལ་འཁོར་སོགས་གོང་བཞིན་དང་བཅས་
ཏེ་ཚར་གཅིག་དང་། དེ་ནས། ཨོཾ་བོ་དྷི་བྲྀཀྵཱ་ཡ་སྭཱ་ཧ་རྐྱང་པས་ཇི་ཙམ་འོས་པ་ཕུལ་བའི་མཐར། སླར་ཡང་ཧཱུྃ་བཛྲ་ཕཊ྄། ཨོཾ་བོ་དྷི་བྲྀཀྵཱ་ཡ། རྒྱལ་པོ་དང་། ཡུལ་འཁོར་སོགས་ཚར་གཅིག་དབུལ། དེ་བཞིན་དུ་རྫས་གཞན་མ་
རྣམས་ལ་ཡང་རིགས་འགྲེས་ཏེ་ཤེས་པར་བྱའོ། །གྲངས་ནི་རྫས་གཞན་མ་རྣམས་ལྔ་བཅུ་རེ་དང་། གཙོ་བོར་ལྷ་སྔགས་དང་མེ་ཏོག་དམར་པོའམ། འབྲས་དམར་པོ་ལ་གྲངས་འཛིན་ཅིང་ལྔ་བཅུ་རེ་སོང་བ་དང་། སྤེལ་ཚིག་རེ་བརྗོད་པ་དེ་འདྲ་བས་བརྒྱ་
སྟོང་སོགས་ཅི་ནུས་འབུལ་བ་མ་གཏོགས་འདྲ་ཞིང་། སྒྲུབ་གཡོག་གཅིག་གིས་གྲངས་བཟུང་ལ། མེ་རྒྱུན་མ་ཆད་ཙམ་གྱི་བུད་ཤིང་ཡང་གཞུག་གོ །དེ་ཡང་ཡམ་ཤིང་ནི་མེ་འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་
རྣམས་ནི་ཕྱག་ཏུ། ཀུ་ཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་དང་། གོང་བྱོན་སྐྱེམས་སྐབས་སུ་བཤད་པ་ལྟར་མར་དགང་གཟར་གསུམ་དབུལ། དེ་ནས་མཆོད་པ་བྱིན་གྱིས་བརླབས་ཏེ། ཕྱི་མཆོད་
རྣམས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཞེས་དང་། ཞབས་བསིལ་འདི་ཟེར་ནས་འདོན་པ་བསྒྱུར་བ་མ་གཏོགས་གཞན་ཀྱེ་རྡོར་བཞིན་བྱ་བའམ། འཇིག་

རྟེན་ཁམས་ནི་དཔག་མེད་ན་སོགས་སམ། བསྡུ་ན་སྔགས་མཆོད་རྐྱང་པས་ཀྱང་རུང་། གོང་བཞིན་ནང་མཆོད་དང་བསྟོད་པ་བཅས་བྱ། དེ་ནས་གཏོར་མ་དང་པོ་ལ་ཆབ་ཀྱིས་བྲན་ཏེ། ཨོཾ་ཨ་མི་ཏེས་བསང་། སྭ་བྷ་ཝས་
སྦྱངས། སྟོང་པའི་ངང་ལས་ཨ་ལས་བྱུང་བའི་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོར་མ་ཤ་ལྔ། བདུད་རྩི་ལྔ། ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་
ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧྲཱིཿལན་གསུམ་གྱི་བྱིན་གྱིས་བརླབས་ལ། མཚན་སྔགས་སྔོན་འགྲོའི་ཨ་ཀཱ་རོ་བཏགས་པ་ལན་གསུམ་སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་
གི་མཆོད་པ་དང་བསྟོད་པ་བཅས་ཀྱི་མཐར། མཆོད་སྦྱིན་གཏོར་མ་འདི་བཞེས་ལ་སོགས་ནས། ཡིད་ལ་འདོད་པ་ཀུན་འགྲུབ་ཤོག་གི་བར་བྱ། མཐར་ཐལ་མོ་སྦྱར་ཏེ། མགོན་པོ་ཐུགས་རྗེ་ཆེན་
པོ་དང་ལྡན་པ་ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། རྒྱལ་པོ་དང་། ཡུལ་འཁོར་དང་། པཎྜི་ཏ་ལ་སོགས་པའི་འགྲོ་བ་མཐའ་དག་བདག་ལ་
ཆགས་ཤིང་འདུན་པར་མཛད་དུ་གསོལ། ཞེས་སོགས་རང་གི་ཡིད་ལ་གང་འདོད་པའི་དོན་གསོལ་བ་གདབ། ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་ཞེས་སོགས་དང་། །

༄༅། །བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་སེམས་སྒྲིབ་པ་དང་ལྡན་པའི་དབང་གིས་ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་
དབང་གིས་ཆོ་ག་ལྷག་ཆད་དུ་གྱུར་པ་ཐམས་ཅད་བཟོད་པར་མཛད་དུ་གསོལ། ཨོ་ཁྱེད་ཀྱིས་སེམས་ཅན་དོན་ཀུན་མཛད་ཅེས་སོགས་ཀྱི་མཐར། ཨོཾ་ཨཱ་ཧཱུྃ་བཛྲ་མུཞེས་དང་། མཐེབ་
སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་གཤེགས་པར་བསམ། སྲིན་ལག་གིས་ཐབ་ཀྱི་དབུས་ནས་ཐལ་བ་ཅུང་ཟད་བླངས་ལ་དཔྲལ་བར་བསྐུས་ཏེ་དམ་ཚིག་པ་རང་ལ་ཐིམ་པར་བསམ་མོ། །
གསུམ་པ་རྗེས་ལ་དྲུག་ལས། དང་པོ་མེ་ལྷ་ལྷག་མས་མཆོད་པ་ནི། ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུགས་ལ། ཨོཾ་བཛྲ་ཛྭ་ལ་རྃ་ཞེས་བརྗོད་དེ། མེ་ལྷ་
ཅན་དུ་གྱུར་པར་བསམས་ལ། བསྲེག་རྫས་རྣམས་ཀྱི་ལྷག་མ་བདུན་ནམ་བཅུ་གཅིག་ལ་སོགས་པ་ཅི་འབྱོར་ཕུལ་མཐར། བྱོན་ཟན་གྱི་སྐབས་ལྟར་མར་དགང་བླུགས་གསུམ་གང་བའི་སྦྱིན་སྲེག་ཏུ་དབུལ། ཡོན་བདག་ལ་སོགས་པའི་དོན་དུ་
བྱེད་པའི་ཚེ་སྤྲོ་ན། དེའི་ལག་པ་གཡས་པའི་མཐེ་བོང་དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་སྲེག་ལན་གསུམ་ཕུལ་བའི་མཐར། རྒྱལ་པོ་དང་། ཡུལ་འཁོར་དང་། པཎྜི་ཏ་ལ་སོགས་པ་འགྲོ་བ་

ཐམས་ཅད་ཝཱ་ཤཾ་ཀུ་རུ་ཧོཞེས་བདུན་ཚན་གསུམ་པོ་རེ་རེའི་མཐར་བྱའོ། །གཉིས་པ་ནི། གཏོར་མ་གཉིས་པ་དེ་ཉིད་ལ་ཆབ་བྲན་ཏེ། བསང་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་
ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པའི་མཐུ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཞེས་ལན་གསུམ་ལ་སོགས་པས་བྱིན་གྱིས་བརླབ། ལག་
གཡས་མཆོག་སྦྱིན་གྱི་ཕྱག་རྒྱ་བྱས་ཏེ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་ཞེས་སོགས་གསུམ་མམ་ལྔས་ཕུལ་ལ། མཐར་མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་། འཇིག་རྟེན་དབང་ཕྱུག་ཚངས་
དབང་སོགས་ཀྱི་བསྟོད་པ་བློ་ཀ་གཅིག་གི་མཐར། སྤྲོ་ན། ཚངས་པ་འཇིག་རྟེན་མགོན་གྱི་སྲས། །སོགས་གོང་ཞི་བའི་སྦྱིན་སྲེག་ནང་ལྟར་གྱིས་བསྟོད། གསུམ་པ་ནི། དྲང་སྲོང་ཆེན་པོ་འཁོར་དང་
བཅས་པ་ཁྱེད་རྣམས་ཀྱིས་རྒྱལ་པོ་དང་། ཡུལ་འཁོར་དང་། པཎྜི་ཏ་སོགས་འགྲོ་བ་ཐམས་ཅད་བདག་ལ་ཆགས་ཤིང་འདུན་པར་མཛད་དུ་གསོལ། ཞེས་འདོད་དོན་གསོལ་ལ།
བཞི་པ་དང་ལྔ་པ་གོ་རིམ་ཅུང་ཟད་ཁ་བསྒྱུར་ཏེ། ཡི་གེ་༥་བརྒྱ་པ་ལན་གསུམ་གྱིས་ལྷག་ཆད་ཁ་བསྐང་ལ། ཨོཾ་ཨགྷཾ་ཨཱཿཧཱུྃ། ཨོཾ་པཱཧུཾ་ཨཱཝཧཱུྃ་གིས་མཆོད་ཡོན་དང་ཞབས་བསིལ་དབུལ། བདག་གི་༤དོན་དང་གཞན་

༄༅། །གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབས། །ཨོཾ་ཨགྣ་ཡེ་
གཙྪ་ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པར་བསམ་མོ། །དེ་ནས་རང་གི་དཔྲལ་བར་ཨོཾ་སོགས་གནས་
གསུམ་བསྲུང་། བསྔོ་སྨོན་དང་བཀྲ་ཤིས་ཅི་ཤེས་བྱའོ། །དྲུག་པ་ནི། རླུང་སེམས་དབང་དུ་བྱ་བ་སོགས་མཆོག་གི་དངོས་གྲུབ་སྒྲུབ་པ་ཡིན་ན་མེ་མ་ཤིའི་བར་དུ་མི་བསྤྲུལ། ཤི་བ་དང་གཞན་རེག་ཏུ་མི་གཞུག་པར་རང་གིས་ཕྱགས་ལ་གནས་དབེན་
པར་བསྐྱལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་ཕྱུགས་ལ་ཐབ་ཀྱི་ཤུལ་དང་། ཉེ་འཁོར་ཐམས་ཅད་དྲི་ཞིམ་པོའི་ཆུས་བྱུགས་ཏེ། མེ་ཏོག་ལ་སོགས་པ་གཏོར་ལ་བཀྲ་ཤིས་པར་བྱའོ། །སྨྲས་པ། དབང་བྱེད་འོད་ཟེར་རཱ་གའི་ལྕགས་ཀྱུའི་
འཕྲུལ། །ཕྲ་མོས་ཡིད་ཅན་འགུགས་པའི་མཐུ་དཔལ་ལ། །ཡིད་སོང་སྦྱོར་དངོས་རྗེས་ཚང་ཆོ་ག་འདི། །སྲིད་གསུམ་དབང་དུ་བྱ་བའི་དོན་དུ་བྲིས།། །། ༈ ཨོཾ་སྭསྟི། མཐུ་སྟོབས་རྣོ་མྱུར་གཏུམ་དྲག་རྡོ་རྗེའི་
ཐོག །ཕྱི་ནང་གསང་དགྲའི་ཡིད་སྲུབས་དཔུང་འཇོམས་མཚོན། །འབེབས་བྱེད་གསང་ཆེན་ཐེག་པའི་ལས་མཐའི་རིམ། །དྲག་པོ་ཧོམ་གྱི་ཆོ་ག་བཞི་བར་དགེ །འདིར་

བསྙེན་པ་ལས་རུང་སོང་ཞིང་དམ་ལྡན་གྱི་རྣལ་འབྱོར་པས་བསྟན་པ་དང་སེམས་ཅན་སོགས་ལ་གནོད་བྱེད་ཀྱི་གདུག་པ་ཅན་ཚར་གཅོད་པའི་ཕྱིར། དྲག་པོའི་སྲེག་བླུགས་བྱ་བའི་ཚུལ་ལ་སྦྱོར་དངོས་རྗེས་གསུམ་ལས། དང་པོ་ལ་དྲུག་གི་དང་པོ་ཐབ་ནི།
དབེན་ཞིང་ཉམས་དགའ་ལ་ས་ཆོག་བྱས་པའི་གནས་སུ། རང་ཉིད་ཁ་ལྷོར་བསྟན་གྱིས་འདུག་པའི་མདུན་གྱི་གཞི་དེར་ཐིག་ཆེན་བརྒྱད་སྤྱི་དང་མཐུན་པར་བཏབ་ལ། དེ་ནས་སོར་དྲུག་དང་སུམ་གཉིས་ཀྱི་ཚད་ཀྱིས་ལན་གཉིས་བསྐོར་བས་ཐབ་ནང་
དང་། དེའི་ཕྱི་རུ་སོར་དྲུག་པ་གཉིས་ཀྱིས་ལན་གཉིས་བསྐོར་བས་ཁ་ཁྱེར་དང་མུ་རན་འབྱུང་། ཟླུམ་སྐོར་གཉིས་པ་དང་ལྷོའི་ཚངས་ཐིག་འཛོམ་པ་ནས་གཡོན་པས་སྲད་བུ་བཟུང་སྟེ། དེ་ནས་དབུས་ཀྱི་བར་གྱི་སྲད་བུ་དེས་གཡས་གཡོན་གྱི་ཟླུམ་
སྒོར་གཉིས་པའི་གང་སླེབ་ལ་མཚན་མ་བྱས་པས་ཐབ་ནང་དང་། དེ་བཞིན་དུ་ཟླུམ་སྐོར་གསུམ་པ་དང་བཞི་པ་ལ་ཡང་སྔ་མའི་རིགས་འགྲེ་སྦྱར་ལ་མཚན་མ་བྱ། དེ་སྟེང་ཐིག་རྣམས་བཏབ་པས་གྲུ་གསུམ་རིམ་པ་གསུམ་འབྱུང་བས་ཐབ་ནང་དང་ཁ་ཁྱེར་
དང་མུ་རན་འབྱུང་ངོ་། །དེའི་ཕྱི་རོལ་དུ་ལྷོ་བྱང་གི་ཟླུམ་སྐོར་ཕྱི་མ་དང་ཚངས་ཐིག་འཛོམ་པ་ནས། དབུས་ཀྱི་སྲད་བུ་དེས་ཟུར་ཐིག་བཞི་དང་། དེའི་ཕྱི་རོལ་དུ་ཡང་སོར་བཞིའི་མཚན་མ་བྱས་ཏེ། དེ་ནས་གོང་བཞིན་ཟུར་ཐིག་ལ་རྟགས་བྱས་པའི་
སྟེང་ཐིག་བཏབ་པས་ཐབ་སྟེགས་དཔངས་དང་བཅས་པ་འབྱུང་བར་བཤད་ཅིང་། ནང་དུ་པདྨ་འདབ་བརྒྱད་སོགས་འདྲ། ཐབ་ཀྱི་གཞི་ཐམས་ཅད་ཚོན་ཁ་དོག་ནག་པོ་དང་། ཁ་ཁྱེར་མུ་རན་གང་རུང་ལ་རྡོ་རྗེ་རྩེ་གསུམ་པ་རྭ་གདེངས་པའི་ཕྲེང་བ་

༄༅། །དང་༑ བཅད་ཚོན་ཐམས་ཅད་ཁ་དོག་སྔོ་སྐྱས་བྱ་ཞིང་། དབུས་ཀྱི་ཉི་གདན་གྱི་སྟེང་དུ་ཚོམ་བུ་སྔོན་པོ་དགོད། གཉིས་པ་བུད་ཤིང་ནི། ཚེར་མ་ཅན་གྱི་ཤིང་ནག་པོའམ། བོང་བུ་དང་རྔ་མོང་གི་སྤང་སོགས་ཀྱིས་གྲུ་གསུམ་
དུ་བརྩིགས་པའི་ནང་གི་འཇིག་རྟེན་པའི་ཤར་ལྷོར་ཏིང་ལོ་གྲུ་གསུམ་ཞིག་ཀྱང་བཤམ། གསུམ་པ་སྦྱར་བ་མེ་ནི། ཤན་པའི་ཁྱིམ་གྱི་མེའམ། རྡོ་ལྕགས་གཙུབས་པ་ལས་བྱུང་བའི་མེས་བྱའོ། །བཞི་པ་རྫས་ནི། ཡམ་ཤིང་ནག་ཅིང་འཁྱོགས་པ་དྲི་
མི་ཞིམ་པ་སྦོམ་ཕྲ་མཐེའུ་ཆུང་ཙམ་དང་། ཚད་སོར་བཅུ་པ་བརྒྱ་ལྷག་ཙམ། གཞན་ཡང་། མར་ཁུ། ཤ་ཁྲག་དུག་སྣ་ཚོགས་ཁྱད་པར་གྱི་རྫས་དང་། ཏིལ་ནག །ཟས་མཆོག་སོགས་རྫས་གཞན་ཐམས་ཅད་འདྲའོ། །ལྔ་པ་བཤམ་ཐབས་ནི། ཐབ་
ཀྱི་ཉེ་འཁོར་ཐམས་ཅད་བྱི་དོར་ལེགས་པར་བྱས་ལ་ཁྲག་སྣ་དང་དུག་སྣ་སོགས་ཀྱིས་བྱུག །དེའི་བྱང་ནས་ཁ་ལྷོར་བལྟས་སུ་རང་གི་སྟན་དང་། རང་གི་གཡས་ཐབ་ཀྱི་གཡོན་ན་ཆུ་གཉིས་སྔོན་འགྲོའི་ཉེར་སྤྱོད་དང་། འཇིག་རྟེན་དང་འཇིག་རྟེན་
ལས་འདས་པའི་གཏོར་མ་གཉིས་དང་བཅས་པ་བཤམ། རང་གི་གཡོན་ཐབ་ཀྱི་གཡས་ན་ཡམ་ཤིང་དང་། མར་ཁུ་དང་། ཁྱད་པར་གྱི་རྫས་དང་། ཏིལ་སོགས་བཤམ། དྲུག་པ་སྒྲུབ་པ་པོ་ནི། ནམ་ཕྱེད་ཉིན་ཕྱེད་གང་རུང་ལ། ཁྲུས་བྱས་
གོས་རྒྱན་ནག་པོས་བརྒྱན། གདུག་པ་ཅན་བསྒྲལ་འདོད་ཀྱི་བསམ་པས་སྔར་བཤམས་པའི་སྟན་ལ་ཁ་ལྷོར་བལྟས་ཏེ་གཡས་བསྐུམ་གཡོན་བརྐྱངས་པའི་ཕྱེད་ཀྲུང་གིས་འདུག་གོ །གཉིས་པ་དངོས་གཞི་ལ་དྲུག་གི་དང་པོ་བདག་གི་རྣལ་འབྱོར་ནི།

སྐྱབས་འགྲོ་ནས་བརྩམས་ཏེ་གདན་འོད་ཟེར་གྱི་རྣམ་པར་གྱུར་ཏེ་རང་ལ་ཐིམ་གྱི་བར་ངོར་ཆེན་དཀོན་མཆོག་ལྷུན་གྲུབ་ཀྱི་སྒྲུབ་ཐབས་བཞིན་བྱའོ། །འདི་ནས་བརྩམས་ཏེ་སྦྱིན་སྲེག་གི་ཆོ་ག་མ་གྲུབ་ཀྱི་བར་དུ་ལག་པ་གཉིས་པུས་མོ་ལས་ཕྱིར་མི་འདའ་
བ་ལ་བསླབ་པར་བྱ། གཉིས་པ་མེ་བཙལ་ཞིང་སྒྲུབ་པ་ནི། དཔའ་འབར་ཆེ་བ་ཞིག་ལ་གོང་དུ་བཤད་པའི་མེ་སྦར་ཏེ། ཡམ་ཤིང་མར་ལ་སྦགས་པའམ། རྩྭ་སྐམ་པོ་གཞན་དང་བཅས་པའི་ལག་པ་གཉིས་ཀས་གུས་པའི་ཚུལ་གྱིས་ཐབ་ལ་གཡོན་
ནས་གྲུ་གསུམ་དུ་བསྐོར་ཞིང་། ངག་ཏུ་ཧཱུྃ་བཛྲ་ཕཊ྄་ལན་གསུམ་དང་། ཨོཾ་བཛྲ་ཛྭ་ལ་རྃ་ཞེས་བརྗོད་དེ་ཐབ་ཀྱི་ནང་གི་ཏིང་ལོ་སྦར་ཏེ་མེ་གསོ། དེ་ནས་ལག་གཉིས་རྡོ་རྗེ་ཁུ་ཚུར་བཅང་། མཛུབ་མོ་བསྒྲེང་བ་ཁྲོ་བོའི་ཁུ་ཚུར་གྱི་ཕྱག་
རྒྱས་དགང་བླུགས་བཟུང་ལ། བླུགས་གཟར་མར་དང་བཅས་པས་དགང་གཟར་གྱི་ཁ་ལ་རེག་ཅིང་། བླུགས་གཟར་གྱི་མར་ཁུས་བུད་ཤིང་ལ་ཁྱབ་པར་བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད། གསུམ་པ་ཐབ་དང་ཡོ་བྱད་བསང་བ་ནི།
བསང་ཆུ་ལ་དམིགས་ཏེ། ཨོཾ་ཨ་མྲྀ་ཏེས་བསང་། སྭ་བྷཱ་ཝས་སྦྱངས། སྟོང་པའི་ངང་ལས་ཤྃ་ལས་བྱུང་བའི་དུང་ཕོར་དྲི་མ་མེད་པའི་ནང་དུ། བསང་ཆུ་རྫས་དང་ཡོ་བྱད་རྣམས་ཀྱི་
འབགས་པ་དང་མ་དག་པ་སེལ་བའི་ནུས་པ་དང་ལྡན་པར་གྱུར། ཨོཾ་ཨམྲྀ་ཏེ་ཧཱུྃ་ཕཊ྄། ལན་བདུན་གྱི་བྱིན་གྱིས་བརླབས་ལ། དེ་ནས་ཀུ་ཤའི་འཐོར་ཡབ་ཀྱིས་རྫས་དང་།

༄༅། །ཡོ་བྱད་ཐབ་བཅས་ལ་འཐོར་ཞིང་། ཨོཾ་ཨ་མྲྀ་ཏེ་བརྗོད་པས་བགེགས་བསལ། སྭ་བྷ་ཝས་བསྲེག་རྫས་དང་མཆོད་རྫས་རྣམས་སྟོང་པར་སྦྱངས། སྟོང་པའི་ངང་ལས་ཨ་ལས་ཡེ་ཤེས་
ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་བསྲེག་རྫས་དང་། མཆོད་རྫས་རྣམས་དྭངས་ཤིང་ཐོགས་པ་མེད་པ་ལྷ་མཉེས་
པ་དང་། སོ་སོའི་ལས་སྒྲུབ་པའི་ནུས་པ་དང་ལྡན་པར་གྱུར་པར་བསམས་ལ། ཨོཾ་ཨཱཿཧཱུྃ་སྭཱ་ཧཱས་ཡམ་ཤིང་། ཨོཾ་ཤྲཱི་སྭཱ་ཧཱས་མར། ཨོཾ་ཛཱི་སཱ་ཧཱས་འཐུ། ཨོཾ་སྭ་སྭཱ་ཧཱས་རྫས་ཐམས་ཅད་བཀུ། 
ཨོ་ཀུ་རུ་ཀུ་རུ་སྭཱ་ཧཱས་རྫས་ཐམས་ཅད་སྦྱངས། ཨོཾ་བཛྲ་ཨརྒྷཾ་ཨཱཿཧཱུྃ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཧཱུྃ་ནས་ཤཔྟའི་བར་དང་། གཎྜེ་ར་ཎི་ཏ་སོགས་རོལ་ཆེན་བཅས་ཀྱིས་བྱིན་བརླབ་བོ། །
བཞི་པ་ཐབ་ཁུང་མངོན་པར་འདུ་བྱ་བ་ནི། ཐབ་སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་བྱུང་བའི་དྲག་པོའི་ཐབ་ཁུང་
ནག་པོ་ཟུར་གསུམ་པ། རྒྱུར་སོར་ཉི་ཤུ། ཟབས་སུ་སོར་བཅུ་པ། ཁ་ཁྱེར་དང་མུ་རན་སོར་གསུམ་པ། ཁ་ཁྱེར་ལ་རྡོ་རྗེ་རྩེ་གསུམ་པ་རྭ་གདེངས་པས་མཚན་པ།

ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ། དེའི་ཕྱི་རོལ་དུ་སྟེགས་བུ་གྲུ་བཞི་པའི་གྲྭ་བཞིར་ཟླ་ཕྱེད་རྡོ་རྗེས་མཚན་པ་བྲིས་པ་དང་གཉིས་སུ་མེད་པར་གྱུར་ཅེས་བརྗོད་ལ།
ལྔ་པ་འཇིག་རྟེན་པའི་མེ་ལྷ་མཆོད་པ་ནི། མེ་འབར་བའི་དབུས་སུ་པཾ་ལས་པདྨ་དང་རྃ་ལས་ཉི་མའི་དཀྱིལ་འཁོར་གྱི་སྟེང་དུ་རྃ་ལས་བགྲང་ཕྲེང་རྃ་གྱིས་མཚན་པ་ལས་འོད་འཕྲོས་འདུས་
ཡོངས་སུ་གྱུར་པ་ལས་མེ་ལྷ་ར་སྐྱེས་ལ་ཞོན་པ། ཞལ་གཅིག་ཕྱག་གཉིས་པ། གཡས་བགྲང་ཕྲེང་། གཡོན་སྤྱི་བླུགས་འཛིན་པ། ལུས་པོ་མེའི་རང་བཞིན་དམར་པོ། །
ཞལ་གྱི་དཀྱིལ་འཁོར་ནག་པོ་ལས་འོད་ཟེར་ནག་པོ་འཕྲོ་བ། གསུས་ཁྱིམ་ཆེ་བ། རལ་པའི་ཐོར་ཚུགས་ཅན། ཨག་ཚོམ་འཕྱང་བ། དྲང་སྲོང་གི་ཚོགས་ཀྱིས་བསྐོར་།
བ་དེའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་ཤར་ལྷོ་ནས་མེ་ལྷ་དྲང་སྲོང་གི་ཚོགས་ཀྱིས་བསྐོར་བར་
ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་། ལག་པ་གཉིས་ཀྱི་མཐེ་བོང་གུང་མོའི་རྩ་བར་གཞག །མཛུབ་མོས་གུང་མོའི་རྒྱབ་ནས་བཀབ་པ་དབྱུ་གུ་རྩེ་གསུམ་པའི་ཕྱག་རྒྱ་རྣ་བའི་དྲུང་དུ་གཡབ་ཅིང་། ཚུར་སྤྱོན་ཚུར་སྤྱོན་

༄༅། །འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །སྲེག་བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨག་ཡེ་ཨེ་ཧྱེ་ཧི་ཞེས་
པས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ་ཞེས་བརྗོད་ལ་པདྨའི་གདན་ལ་བཞུགས་པར་བསམ། ཨོཾ་ཨརྒྷཾ་ཨཱཿཧཱུྃ། ཨོཾ་པཱདྱཾ་ཨཱཿཧཱུྃ། ཞེས་ཕྱག་རྒྱ་དང་བཅས་པས་ཆུ་གཉིས་ཕུལ་ལ། ཛཿཧཱུྃ་བྃ་
ཧོཿཞེས་བརྗོད་ལ་ཐབ་དབུས་ཀྱི་དམ་ཚིག་པ་ལ་བསྟིམ། སླར་ཡང་རང་གི་སྙིང་གའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་
ཛཿ ཞེས་དང་། རྡོ་རྗེ་བསྡུ་བའི་ཕྱག་རྒྱས་དབང་ལྷ་སྤྱན་དྲངས་ལ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས། དེ་
བཞིན་གཤེགས་པ་རྣམས་ཀྱིས་བུམ་པའི་ཆུས་སྤྱི་བོ་ནས་དབང་བསྐུར་བས་སྐུ་གང་། དྲི་མ་དག །ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསམ། དེ་ནས་
ཨོཾ་ཨགྣ་ཡེ་ས་པ་རི་ཝཱ་ར་ཞེས་པའི་མཚན་སྔགས་རེ་རེ་མགོར་སྦྱར་བའི་ཉེར་སྤྱོད་དང་། གནྡྷེ་ར་ཎི་ཏ་སོགས་རོལ་མོ་དང་བཅས་པས་མཆོད། མཚན་སྔགས་ཀྱི་མཐར་ཨོཾ་ཨཱཿཧཱུྃ་ཞེས་པས་ནང་མཆོད་དང་། རྡོ་རྗེ་དྲིལ་བུ་འཛིན་

པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཌ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཇིགས་
བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད། དེ་ནས་ཀུ་ཤའི་ཆུན་པོ་བརྒྱད་བསང་སྦྱངས། སྟོང་པའི་ངང་ལས་ཧཱུྃ་ལས་བྱུང་བའི་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་དྭངས་
ཤིང་ཐོགས་པ་མེད་པ་ཐབ་དང་ཡོ་བྱད་རྣམས་ཀྱི་འབགས་པ་དང་མ་དག་པ་སེལ་བའི་ནུས་པ་ལྡན་པར་གྱུར་བར་བསམས་ཏེ། ཨོ། ཀུ་ཤ་འདི་ནི་བཟང་ཞིང་དགེ །ས་ལས་
སྐྱེས་པའི་སྙིང་པོ་མཆོག །ཚངས་པ་ཡི་ནི་དག་བྱེད་ཡིན། །དཀོན་མཆོག་གསུམ་གྱི་དག་བྱེད་དེ། །དེས་བདག་ལ་གེགས་མེད་ཅིང་ཞི་བར་མཛོད་ཅིག །ཨོཾ་བཛྲ་སཏཱ་
ཨ༑ ཞེས་བརྗོད་དེ་ཐབ་ཀྱི་མདུན་ནས་གཡས་སྐོར་གྱི་རིམ་པས་ཕྱོགས་མཚམས་བརྒྱད་དུ་རྩེ་མོ་གཡས་སྐོར་དུ་དགྲམ་མོ། །དེ་ནས་གཟར་བུ་གཉིས་ཁྲོ་བོའི་ཁུ་ཚུར་གྱི་ཕྱག་རྒྱས་བཟུང་སྟེ། མེ་ལྷའི་ཞལ་ཅུང་ཟད་གདངས་པའི་
ལྗགས་ཧཱུྃ་ལས་སྐྱེས་པའི་རྡོ་རྗེ་ཧཱུྃ་གིས་མཚན་པ་ལ་རྃ་དང་། དགང་བླུགས་ཀྱི་གཟར་བུའི་ཁ་ལའང་རྃ་གྱིས་མཚན་པར་བསམས་ཏེ། ཨོཾ་ཨག་ཡེ་སྭཱ་ཧཱ་ཞེས་ལན་བདུན་བརྗོད་ཅིང།

༄༅། །མར་བླུགས་གཟར་བདུན་གྱིས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་པྱཱ་དཱི་པྱ་མ་ཧཱ་ཤྲི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བརྗོད་དེ་གཟར་བུ་གཉིས་ཁ་སྦྱར་ལ། །མེ་ལྷའི་ཞལ་དུ་
ཕུལ་བར་བསམ་མོ། །དེ་ལྟ་བུ་ལན་གསུམ་གྱིས་བྱོན་ཟན་ཕུལ་ལ། བར་དེར་མེ་པྲ་བརྟགས་ཏེ་ངན་ན་ཧཱུྃ་ཞེས་བརྗོད་ཅིང་བསང་ཆུས་ཕྱོགས་ཀུན་ཏུ་གཏོར་ཏེ་བགེགས་བསལ། ཨོཾ་བཛྲ་པུཥྤེ་སོགས་ཉེར་སྤྱོད་ལྔས་མཆོད་ལ། དེ་ནས་
བསྲེག་རྫས་རྣམས་རིམ་བཞིན་འབུལ་དགོས་པས། ཐོག་མར་རྫས་རྣམས་ལག་པ་གཡས་པས་བཟུང་ལ་གཡོན་པའི་མཐེབ་སྲིན་གྱིས་སྟེང་ནས་བླང་ཞིང་ཅུང་ཟད་བསྐོར་ཏེ་མཆོག་སྦྱིན་གྱི་ཕྱག་རྒྱས་དབུལ། དེ་ཡང་ཡམ་ཤིང་བྱང་ཆུབ་ཀྱི་ཤིང་དུ་མོས་
ཏེ༑ ཨོཾ་ཨགྣ་ལྷ་སྔགས་ཡེ་སྭཱ་ཧཱ། ཨོཾ་བོ་དྷི རྫས་སྔགས བྲྀཀྵཱཡ། བསྟན་པ་དང་ལས་སྔགས་རྣལ་འབྱོར་པ་དང་། སྦྱིན་པའི་བདག་པོ་རྣམས་ལ་གནོད་ཅིང་འཚེ་བའི་གདོན་
བགེགས་ལོག་འདྲེན་ཐམས་ཅད་མཱ་ར་ཡ་ཕཊ྄། ཅེས་ཚར་གཅིག་དང་། ཨོཾ་བོ་དྷི་བྲྀཀྵཱ་ཡ་སྭཱ་ཧཱ་ལན་ལྔ། ཡང་ལྷ་སྔགས་རྫས་སྔགས་ལས་སྔགས་སྤེལ་བ་ཚར་གཅིག་བཅས་ཁྱོན་བདུན་ནམ་ཉེར་གཅིག་སོགས་འབུལ་
ནའང་དེས་རིགས་འགྲེ། སྤེལ་ཚིག་ནི་བཤད་མ་ཐག་པ་ལྟར་ཡིན་པས། འོག་མ་རྣམས་ལའང་རིགས་འགྲེ་བྱས་པས། ཨོ་ཨགྣ་ཡེ་སྭཱ་ཧཱས་མར་དང་། ཡང་ཨོཾ་ཨགྣ་ཡེ་སྭཱ་ཧཱས་ཁྱད་པར་གྱི་རྫས་དང་། ཨོཾ་སརྦ་པཱ་པཾ་ད་ཧ་

ན་བཛྲ་ཡ་སྭཱ་ཧཱས་ཏིལ། ཨོཾ་སརྦ་སཾ་པ་དེ་སྭཱ་ཧཱས་ཟས་མཆོག །ཨོཾ་བཛྲ་བི་ཛཱ་ཡ་སྭཱ་ཧཱས་སོ་བ། ཨོཾ་བཛྲ་པུཥྚ་ཡེ་སྭཱ་ཧཱས་འབྲས། ཨོཾ་མ་ཧཱ་བེ་གཱ་ཡ་སྭཱ་ཧཱས་ནས་དང་། ཨོཾ་བཛྲ་གྷསྨ་རཱ་ཡ་
སྭཱ་ཧཱས་གྲོ་དང་། ༀ་མ་ཧཱ་བ་ལཱ་ཡ་སྭཱ་ཧཱས་སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དུཪྺ་དང་། ཨོ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱས་ཀུ་ཤ་རྣམས་ཕུལ་ལ་སྡེ་ཚན་རེ་རེའི་གོང་འོག་ཏུ། ལྷ་སྔགས། རྫས་སྔགས།
ལས་སྔགས་སོགས་སྦྱོར་ཚུལ་གོང་ལྟར་ཤེས་པར་བྱའོ། །དེ་ལྟར་མེ་ལྷ་ལ་བསྲེག་རྫས་ཇི་ཙམ་འབྱོར་པ་ཕུལ་བའི་མཐར་མཆོད་བསྟོད་བྱས་ལ། ཡང་གོང་བཞིན། ཨོཾ་ཨརྒྱུ་སོགས་ཀྱིས་ཆུ་གཉིས་དབུལ། མར་བླུགས་གཟར་གང་ཐབ་ཏུ་
བླུགས་ཏེ། ཨོཾ་བཛྲ་ཛྭ་ལ་རྃ་ཞེས་བརྗོད་ལ། མེ་ལྷ་འབར་བའི་རྣམ་པར་གྱུར་པར་བསམ་མོ། །དྲུག་པ་འདས་པའི་མེ་ལྷ་མཆོད་པ་ནི། མེ་འབར་བའི་དབུས་སུ་དྲི་མ་མེད་པའི་ཧཱུྃ་ཡིག་ཡོངས་སུ་
གྱུར་པ་ལས་ཞེས་པ་ནས། ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའི་བར་སྒྲུབ་ཐབས་བཞིན་དང་། རབ་ཏུ་ཁྲོས་པའི་སྐུ་ལས་མདངས་དང་འོད་ཟེར་ནག་པོ་འཕྲོ་བ།
དེའི་དཔྲལ་བར་ཨོཾ་སོགས་ནས། ས་མཱ་ཛཞེས་པའི་བར་སྒྲུབ་ཐབས་བཞིན་ལ་རྡོ་རྗེ་བསྡུ་བའི་ཕྱག་རྒྱ་བཅས་བྱ། སྤོས་དང་བཅས་པའི་རྡོར་དྲིལ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་། །

༄༅། །ཞེས་སོགས་ཀྱི་མཐར། ཨོ་བྷ་ཏ་ཌཱ་མ་ར་ས་པ་རི་ཝཱ་ར་ཨེ་ཧྱེ་ཧིས་སྤྱན་དྲངས་ལ། ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨརྒྷཾསོགས་ཀྱིས་མཆོད། ཛཿཧཱུྃ་བྃ་ཧོཿས་གཉིས་སུ་མེད་པར་
ཐིམ༔ སླར་ཡང་ཐུགས་ཀའི་ཧཱུྃ་ལས་སོགས་དབང་ལྷ་སྤྱན་འདྲེན་སྒྲུབ་ཐབས་བཞིན་ལས། ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསམ་མོ། །ལྷ་དེ་ཉིད་ཤིན་ཏུ་ཁྲོ་
ཞིང་འོད་ཟེར་ནག་པོ་སྤྲོ་བསྡུའི་སྒོ་ནས་བསྟན་འགྲོ་ལ་གནོད་པའི་གདུག་པ་ཅན་ཐམས་ཅད་ཚར་གཅོད་པའི་ལས་མཛད་པར་བསམས་ལ། སླར་ཡང་ཧཱུྃ་ཞེས་བརྗོད་ཅིང་ཐབ་དང་། ཡོ་བྱད་ཐམས་
ཅད་ལ་བསང་ཆུས་གཏོར་ཏེ་མི་གཙང་བ་དང་ཉེས་པ་ཐམས་ཅད་དག་པར་བསམ་མོ། །དེ་ནས་གཟར་བུ་གཉིས་བླངས་ཏེ་ལྷའི་ཞལ་ཅུང་ཟད་གདངས་པར་བསམ་པ་སོགས་སྔར་ལྟར་གསལ་གཏབ་སྟེ། ཧཱུྃ་བཛྲ་
ཕཊ྄་ཅེས་ཚར་ཁ་ཤས་བརྗོད། དེ་ནས་ཨོཾ་ཨགྣ་ཡེ་སྭཱ་ཧཱ་ཞེས་པ་བདུན་གྱིས་བླུགས་གཟར་གྱིས་མར་བླུགས་པས་དགང་གཟར་བཀང་ལ་མཐར། ཨོཾ་ཨགྣ་ཡེ་ཨཱ་དཱི་པྱཱ་དཱི་པྱ་ཞེས་སོགས་ཀྱི་མཐར། བསྟན་པ་དང་།
སེམས་ཅན་དང་། རྣལ་འབྱོར་པ་དང་། སྦྱིན་པའི་བདག་པོ་རྣམས་ལ་གནོད་ཅིང་འཚེ་བའི་གདོན་བགེགས་ལོག་འདྲེན་ཐམས་ཅད་མཱ་ར་ཡ་ཕཊ྄། ཅེས་བརྗོད་དེ་གཟར་བུ་གཉིས་

ཁ་སྦྱར་ཏེ་ལྷའི་ཞལ་དུ་ཕུལ་བར་བསམ། དེ་ལྟ་བུ་ལ་སོགས་པས་བྱོན་སྐྱེམས་ཕུལ་ལ། དེ་ནས་ཨོཾ་བྷ་ཏ་ཌཱ་མ་ར་ས་པ་རི་ཝཱ་ར་ཨརྒྷཾ་སོགས་མཚན་སྔགས་རེ་རེ་བཞིན་སྦྱར་བའི་ཉེར་སྤྱོད་རོལ་མོ་དང་བཅས་པས་མཆོད། མཚན་
སྔགས་སྔོན་འགྲོའི་ཨོཾ་ཨཱཿཧཱུྃ་གིས་ནང་མཆོད་དབུལ། དཔལ་ཆེན་ནམ་མཁའི་སོགས་བློ་ཀ་གཉིས་ཀྱིས་བསྟོད། དེ་ནས་ཡམ་ཤིང་སྔར་བཞིན་བཟུང་སྟེ། ཧཱུྃ་བཛྲ ལྷ་སྔགས ཕཊ྄། ཚར་གསུམ་ཙམ་དང་། ཨོཾ་
བསྟན་པ་ལས་སྔགས དང་སེམས་ཅན་སོགས་ཚར་གཅིག་དབུལ། དེ་བཞིན་དུ་རྫས་གཞན་མ་རྣམས་ལ་ཡང་རིགས་འགྲེས་ཏེ་ཤེས་པར་བྱའོ། །གྲངས་ནི་རྫས་དམངས་མ་རྣམས་དྲུག་
ཅུ་རེ་དང་། ལྷ་སྔགས་དང་ཁྱད་པར་གྱི་རྫས་ཤ་ཁྲག་དུག་སྣ་དང་བཅས་སྟོང་ལ་སོགས་ཅི་ནུས་འབུལ་བ་མ་གཏོགས་འདྲ་ཞིང་། སྒྲུབ་གཡོག་གཅིག་གིས་གྲངས་བཟུང་ལ། མེ་རྒྱུན་མ་ཆད་ཙམ་གྱི་བུད་ཤིང་ཡང་གཞུག་གོ །དེ་ཡང་ཡམ་ཤིང་ནི་མེ་
འོད་འབར་བ་ལ། ཞུ་བའི་རྫས་རྣམས་ནི་ལྷའི་ཞལ་དུ། གོང་བུའི་རྫས་རྣམས་ནི་ཕྱག་ཏུ། ཀུ་ཤ་ནི་དབུའི་གཙུག་ཏོར་ལ་ཕུལ་བར་བསམ་མོ། །བསྲེག་རྫས་རྣམས་རྫོགས་པ་དང་། གོང་བྱོན་སྐྱེམས་ཀྱི་སྐབས་སུ་བཤད་པ་ལྟར་མར་དགང་
གཟར་གསུམ་དབུལ། དེ་ནས་མཆོད་པ་རྣམས་ཁ་གསོས་ལ་བྱིན་གྱིས་བརླབས་ཏེ། ཕྱི་མཆོད་རྣམས། དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །ཞེས་དང་། ཞབས་བསིལ་

༄༅། །འདི་ཟེར་ནས་འདོན་པ་བསྒྱུར་བ་མ་གཏོགས་གཞན་ཀྱེ་རྡོར་ལྟར་བྱ་བའམ། འཇིག་རྟེན་ཁམས་ནི་དཔག་མེད་ན་སོགས་སམ། བསྡུ་ན་སྔགས་མཆོད་རྐྱང་པས་ཀྱང་རུང་ངོ་། །གོང་བཞིན་ནང་མཆོད་བསྟོད་པ་
དང་བཅས་པ་བྱ། དེ་ནས་གཏོར་མ་དང་པོ་ལ་ཆབ་ཀྱིས་བྲན་ཏེ། ཨ་མྲྀ་ཏེས་བསང་། སྭ་བྷ་ཝས་སྦྱངས། སྟོང་པའི་ངང་ལས་ཨ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བའི་ནང་དུ་གཏོར་མ་
ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱི་བྱིན་གྱིས་བརླབས་ལ། །མཚན་སྔགས་སྔོན་འགྲོའི་
ཨ་ཀཱ་རོ་བཏགས་པ་ལན་གསུམ་སོགས་ཀྱིས་དབུལ། མཚན་སྔགས་སྔོན་འགྲོའི་ཕྱི་ནང་གི་མཆོད་པ་དང་བསྟོད་པ་བཅས་ཀྱི་མཐར། མཆོད་སྦྱིན་གཏོར་མ་འདི་བཞེས་ལ་སོགས་ནས། ཡིད་ལ་འདོད་པ་ཀུན་
འགྲུབ་ཤོག་གི་བར་བྱ། མཐར་ཐལ་མོ་སྦྱར་ཏེ། མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། བདག་ཅག་དཔོན་སློབ་ཡོན་
མཆོད་འཁོར་དང་བཅས་པ་དང་བསྟན་པ་དང་སེམས་ཅན་ལ་གནོད་པར་བྱེད་པའི་དགྲ་བགེགས་གདུག་པ་ཅན་ཐམས་ཅད་ཚར་གཅོད་པར་མཛད་དུ་གསོལ། ཞེས་སོགས་རང་གི་

ཡིད་ལ་གང་འདོད་པའི་དོན་གསོལ་བ་བཏབ་ལ་སྐབས་འདིར་ཡི་གེ་བརྒྱ་པ་ཅི་ནུས་བཟླས་པའི་མཐར། མ་འབྱོར་པ་དང་ཉམས་པ་དང་། ཞེས་སོགས་དང་། བདག་ཅག་ལས་དང་པོ་པའི་རྟེན་གྱི་གང་ཟག་ཏུ་
གྱུར་པས་སེམས་སྒྲིབ་པ་དང་ལྡན་པའི་དབང་གིས་ཏིང་ངེ་འཛིན་མི་གསལ་བ་དང་། བྱིང་བ་དང་རྒོད་པའི་དབང་གིས་ཆོ་ག་ལྷག་ཆད་དུ་གྱུར་པ་ཐམས་ཅད་བཟོད་པར་མཛད་
དུ་གསོལ། ཨོ། ཁྱེད་ཀྱིས་སེམས་ཅན་དོན་ཀུན་མཛད། ཅེས་སོགས་ཀྱི་མཐར། ཨོཾ་ཨཱཿཧཱུྃ་བཛྲ་མུཞེས་དང་། མཐེབ་སྲིན་གྱི་སེ་གོལ་གྱི་སྒྲས། ཡེ་ཤེས་པ་རང་བཞིན་གྱི་གནས་སུ་
གཤེགས་པར་བསམ། སྲིན་ལག་གིས་ཐབ་ཀྱི་དབུས་ནས་ཐལ་བ་ཅུང་ཟད་བླངས་ལ་དཔྲལ་བར་བསྐུས་ཏེ། དམ་ཚིག་པ་རང་ལ་ཐིམ་པར་བསམ་མོ། །གསུམ་པ་རྗེས་ལ། སྔར་གྱི་ཞི་བ་ལྟར་དྲུག་ལས། དང་པོ་མེ་ལྷ་ལྷག་
མས་མཆོད་པ་ནི། ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུག །ཨོཾ་བཛྲ་ཛྭ་ལ་རྃ་ཞེས་བརྗོད་དེ། མེ་ལྷ་ཞལ་ཕྱག་གི་རྣམ་པ་ཅན་དུ་གྱུར་པར་བསམས་ལ། བསྲེག་རྫས་རྣམས་ཀྱི་
ལྷག་མ་བདུན་ནམ་བཅུ་གཅིག་ལ་སོགས་པ་ཅི་འབྱོར་ཕུལ་མཐར། བྱོན་ཟན་གྱི་སྐབས་ལྟར། མར་དགང་བླུགས་གསུམ་གང་བའི་སྦྱིན་སྲེག་ཏུ་དབུལ། ཡོན་བདག་ལ་སོགས་པའི་དོན་དུ་བྱེད་པའི་ཚེ་སྤྲོ་ན། དེའི་ལག་པ་གཡས་པའི་མཐེ་བོང་

༄༅། །དགང་གཟར་དང་ལྷན་ཅིག་ཏུ་བཟུང་ལ་གང་བའི་སྦྱིན་སྲེག་ལན་གསུམ་ཕུལ་བའི་མཐར། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་དང་བསྟན་པ་དང་སེམས་ཅན་ལ་
གནོད་པའི་གདུག་པ་ཅན་ཐམས་ཅད་ཚར་གཅོད་པར་མཛད་དུ་གསོལ། ཞེས་བདུན་ཚན་གསུམ་པོ་རེ་རེའི་མཐར་བྱའོ། །གཉིས་པ་ནི། གཏོར་མ་གཉིས་པ་དེ་ཉིད་ལ་ཆབ་བྲན་ཏེ་བསང་སྦྱངས། སྟོང་པའི་
ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པའི་མཐུ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་
ཞེས་ལན་གསུམ་ལ་སོགས་པས་བྱིན་གྱིས་བརླབ། ལག་གཡས་མཆོག་སྦྱིན་གྱི་ཕྱག་རྒྱ་བྱས་ཏེ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁྃ་ཞེས་སོགས་གསུམ་མམ་ལྔས་དབུལ། མཐར་མཚན་སྔགས་སྔོན་འགྲོའི་ཕྱི་ནང་གི་
མཆོད་པ་དང་། འཇིག་རྟེན་དབང་ཕྱུག་སོགས་ཀྱི་བསྟོད་པ་བློ་ཀ་གཅིག་གི་མཐར། སྤྲོ་ན། ཚངས་པ་འཇིག་རྟེན་མགོན་གྱི་སྲས་སོགས་གོང་ཞི་བའི་སྦྱིན་སྲེག་ནང་ལྟར་གྱིས་བསྟོད་དོ། །གསུམ་པ་རྗེས་ནི། དྲང་
སྲོང་ཆེན་པོ་འཁོར་དང་བཅས་པ་ཁྱེད་རྣམས་ཀྱིས་བསྟན་པ་དང་སེམས་ཅན་ལ་གནོད་པའི་དགྲ་བགེགས་ཐམས་ཅད་ཚར་གཅོད་པར་མཛད་དུ་གསོལ། ཞེས་འདོད་དོན་གསོལ་ལ།

བཞི་པ་དང་ལྔ་པ་གོ་རིམ་ཅུང་ཟད་ཁ་བསྒྱུར་ལ། ཡི་གེ་༤བརྒྱ་པ་ལན་གསུམ་གྱིས་ལྷག་ཆད་ཁ་བསྐང་། ཨོ་ཨརྒྷཾ་ཨཱཿཧཱུྃ། ཨོཾ་པཱདྱཾ་ཨཱཿཧཱུྃ་གིས་མཆོད་ཡོན་དང་། ཞབས་བསིལ་ཕུལ་ལ། བདག་༤གི་དོན་དང་གཞན་
གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། ཇི་བཞིན་དུས་སུ་སླར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབས། །ཨོཾ་ཨགྣ་ཡེ་གཙྪ་ཞེས་དང་། དབྱུ་གུ་
རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་གནས་སུ་གཤེགས། དམ་ཚིག་པ་རང་ལ་ཐིམ་པར་བསམ་མོ། །དེ་ནས་རང་གི་དཔྲལ་བར་ཨོ་སོགས་གནས་གསུམ་བསྲུངས་ཏེ། བསྔོ་སྨོན་
དང་བཀྲ་ཤིས་ཅི་ཤེས་བྱའོ། །དྲུག་པ་ནི། མཆོག་གི་དངོས་གྲུབ་སྒྲུབ་པ་ཡིན་ན་མེ་མ་ཤིའི་བར་དུ་མི་བསྒུལ། ཤི་བ་དང་གཞན་རེག་ཏུ་མི་གཞུག་པར་རང་གིས་ཕྱགས་ལ་གནས་དབེན་པར་བསྐྱལ། ཐུན་མོང་གི་དངོས་གྲུབ་ཙམ་ལ་འཕྲལ་དུ་
ཕྱགས་ལ་ཐབ་ཀྱི་ཤུལ་དང་། ཉེ་འཁོར་ཐམས་ཅད་དུ་དུག་ཆུས་བྱུགས་ཏེ་མེ་ཏོག་ལ་སོགས་པ་གཏོར་ལ་བཀྲ་ཤིས་པར་བྱའོ། །སྨྲས་པ། བསྟན་དང་འགྲོ་ལ་འཁུ་བའི་གནོད་བྱེད་ཚོགས། །མ་ལུས་ཐལ་བར་རློག་བྱེད་དྲག་པོའི་མེའི། །སྲེག་
བླུགས་ཆོ་གའི་ཚུལ་དེ་བྲིས་པའི་དགེས། །ནག་ཕྱོགས་མཐའ་དག་རྩད་ནས་འཇོམས་གྱུར་ཅིག །རབ་འབྱམས་རྒྱལ་ཀུན་གསང་བའི་མཛོད་འཛིན་པ། །རབ་འབར་ཁྲོ་བོའི་དབང་ཕྱུག་བགེགས་ཀྱི་དགྲ། །རབ་འཇིགས་འབྱུང་པོའི་བདག་པོ་མིག་

༄༅། །སྨན་མདོག །རབ་མཆོག་ལྷག་པའི་ལྷ་ཁྱོད་གཏན་གྱི་སྐྱབས། །མཚན་ཙམ་དྲན་པའི་མོད་ལ་བར་ཆད་ཀྱི། །དཔུང་ཚོགས་གཅིག་ཅར་འཇོམས་པའི་རྣམ་འཕྲུལ་འདིས། །ཞོ་འཐུང་མཚོན་ཆའི་དཔལ་དྲན་ལྷ་མིན་མོའི། །
མངལ་ལྷུང་ཚུལ་དེར་མཚར་འཛིན་བྱིས་པའི་བློ། །གང་ཐུགས་ཉེ་བའི་གསང་སྔགས་བསྙེན་པའི་ཚུལ། །མཐར་ཕྱིན་རྣལ་འབྱོར་མཁའ་ལྡིང་སྔོན་སྐྱེས་མས། །རབ་བསྲུབས་ཕྲིན་ལས་རྣམ་བཞིའི་འོད་སྟོང་ཅན། །བསྟན་འགྲོའི་ཕན་བདེའི་ཆུ་སྐྱེས་
བཞད་ལ་སྤྲོ། །ཆེས་དཀར་ལྷག་བསམ་དབྱུ་གུས་ལེགས་བསྐུལ་བའི། །ལེགས་བཤད་འཆི་མེད་ལྷ་ཡི་དུནྡྲ་བྷི༔ བློ་ལྡན་ལེགས་བྲིས་ཚོགས་ཀྱི་དགའ་སྟོན་དུ། །ལྡིར་བའི་ཚུལ་འདི་དམ་པའི་དྲིན་ལས་ཅི། །དེ་ལྟ་ནའང་རྨོངས་ཆེན་མུན་པའི་
རྒྱས༑ །ཆེས་ཕྲའི་བློ་ཡི་ཡན་ལག་དམ་བཅིངས་པས། །མ་རྟོགས་ལོག་རྟོག་ཐེ་ཚོམ་མདུད་པའི་གནད། །འགྲོལ་བར་མ་ནུས་མཁས་པའི་ཚོགས་ལ་བཤགས། །འདིར་བརྟེན་ཐོབ་པའི་དགེ་ཚོགས་པཀྵུའི་ཀླུང་། །དུས་གསུམ་བསགས་པའི་
ལེགས་བྱས་བྱེ་མ་དང་། །ཆབ་ཅིག་ཀུན་མཁྱེན་རྣམ་པར་མི་རྟོག་པའི། །ཡེ་ཤེས་རྒྱ་མཚོའི་ཀློང་དེར་ཐིམ་གྱུར་ཅིག །ཅེས་དཔལ་ལྡན་གསང་བདག་འབྱུང་བོ་འདུལ་བྱེད་ཀྱི་ལས་བཞིའི་སྦྱིན་སྲེག་འདི་ལྟ་བུ་ཞིག་སྔར་ནས་འབྲི་འདུན་ཡོད་ཀྱང་འདི་
རིགས་རུང་མིན་མ་ཤེས་པར་བརྟེན། འབྲི་བའི་རྔོ་མ་ཐོགས་ཏེ་རེ་ཞིག་ལུས་པར་ཉེ་ཆར་ཞིབ་ཏུ་བརྟགས་ཚེ་ལྷ་འདི་ཉིད་ཀྱེ་རྡོ་རྗེའི་ཐུན་མོང་མ་ཡིན་པའི་བཤད་རྒྱུད་རྡོ་རྗེ་གུར་གྱི་ལེའུ་བཅོ་ལྔ་པ་སོགས་རྒྱུད་སྡེ་གོང་འོག་མང་པོ་ནས་བསྟན་པའི་ཕྱིར།

དེས་ན་ཀྱེ་རྡོ་རྗེའི་རྒྱུད་ནས་བཤད་པའི་ལས་སྒྲུབ་ཚུལ་དག་འདི་ལ་སྦྱར་ཡང་མི་འགལ་བར་སེམས་ཏེ་རང་འདྲའི་བློ་དམན་ཀུན་ལ་ཕན་ཕྱིར་དྲིན་ཅན་བླ་མ་ཁྱབ་བདག་འཁོར་ལོའི་མགོན་པོ་སྐུ་དྲིན་མཚུངས་པ་མ་མཆིས་པ་རྣམས་ཀྱི་ཞབས་རྡུལ་སྤྱི་བོར་
འཛིན་པའི་རྨོངས་རྟུལ་འདུ་གསུམ་པ་གཟིམས་འོག་སྤྲུལ་མིང་བྱམས་པ་ངག་དབང་བསྟན་འཛིན་ཕྲིན་ལས་ཀྱིས་ལྕགས་ལུག་གྲོ་བཞིན་ཟླ་ནང་དུ་བསྒྲིགས་པའི་ཡི་གེ་པ་ནི་ཉེ་གནས་རབ་མིང་རྒན་བུ་བསྟན་རབ་ཀྱིས་འབད་དེ་བྲིས་པ་དགེ་ལེགས་སུ་གྱུར་
ཅིག །སླར་ཡང་བསྟན་བཅོས་འདིའི་རྩོམ་གཞི་ངོར་ཆེན་དཀོན་མཆོག་ལྷུན་གྲུབ་ཀྱིས་མཛད་པའི་ཀྱེ་རྡོར་ཞི་བའི་སྦྱིན་སྲེག་དང་། ཐར་རྩེ་པཎ་ཆེན་གྱི་ལས་ཕྱི་མ་གསུམ་གྱི་ལག་ལེན་སོགས་ལ་བརྟེན་ནས་དག་པར་བགྱིས་ཤིང་། ཉེར་མཁོའི་
གསལ་བྱེད་ཅུང་ཟད་ཀྱང་བསྣན་ནས་བྲིས་པ་མངྒ་ལཾ།། ། ། སྭ་སྟི། གོང་གི་སྦྱིན་སྲེག་འདི་ནི་རྒྱུད་སྡེ་བཞི་ལས་གསུངས་པའི་ལྷག་པའི་ལྷ་ཕལ་མོ་ཆེར་སྦྱར་དུ་རུང་བས་དམིགས་བསལ་གྱི་ཁྱད་ཆོས་ཁ་བསྒྱུར་ཚུལ་ཅུང་ཟད་འབྲི་ན།
སྦྱོར་བའི་སྐབས། ཐབ་ཀྱི་དབུས་སུ་ལྷའི་བསྐྱེད་ཆོག་དང་མཐུན་པར་པད་འདབ་རིམ་ཅན་དང་། འཁོར་ལོ་དང་། ཆོས་འབྱུང་དང་། གཞལ་ཡས་ཁང་སོགས་གང་དགོས་ཀྱི་ཐིག་ལག་ལེན་བཞིན་གདབ། ལྷ་གྲངས་གང་ཡོད་ཀྱི་ཕྱག་མཚན་
ནམ་སྐུ་མདོག་དང་མཐུན་པའི་ཚོན་ཕུང་ལྷ་གནས་མ་འཆོལ་བར་དཀོད་པའི་གཙོ་བོའི་ཞལ་རང་ལ་བསྟན། མཆོད་རྫས་ཆུ་གཉིས་དང་། གསུམ་དང་། བཞི་སོགས་སྔོན་དུ་འགྲོ་བ་གང་ཡིན་རང་གཞུང་ལྟར་བཤམ། དངོས་གཞིའི་སྐབས། །

༄༅། །བདག་གི་རྣལ་འབྱོར་ལྷ་སོ་སོའི་བདག་བསྐྱེད་བཟླས་པ་བསྡུ་བའི་བར་བྱ། མེ་སྤར་དུས་ལྷ་སྔགས་ལ་ཛྭ་ལ་རྃ་གདགས། བསང་ཆུ་རང་རང་གི་ལས་ཀྱི་ལྷ་དམིགས་བསལ་ཡོད་ན་དེའི་སྔགས་ཀྱིས་བརླབ་པའམ། སྤྱིར་བཏང་
ལ༑ ཨ་མྲྀ་ཏེས་ཀྱང་རུང་། མཆོད་རྫས་བྱིན་རླབས་ཀྱི་སྔགས་དང་། འདས་མ་འདས་ཀྱི་མེ་ལྷར་གནས་གསུམ་བྱིན་རླབས་ཙམ་མམ། སྐྱེ་མཆེད་བྱིན་རླབས་དང་། གོ་ཆ་དགོད་པ་སོགས་རང་གཞུང་དང་བསྟུན། འདས་པའི་མེ་ལྷ་
བདག་བསྐྱེད་ལ་རང་གི་སེམས་ཉིད་དང། རང་ཉིད་སོགས་ཀྱི་ཚིག་དོར་ཞིང་། བདག་ལ་མངོན་པར་དབང་བསྐུར་བ་ཞེས་པའི་ཚབ་ཏུ་འདི་ལ་ཞེས་བསྒྱུར་ནས་ཡན་ལག་བཞི་རྫོགས་སམ། སྐད་ཅིག་དྲན་རྫོགས་སོགས་རང་
གཞུང་ལྟར་བསྐྱེད། སྤྱན་འདྲེན་སྐབས་མཚན་སྔགས་དང་། གོང་འོག་གི་ལྷ་སྔགས་དང་། མཆོད་བསྟོད་གཏོར་འབུལ་རྣམས་རང་རང་གི་གཞུང་ལྟར་སྦྱར་བས་འགྲུབ་ཅིང་། བྱེ་བྲག་ཏུ་རྒྱུད་སྡེ་འོག་མ་གསུམ་ལ་རྫས་རྣམས་ལ་བདུད་རྩི་ལྔས་
འཐོར་བ་དང་། ནང་མཆོད་བཤམ་པ་དང་འབུལ་བ་མི་དགོས། བྱིན་རླབས་སྐབས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ༀ་ཞུ་བ་
ལས་སོགས་སྦྱར། བྱིན་དབབ་སྔགས་དྷརྨཱ་ར་ཎི་ཏ་བརྗོད་སྲོལ་ཡོད། ཕལ་ཆེར་ལ་སྤྲོ་ཞིང་ནུས་ན་འདས་གཏོར་རྗེས་ཆ་གསུམ་ཡང་གཏང་ངོ་། །བྱ་སྤྱོད་གཉིས་ལ། འདས་མ་འདས་ཀྱི་མེ་ལྷ་བསྐྱེད་པ་གོང་གི་དཀྱུས་སུ་གསལ་བ་ལྟར་བགྱིས་

ཀྱང་རུང་ཞིང་། འོན་ཀྱང་སྐབས་འགའ་ཞིག་ཏུ་ཐབ་བསྐྱེད་པའི་སྐབས་བྲིས་པ་དང་གཉིས་སུ་མེད་པར་གྱུར་ཅེས་པའི་མཚམས་སུ། རང་གི་ཐུགས་ཀའི་ས་བོན་སྤྲེལ་ལ། ཨེ་ཧྱེ་ཧིའི་བར་གྱིས་མེ་ལྷ་སྤྱན་དྲངས།
པདྨ་ཀ་མ་ལཱ་སོགས་ཀྱིས་གདན་དབུལ། ཐབ་ཀྱི་དབུས་སུ་པདྨ་དང་ཉི་མའི་གདན་ལ་འཁོད་པ་ནི། མེ་ལྷ་ར་སྐྱེས་ལ་ཞོན་པ་སོགས་ནས། དྲང་སྲོང་གི་ཚོགས་ཀྱིས་བསྐོར་བའོ་ཞེས་ཞལ་
ཕྱག་གསལ་གདབ། ཀུ་ཤ་དགྲམ། བྱོན་སྐྱེམས་དབུལ། ཆུ་གཉིས་སྔོན་འགྲོའི་ཉེར་སྤྱོད་རོལ་མོ་དང་བཅས་པས་མཆོད། འཇིག་རྟེན་དབང་ཕྱུག་སོགས་ཀྱིས་བསྟོད། དེ་ནས་བསྲེག་རྫས་འབུལ་བ་སོགས་དཀྱུས་ལྟར་དང་། འདས་
པའི་མེ་ལྷ་བསྐྱེད་སྐབས། ཐབ་དང་གདན་སོགས་བསྐྱེད་ནས། རང་གི་ཐུགས་ཀའི་སོགས་ནས་ཨེ་ཧྱེ་ཧིའི་བར་གྱིས་སྤྱན་དྲངས། ཆུ་གཉིས་སྔོན་འགྲོའི་ཉེར་སྤྱོད་ཀྱིས་མཆོད། པདྨ་ཀ་མ་ལཱས་གདན་དབུལ། གདན་གྱི་
སྟེང་དུ་འཁོད་པ་ནི་ཞེས་མཚམས་སྦྱར་ལ་ཞལ་ཕྱག་གསལ་གདབ། དེ་རྣམས་ཀྱིའམ་དེའི་དཔྲལ་བར་ཨོ་སོགས་གནས་གསུམ་བྱིན་བརླབས་ནས། བྱོན་སྐྱེམས་ཕུལ་བ་སོགས་དཀྱུས་ལྟར་ལ། རྗེས་སུ་འདོད་དོན་ལ་
གསོལ་བ་བཏབ་རྗེས་ཐབ་ཀྱི་ཐལ་བ་ཅུང་ཟད་སྲིན་ལག་གིས་བླངས་ཏེ་འབྲུ་གསུམ་བརྗོད་ཅིང་གནས་གསུམ་དུ་ཐིག་ལེ་བྱས་པས་སྐུ་གསུང་ཐུགས་ཀྱི་བྱིན་རླབས་ཞུགས་པར་བསམ། ནོངས་པ་བཤགས། ཨོ་ཁྱོད་ཀྱིས་སོགས་ནས་ཨོཾ་བཛྲ་

༄༅། །མུས་ལྷག་པའི་ལྷ་རང་བཞིན་གྱི་གནས་སུ་གཤེགས་པར་བསམ། དེ་ནས་ཨོཾ་བཛྲ་ཛྭ་ལ་རྃ་སོགས་མན་དཀྱུས་ལྟར་བྱ་བར་ཡང་གསུངས་སོ། །གཞན་ཡང་སྔར་སའི་ཆོ་ག་མ་བྱས་པའི་གནས་སུ་
སྦྱིན་སྲེག་སྒྲུབ་དགོས་ན། ། ས་ཆོག་མདོར་བསྡུས་བྱ་བའི་ཚུལ་ནི། གང་དུ་བྱ་བའི་ས་གཞི་དྲི་བཟང་པོས་བྱུགས་ལ་མེ་ཏོག་གི་ཚོམ་བུ་དགོད། དཀར་གཏོར་གཉིས་དང་མཆོད་པ་བཤམས་ལ་ལྷ་གང་ཡིན་པའི་བདག་བསྐྱེད་བཟླས་པ་དང་བཅས་པ་
བྱས་ལ། རང་གི་སྙིང་ག་ནས་འོད་ཟེར་འཕྲོས་པ་དང་ཨོཾ་པྲྀ་ཐི་ཝཱི་དེ་ཝཱི་ཨེ་ཧྱེ་ཧི་ཞེས་བརྗོད་པའི་རྐྱེན་གྱིས་ས་འོག་ནས་སའི་ལྷ་མོ་གསེར་གྱི་མདོག་ཅན་ཕྱག་གཉིས་ཀྱིས་རིན་པོ་
ཆེའི་བུམ་པ་ཐུགས་ཀར་འཛིན་པ། རིན་པོ་ཆེའི་རྒྱན་གྱིས་བཀླུབས་པ། ཀླུ་དང་ས་བདག་གི་ཚོགས་ཀྱིས་བསྐོར་བ་སྐད་ཅིག་གིས་འཐོན་ཏེ་ཚོམ་བུའི་སྟེང་དུ་བདག་ལ་ཞལ་
ཕྱོགས་ཏེ་བཞུགས་པར་གྱུར། མཆོད་པ་རྣམས་རྒྱུད་སྡེ་འོག་མ་ལྟར་བྱིན་གྱིས་བརླབས་ཏེ། ཨོ་པྲྀ་ཐི་ཝཱི་དེ་ཝི་ས་པ་རི་ཝཱ་ར་རེ་རེའི་མགོར་སྦྱར་བའི་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། གཏོར་མ་ཆུ་
བྲན་ཏེ། ཨོཾ་ཨཱཿཧཱུྃ་ལན་གསུམ་དང་། རིན་པོ་ཆེའི་སྣོད་ཡངས་པར་གཏོར་མ་འདོད་རྒུ་འབྱུང་བའི་བདུད་རྩིའི་རྒྱ་མཚོ་ཆེན་པོར་གྱུར། ཅེས་དང་། མཚན་སྔགས་ཀྱི་མཐར་ཨ་ཀཱ་རོ་བཏགས་པ་

ལན་གསུམ་གྱིས་དབུལ། སྤོས་དང་རྡོར་དྲིལ་འཛིན་པས། སའི་ཕྱོགས་འདིར་བཅོམ་ལྡན་འདས་ཆེ་གེ་མོའི་སྦྱིན་སྲེག་གི་དཀྱིལ་འཁོར་བཞེངས་ཏེ་ལྷ་མཆོད་པ་དང་། སེམས་ཅན་གྱི་དོན་
སྒྲུབ་པར་འཚལ་ན་སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩལ་དུ་གསོལ། ཞེས་བརྗོད། ལྷ་མོས། རིག་པ་འཛིན་པ་ཁྱོད་ཅི་བདེ་བར་སྒྲུབས་ཤིག །
ཅེས་གནང་བ་བྱིན་པར་བསམ། ཨོཾ་བཛྲ་མུཿ ཞེས་པས་ས་འོག་ཏུ་གཤེགས་པར་བསམ་མོ། །གཏོར་མ་གཉིས་པ་སྔར་ལྟར་བྱིན་གྱིས་བརླབས་ནས། རང་གི་སྙིང་ག་ནས་འོད་ཟེར་འཕྲོས་པས་གཉུག་མར་
གནས་པའི་ལྷ་ཀླུ་ས་བདག་གཉན་ལ་སོགས་པ་ཐམས་ཅད་ཨཱ་ཀན་ཡ་ཛཿ ཞེས་པས་བཀུག་ལ། མཆོག་སྦྱིན་གྱི་མཐར་སེ་གོལ་གཏོགས་པ་དང་བཅས། ཨོཾ་བྷུ་མི་པ་ཏི་ས་པ་རི་ཝཱ་ར་ཨོཾ་ཨ་ཀཱ་རོ་
སོགས་ཀྱིས་དབུལ། ཕྱོགས་འདིར་གཉུག་མར་གནས་པ་ཐམས་ཅད་གཏོར་མ་འདིས་ཚིམ་པར་གྱིས་ལ། ཀོ་ལོང་དང་ཕྲག་དོག་མ་མཛད་པརྃ། ཞི་བའི་སེམས་ཀྱིས་བསམ་
སྦྱོར་ཆོས་མཐུན་ཡིད་བཞིན་དུ་འགྲུབ་པའི་སྟོང་གྲོགས་མཛོད་ཅིག །གཙྪ་ཞེས་བརྗོད་ལ་གཏོར་མ་གཙང་སར་བསྐྱེལ་བ་ནི་ས་བསླང་བའོ། །ཚོམ་བུ་སོགས་བསྡུས་ལ་ལངས་ཏེ་སའི་དབུས་སུ་ལག་པ་གཉིས་བཞག་

༄༅། །ཅིང་༑ ཨོཾ་ཧ་ན་ཧ་ན་ཀྲོ་དྷ་ཧཱུྃ་ཕཊ྄་ཅེས་དང་། ལག་པས་བཅག་ཅིང་ཨོ་བྷ་ཁཾ་ཞེས་པས་ས་ནམ་མཁའ་ལྟར་དག་པར་བསམ་པ་ནི་སྦྱང་བའོ། །སའི་ཕྱོགས་འདིར་བཅོམ་ལྡན་འདས་ཆེ་གེ་མོའི་
སྦྱིན་སྲེག་གི་དཀྱིལ་འཁོར་བཞེངས་ཏེ་ལྷ་མཆོད་པ་དང་། སེམས་ཅན་གྱི་དོནཾ་རྒྱ་ཆེན་པོ་བསྒྲུབ་པར་བགྱིའོ་ཞེས་བརྗོད་ཅིང་སེམས་པ་ནི་བློས་གཟུང་བ་སྟེ་གཟུང་བ་མདོར་བསྡུས་པའོ།། །།སྦྱོར་བའི་
སྐབས་སུ་ཞི་རྒྱས་ཀྱི་ཡམ་ཤིང་གཤེར་ཅུང་ཟད་ཡོད་པ་ལོ་འབྲས་དང་བཅས་པ་བྱུང་ན་ལེགས། རྒྱས་པ་དང་དབང་གི་ཡམ་ཤིང་བཤད་ཚོད་བཞིན་མ་འབྱོར་ན་ལྕང་མ་ལྟ་བུ་ཡུང་བ་དང་གཙག་སོགས་ཀྱིས་ཁ་བསྒྱུར་བའང་ཐབ་རྡུགས་ཚེ་མཛད་སྲོལ་ཡོད་
ལ༑ འབྱོར་པ་དང་སྤྲོས་པ་ཤིན་ཏུ་ཆེ་བས་ནི། རྫས་དང་མཆོད་གཏོར་གྱི་སྣོད་དང་སྟེགས་བུའི་ཁེབས། རྣལ་འབྱོར་པའི་གདན། ཆས་གོས་ལ་ཐོད་དམ་པྲོག་ཞུ། སྟོད་གཡོགས་སྨད་གཡོགས་བཅས་ལས་སོ་སོའི་མདོག་མཐུན་དང་། མེ་
ཏོག་སོགས་མཆོད་གཏོར་ཡང་ཁ་དོག་བསྒྱུར་བར་མཛད། དྲག་པོ་ལ་ནི་གཏོར་མ་དམར་པོ་ཙམ་ལས་ནག་པོ་མི་མཛད། དཀྱུས་འདིར་ཐབ་དང་རང་ཁ་སྤྲོད་བྱས་པ་ནི། ཀྱེ་རྡོར་མན་ངག་ལུགས་སོགས་དང་མཐུན་པར་སྟབས་བདེ་བའི་ཁྱད་ཙམ་
ཡིན་ལ། རྒྱ་བོད་ཀྱི་གཞུང་ཕལ་ཆེ་བར་རང་དང་ཐབ་གཉིས་ཀ་ཕྱོགས་ཆེན་དུ་བལྟ་བར་གསུངས་པས་གང་མོས་བྱ། ཕྱི་མའི་ཚེ་མདུན་དུ་འཁོད་དེ་དགང་བླུགས་སོགས་སྟོབ་པའི་མོས་པ་བྱེད་དགོས་གསུངས། དཀྱིལ་འཁོར་སྒྲུབ་མཆོད་དང་འབྲེལ་

བའི་ཚེ་ཞི་བའི་སྦྱིན་སྲེག་ཡིན་ན་དཀྱིལ་འཁོར་གྱི་ནུབ་ཏུ་ཐབ་བྲི། རྒྱས་པ་ལ་དཀྱིལ་འཁོར་གྱི་ལྷོ། དབང་ལ་ཤར། དྲག་པོ་ལ་བྱང་དུ་ཐབ་བྲི་བར་བྱ་སྟེ། རང་ཉིད་ཁ་བལྟ་ཕྱོགས་ཕྱོགས་ཆེན་དུ་འགྲིག་པ་དང་དཀྱིལ་འཁོར་ལ་རྒྱབ་ཀྱིས་མི་
ཕྱོགས་པའི་དགོས་པ་ཡོད། དབང་བསྐུར་སྒྲུབ་མཆོད་དང་འབྲེལ་བའི་ཞི་རྒྱས་ཀྱི་སྦྱིན་སྲེག་དང་། རབ་གནས་རྒྱས་པའི་སྦྱིན་སྲེག་གི་མངའ་དབུལ་དང་། གཏོར་ཟོར་སོགས་དང་འབྲེལ་བའི་དྲག་པོའི་སྦྱིན་སྲེག་རྣམས་ལ་སྦྱོར་བའི་སྐབས་སུ་ཐབ་ཏུ་
ལྷ་མཚན་མདུན་བསྐྱེད་ལྟར་དང་། རབ་གནས་སྐབས་རྟེན་ལྷ་གང་བསྐྱེད་ཀྱི་ཚོན་ཕུང་དགོད། མདུན་བསྐྱེད་ཀྱི་གདོང་དུ་ཏིང་དང་ཐོད་པ་སོགས་མེ་ཏོག་གིས་བཀང་བ་བཤམ། འདས་པའི་མེ་ལྷའི་གཞལ་ཡས་ཁང་ངམ། པདྨ་སོགས་གདན་
བསྐྱེད་ཚར་བའི་རྗེས་སུ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་དཀྱིལ་འཁོར་གྱི་ལྷ་ཚོགས་རྣམས་ཀྱི་ཐུགས་ཀ་ནས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛཿ ཞེས་དང་།
རབ་གནས་སྐབས་རྟེན་གྱི་ལྷའི་ཐུགས་ཀ་ནས་ཞེས་དང་། གཞན་ལ་མདུན་བསྐྱེད་ཀྱི་ཐུགས་ཀ་ནས་ཞེས་བསྒྱུར། དེའི་ཚེ་མཆོད་གཡོག་པས་སྔར་གྱི་མེ་ཏོག་དེ་གུས་པས་བླངས་ཏེ་གྲོགས་གཞན་ཡོད་ན་སྤོས་དང་རོལ་མོས་སྣ་
དྲངས་ནས་ཐབ་ལ་གཡས་ཕྱོགས་ནས་བསྐོར་བའི་མཐར་མེ་ཏོག་སློབ་དཔོན་ལ་དབུལ། སློབ་དཔོན་གྱིས་ཐབ་ཏུ་ཅུང་ཟད་དོར་ཞིང་ཛཿཧཱུྃ་བྃ་ཧོཿ ལྷ་རྣམས་སོ་སོའི་གདན་གྱི་སྟེང་དུ་འཁོད་པ་ནི་ཞེས་སོགས་ཀྱིས་ཞལ་ཕྱག་

༄༅། །སྐུ་མདོག་ཕྱག་མཚན་གསལ་བཏབ་ནས། ལྷ་ཐམས་ཅད་འཛུམ་ཞིང་ཞི་བ་སོགས་ཀྱི་དམིགས་པ་མན་ཆད་ལ་འཇུག །མེ་ཏོག་དོར་ཚར་བའི་རྗེས་སུ་ཁ་གསོས་ལ་ཐབ་ཀྱི་མདུན་ངོས་སུ་གཞག །ཡང་ན་ཐབ་ཏུ་
དམ་ཚིག་པ་བསྐྱེད་ནས་གནས་གསུམ་བྱིན་རླབས་སོགས་བྱས་ལ། གོང་ལྟར་མེ་ཏོག་གིས་སྤྱན་དྲངས་ནས་མེ་ཏོག་དོར་བ་དང་མཉམ་དུ་བསྟིམ། དབང་བསྐུར་བ་སོགས་མཛད་པ་ཡོད་ཀྱང་སྔ་མ་གཙོ་ཆེ། གཤེགས་གསོལ་གྱི་ཚེ་སྔ་མ་ལྟར་ན།
སློབ་དཔོན་གྱིས་བཛྲ་མུཡེ་ཤེས་པ་དཀྱིལ་འཁོར་གྱི་ལྷའི་ཐུགས་ཀར་གཤེགས་ཞེས་བརྗོད་པ་དང་མཉམ་དུ་མཆོད་གཡོག་པས་ཐབ་ཀྱི་མདུན་གྱི་མེ་ཏོག་བླངས་ཏེ་ཐབ་ལ་བསྐོར་བའི་ཚུལ་གྱིས་སྤོས་དང་རོལ་མོས་སྣ་དྲངས་ཏེ་
དཀྱིལ་འཁོར་སོགས་ལ་དབུལ། བསྐྱེད་ཆོག་བྱས་པ་ཡིན་ན། དེའི་རྗེས་སུ་དམ་ཚིག་པ་རང་ལ་ཐིམ་ཞེས་བརྗོད་པ་ནི་ཁྱད་པར་རོ། །འདི་རྣམས་ལ་བདག་བསྐྱེད་ཟུར་དུ་མི་དགོས་པར་སྦྱིན་སྲེག་བྱ་བའི་མཚམས་དེར་སླེབ་པ་ན། ཐབ་ཀྱི་དྲུང་དུ་
འཁོད་དེ་བསང་ཆུ་སྒྲུབ་པ་སོགས་ལ་འཇུག་པས་ཆོག་ཅིང་ལས་བུམ་ཡོད་ཚེ་བསང་ཆུ་བཤམ་སྒྲུབ་གང་ཡང་མི་དགོས་པར་བུམ་ཆུས་བྱ། མེ་ལྷ་གཤེགས་བསྡུ་ཚར་བ་དང་ཨོཾ་ཨཱཿཧཱུྃ་ཞེས་བརྗོད་པས་རང་ཉིད་བསྲུངས་ལ་ཆོ་ག་གང་ཡིན་གྱི་དཀྱུས་ལ་འཇུག་
གོ །ཞེས་པའང་ཉེར་མཁོའི་ཡན་ལག་ཏུ་བྲིས་པ་སརྦ་དཱ་མངྒ་ལཾ་བྷ་བ་ཏུ།། །།དཔལ་ཕྱག་ན་རྡོ་རྗེ་འབྱུང་པོ་འདུལ་བྱེད་ཀྱི་བསྟོད་པ་བཞུགས་སོ། །དཔལ་ཆེན་ནམ་མཁའི་མདོག་གི་མདངས་ལྡན་

ཞིང་༑ །དུས་མཐའི་སྤྲིན་ལྟར་ཧཱུྃ་སྒྲ་འབྲུག་སྟོང་ཆེམ། །འབར་བའི་རྡོ་རྗེས་བགེགས་ཀྱི་ཀླད་འགེམས་པ། །ཕྱག་ན་རྡོ་རྗེ་བསྣམས་ལ་ཕྱག་འཚལ་བསྟོད། །འཕགས་པ་།
རིན་པོ་ཆེས་མཛད། སྲིད་ཡིག་རྙིང་ལས་སོ། གསུམ་མཁའ་དབྱིངས་དག་པའི་ཐུགས། །ཆར་སྤྲིན་སྐུ་ལུས་དང་འགྲོགས་ནས། །ཧཱུྃ་ཕཊ྄་འབྲུག་གི་ང་རོ་ཡིས། །ལོག་འདྲེན་
འདུལ་མཛད་དཔའ་བོར་འདུད།། ༈ ཨོཾ་སྭསྟི། དུས་གསུམ་རྒྱལ་བའི་གསང་བ་ཀུན་གྱི་བདག །མཐུ་སྟོབས་ཐོགས་མེད་བཛྲ་ཧི་ར་ཀས། །ས་གསུམ་ལོག་འདྲེན་
འབྱུང་བོ་ཇི་སྙེད་ཀུན། །ཕྱེ་མར་འདུལ་མཛད་ལག་ན་རྡོ་རྗེར་བསྟོད། །ཁྱོད་སྐུ་སྲོད་ཀྱི་མཁའ་དབྱིངས་མེ་ཆེན་གྱིས། །འཁྱུད་འདྲ་གཏུམ་ཆེན་བགེགས་ཀྱི་སྟེང་ན་
དཔའ༈ །ཞལ་གཅིག་ཕྱག་བཞི་རྒྱན་དང་ཆ་ལུགས་རྫོགས། །དྲན་པས་བདུད་དཔུང་མ་ལུས་འཇོམས་ལ་བསྟོད། །དབྱར་རྔ་འབུམ་གྱི་སྙེམས་པ་འཕྲོག་བྱེད་པའི། །
ཧཱུྃ་ཕཊ་ང་རོས་སྟོང་གསུམ་རབ་གཡོ་ཞིང་། །དགྱེས་པའི་བཞད་སྒྲས་རྣལ་འབྱོར་ཐོས་འཛིན་ལ། །སྔོན་མེད་བདུད་རྩི་སྩོལ་ལ་ཕྱག་འཚལ་བསྟོད། །སྤྲོས་པའི་མཚན་མ་།

༄༅། །དབྱིངས་སུ་སིམ་པ་ལས། །ཟབ་ཞི་སྤྲོས་བྲལ་འདུས་མ་བྱས་པའི་ཐུགས། །དམིགས་མེད་སྙིང་རྗེས་འགོག་པའི་མཐའ་མནན་པ། །མི་གནས་ཡེ་ཤེས་།
བསམ་མི་ཁྱབ་ལ་བསྟོད། །མ་འོངས་རྣམ་པར་འཇོམས་པའི་བསྐལ་པ་ལ། །བྱང་ཆུབ་ཆེན་པོ་བརྙེས་པའི་ཚུལ་སྟོན་པའི། །སེམས་དཔའ་ཆེ་ཁྱོད་གནོད་སྦྱིན་མ་ལུས་
པའི། །རིགས་ཀྱི་བདག་པོར་གྱུར་ལ་ཕྱག་འཚལ་བསྟོད། །ཁྱོད་ལ་ཆ་ཙམ་བསྟོད་པའི་བསོད་ནམས་ཀྱིས། །བདག་ཅག་འཁོར་བཅས་དུས་ཀུན་རྗེས་བཟུང་ནས། །
ནད་གདོན་འབྱུང་པོའི་འཚེ་བ་ཇི་སྙེད་པ། །མཐའ་དག་ཞི་ཞིང་བསྲུང་བར་མཛད་དུ་གསོལ། །མཐུན་རྐྱེན་ཚེ་བསོད་དཔལ་དང་འབྱོར་པ་སོགས། །ལེགས་པའི་ཡོན་
ཏན་ཐམས་ཅད་དབྱར་མཚོ་ལྟར། །འཕེལ་ཞིང་རྒྱས་ནས་ཐུབ་པས་རབ་བསྔགས་པའི། །དགེ་མཚན་ལྷུན་གྱིས་གྲུབ་པར་མཛད་དུ་གསོལ། །མདོར་ན་སྒོ་གསུམ་བགྱི་
བ་གང་ལགས་པ། །ཆོས་མིན་སྤྱོད་པས་རབ་ཏུ་དབེན་གྱུར་ཅིང་། །ཐམས་ཅད་མཁྱེན་ཅིང་གཟིགས་པའི་གོ་འཕང་མཆོག །བདེ་བླག་ཉིད་དུ་ཐོབ་པར་མཛད་དུ་གསོལ། །

ཞེས་བའང་མཆོག་སྤྲུལ་ཐམས་ཅད་མཁྱེན་པའི་བཀའ་ཕེབས་བཞིན་གཟིམས་འོག་སྤྲུལ་མིང་བ་བྱམས་པ་ངག་དབང་བསྟན་འཛིན་སྙན་གྲགས་ཀྱིས་བྲིས་པ་མངྒ་ལཾ་བྷ་བ་ཏུ།། །།། གུར་ནས་གསུངས་པའི་ཡི་གེ་བརྒྱ་པ་ནི། ཨོཾ་བཛྲ་ས་ཏ་
ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛ དྲྀཌྷོ་མེ་བྷ་ཝ། སུ་ཏོཊོ་མེ་བྷ་ཝ། སུ་པོཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། ཤ་ཤྭ་ཏོ་མེ་བྷ་ཝ། ཧྲྀ་ད་
ཡམྨེ་ཨ་དྷི་ཏི། སརྦ་སི་དྷི་མྨེ་པྲ་ཡ་ཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲི་ཡཿ ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། །བཛཱི་བྷ་ཝ་མ་ཡ
ཧཱ་ས་མ་ཡ་ས་ཏཱ་ཨཱཿ །།
དགེ་བ་འདི་ཡིས་ནམ་མཁའི་མཐའ་ཀླས་པའི། །ལུས་ཅན་ཀུན་གྱི་བསོད་ནམས་ཡེ་ཤེས་ཚོགས། །མྱུར་དུ་སྒྲུབ་ནས་ཚེ་འདི་ཁོ་ན་ལ། །རྡོ་རྗེ་འཛིན་པའི་ས་ལ་
འགོད་པར་ཤོག །བདག་གི་དུས་གསུམ་དགེ་བ་ཅི་བསགས་པ། །ནམ་མཁའི་མཐར་ཐུག་གྱུར་པའི་སེམས་ཅན་ཀུན། །བླ་མེད་རྡོ་རྗེ་ཐེག་པའི་སྣོད་གྱུར་ཏེ། །

༄༅། །ཀུན་ཀྱང་རྡོ་རྗེ་འཛིན་པའི་ས་ཐོབ་ཤོག །རྫོང་སར་ཁམས་བྱེའི་སློབ་གླིང་གི་གློག་ཀླད་འཛིན་གྲྭ་ནས་པར་གཞི་ཐེངས་དང་པོ་བསྒྲིགས་པ་ལས་མེ་ཕག་ལོའི་མཁན་སློབ་རྣམས་ཀྱིས་སླར་ཡང་ཞུ་དག་བཅས་
པར་གཞི་ཐེངས་གཉིས་པ་གསར་དུ་བསྒྲིགས་པ་དགེའོ།། །།

༄༅། །རྟེན་ཁྲུས་རི་ཁྲུས་སོགས་ཀྱི་ཆོ་ག་ཉེས་པ་ཀུན་སེལ་ཞེས་བྱ་བ་བཞུགས་སོ།། །།

༄༅། །གུ་རུ་པཱ་ད་ན་མ༔ འདིར་རྟེན་ཁྲུས་རི་ཁྲུས་སོགས་ཀྱི་ལག་ལེན་ཅུང་ཟད་སྤྲོ་བ་བྱ་སྟེ། དེ་ཡང་སྔོན་དུ་དམེ་བརྩེགས་རྣམ་འཇོམས་གང་རུང་
གི་བུམ་པའི་ཆོ་ག་ཚུལ་བཞིན་བྱས་ལ། སླར་ཡང་འོག་ནས་འབྱུང་བ་ལྟར་གཟུངས་ཆུར་སྒྲུབ་པ་བཅས་ཉིས་སྦྲག་བྱུང་ན་ཤིན་ཏུ་ལེགས་ལ། སྐབས་འགར་དེ་ཙམ་ལོང་མེད་པ་བློ་བུར་དུ་སྒྲུབ་དགོས་ཤར་
ན༑ བུམ་པ་གཙང་མ་ཆུས་བཀང་བར། དྲི་བཟང་པོའི་སྨན་སྤོས་ཀྱི་རིགས་སྦྱར་ཞིང་། བུམ་ཆུ་རྙིང་པའི་གཏའ་ཡོད་ན་སྦག །ཁ་རྒྱན་མགུལ་ཆིངས་བཅས་སྤྱི་ལྟར་དང་། གཟུངས་ཐག་གདག་རང་
ཡི་དམ་གང་ཡིན་གྱི་ང་རྒྱལ་དྲན་ཙམ་གྱི་ངང་ནས། ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསང་། སྭ་བྷ་ཝས་སྦྱངས། སྟོང་པའི་ངང་ལས་པྃ་ལས་པདྨ་དང་ཨ་ལས་ཟླ་བའི་

༄༅། །དཀྱིལ་འཁོར་གྱི་སྟེང་དུ་བྷྲཱུྃ་ལས་རིན་པོ་ཆེ་ལས་གྲུབ་པའི་བུམ་པ་ཡངས་ཤིང་རྒྱ་ཆེ་བ། ལྷ་རྫས་ཀྱི་གོས་ཀྱིས་མགུལ་པ་
བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་དབུས་སུ་ཟླ་བའི་དཀྱིལ་
འཁོར་གྱི་སྟེང་དུ་གཟུངས་སྔགས་རྣམས་ཀྱི་ཕྲེང་བ་ཁ་དོག་དཀར་པོ་གཡས་སྐོར་དུ་འཁོད་པ་ལ། རང་གི་སྙིང་ག་ནས་སྔགས་ཀྱི་ཕྲེང་བ་
གཟུངས་ཐག་ལ་བརྟེན་ཏེ་སོང་བ་ཕོག་པས་དེ་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར་ཅེས་བརྗོད་ཅིང་བསམས་ལ་གཟུངས་ཐག་ནས་བཟུང་སྟེ་རྡོ་

རྗེ་སེམས་དཔའི་ཡིག་བརྒྱ་དང་། ན་མས་མནྟ་བུདྡྷཱ་ནཱཾ། ཏདྱ་ཐཱ། ཨོཾ་ཨེ་ཧོ་ཤུདྡྷེ་ཤུདྡྷེ། མོ་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཨ་ཤུ་མཾ་བི་ཤུདྡྷེ། ཤུདྡྷེ་ཤུདྡྷེ་ས་མ་ཡ་སྭཱ་ཧཱ།
ཞེས་མི་གཡོ་བའི་རྒྱུད་ལས་འབྱུང་བ་དང་། ༀ་ཨེ་ཧོ་ཤུདྡྷེ་ཤུདྡྷེ། བི་ཧོ་ཤུདྡྷེ་ཤུདྡྷེ། ཨ་ཧི་རཾ་བི་ན་རཾ་ཤུདྡྷེ་རཾ་ཨ་ཨ་སྭཱ་ཧཱ། ཨོ་བི་ར་སྟི་བི་ར་སྟི་སྭཱ་ཧཱ། ཞེས་གཟུངས་འདུས་ནས་འབྱུང་བ་དང་།
ཨོ་ཨེ་ཧོ་ཤུདྡྷེ་ཤུདྡྷེ། ཡཾ་ཧོ་ཤུདྡྷེ་ཤུདྡྷེ། བཾ་ཧོ་ཤུདྡྷེ་ཤུདྡྷེ། ལཾ་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཨེ་ཡཾ་བཾ་ལཾ་རྃ་ཧོ་ཤུདྡྷེ་ཤུདྡྷེ་ཨ་ཨ་སྭཱ་ཧཱ། ཞེས་གསར་རྙིང་གི་ལས་ཚོགས་མཐའ་དག་
ནས་གོ་རིམ་ཅུང་ཟད་མི་འདྲ་བ་འབྱུང་མོད། ཕལ་ཆེར་འདི་བཞིན་ཡོད་པ་ཤས་ཆེ་བ་ཡིན། དེ་རྣམས་སོ་སོ་ནས་ལན་ཉེར་གཅིག་ཙམ་རེའམ་ཀླུ་དང་ས་བདག་སོགས་བསྣད་ཚབ་ཆེ་ན་སེང་གེའི་སྒྲའི་གདོན་སྒྲོལ་ནས་འབྱུང་བའི་ཨོཾ་རུ་རུ་སྤུ་རུ་
སོགས་ཡུམ་གཉིས་ཀྱི་སྔགས་གང་མང་བཟླས་པའི་མཐར། གཟུངས་ཐག་བསྡུས་ལ། སྔགས་ཕྲེང་གདན་དང་བཅས་པ་ཞུ་ནས་བུམ་པའི་ཆུ་དང་གཉིས་སུ་མེད་པར་གྱུར། ཅེས་བརྗོད། རྟེན་ཁྲུས་ཡིན་ན་
རྟེན་གྱི་དྲུང་དུ། སྦྱང་ཆས་རྣམས་བཤམས་ལ། ཏིང་ལོ་སྦར་ཏེ། གཏོར་མ་ཆབ་ཀྱིས་བྲན། མཆོད་གཡོག་པས་དབུས་གཡས་གཡོན་གྱི་རིམ་པས་བླངས་ཏེ། གཡས་སུ་བསྐོར་ཞིང་རང་གི་མཆོག་སྦྱིན་དང་བཅས། ཨོཾ་སརྦ་བིགྷཱན་ན་

༄༅། །མསརྦ་སོགས་ལན་གསུམ། ཏིང་ལོ་དང་ཆང་བུ་བསྐོར་ཞིང་། རྡོ་རྗེ་གསོར་ཏེ། ཨོཾ་སུམ་བྷ་སོགས་ལན་གསུམ། རྣམ་འཇོམས་ཡིན་ན་དེའི་ཚབ་ཡང་སྙིང་བརྗོད། འདིར་བདེ་བར་གཤེགས་པའི་
རྟེན་ལ་ཁྲུས་ཀྱི་མངའ་གསོལ་བ་ལ་བར་དུ་གཅོད་པར་རྩོམ་པའི་ཞེས་སམ། བརྟན་བཞུགས་དང་འབྲེལ་ན་རབ་ཏུ་གནས་པར་བྱེད་པ་ལ་ཞེས་བརྗོད་ཀྱང་ཆོག །གང་ལྟར་ཡང་། གདོན་བགེགས་
ལོག་པར་འདྲེན་པའི་ཚོགས་གང་ཡིན་པ་དེ་དག་ཐམས་ཅད་གཏོར་མ་ལམ་བརྔན་ཏིང་ལོ་ལམ་སྒྲོན་ཆང་བུ་ལམ་རྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་གནས་པར་
གཞན་དུ་སོང་ཤིག །རང་གི་སྙིང་ག་ནས་འོད་ཟེར་འཕྲོས་པས་ཁྲོ་བོའི་རྒྱལ་པོ་འཁོར་དང་བཅས་པ་ཨོཾ་བཛྲ་ས་མཱ་ཛཿ ཧཱུྃ། ཡེ་ཤེས་བསྐལ་པའི་མེ་ལྟར་འབར་བའི་འོད། །
མ་རིག་འདོད་པའི་མུན་ཁམས་ཐམས་ཅད་བསྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་
འདྲེན་སྲིན་པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་དུ་མཆོད་

ཀྱིས་གཤེགས་སུ་གསོལ། །ཨོཾ་བཛྲ་ཀྲོ་དྷ་རཱ་ཛ་ས་པཱ་རི་ཝ་ར་ཨེ་ཧྱེ་ཧིས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ་གྱིས་གདན་འབུལ། ཨོཾ་ཨརྒྷཾ། པུཥྤེ། དྷུཔེ། ཨཱ་ལོ་ཀེ །གནྡྷེ། །
ནེ་ཝིཏེ། ཤབྡ་ཧཱུྃ་གིས་མཆོད། ཧཱུྃ། ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང་། །ཐབས་ལ་མཁས་པས་འཇིགས་བྱེད་
སྐུར་སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་བསྟོད། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །གསུང་གི་
ང་རོ་འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་བསྟོད། །ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་ཆ་སྣ་ཚོགས་ཕྱག་
ན་བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱན་གྱིས་བརྒྱན་ལ་ཕྱག་འཚལ་བསྟོད། །བསྐལ་པ་མེ་ལྟར་འབར་བའི་ཀློང་དཀྱིལ་ན། །
དཔའ་བོ་སྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་བསྟོད། །གཏུམ་ཆེན་

༄༅། །དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་བཞིན་སྒྲོགས། །ཁྲོ་རྒྱལ་
བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །
བགེགས་ཀྱི་དགྲ་ལ་ཕྱག་འཚལ་བསྟོད། །དེ་ནས་རྡོ་རྗེ་དྲིལ་བུ་འཛིན་པས་ཁམས་གསུམ་རྣམ་རྒྱལ་གྱི་ཕྱག་རྒྱ་བཅས་ལ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་
རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། གསང་སྔགས་དང་རིག་
 སྔགས་ཀྱི་རྒྱལ་པོ་ཁྲོ་བོ་ཁྲོ་མོ་རྣམས་ཀྱིས་བཀའ་བདེན་པ་དང་། བདེན་པ་ཆེན་པོས་བྱིན་གྱིས་རླབས་ཀྱིས་དེང་འདིར་བདེ་བར་གཤེགས་པའི་རྟེན་ལ་ཁྲུས་ཀྱི་མངའ་གསོལ་
བ་ལ་བར་དུ་གཅོད་པར་གཙོམ་པའི་ཞེས་སམ། བརྟན་བཞུགས་དང་འབྲེལ་ན་རབ་ཏུ་གནས་པར་བྱེད་པ་ལ་ཞེས་བརྗོད་ཀྱང་ཆོག །གང་ལྟར་ཡང་། གདོན་བགེགས་ལོག་པར་འདྲེན་པའི་ཚོགས་

གང་ཡིན་པ་དེ་དག་རྒྱུད་སྡེ་དང་མཐུན་པའི་སྦྱོང་བ་རྣམ་པར་དག་པ་བྱས་ཟིན་པས་དེས་ཚིམ་པར་གྱིས་ལ་སའི་ཕྱོགས་འདིར་མ་གནས་པར་གཞན་དུ་སོང་ཤིག །གང་དག་མི་
འགྲོ་བ་དེ་དག་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱོད་རྣམས་ཀྱི་མགོ་བོ་ཚར་པ་
བརྒྱར་འགས་པར་བྱའོ། །ཅེས་བདེན་བདར་ལན་གསུམ་བརྗོད་ཅིང་། སོ་སོའི་མཐར་དྲག་རོལ་དང་བཅས་སུམ་བྷ་སོགས་དྲག་སྔགས་བརྗོད་ཅིང་གུ་གུལ་གྱིས་བདུག །ཡུངས་ཀར་གྱིས་བྲབ་བོ། །མཆོད་གཡོག་པས་སྐུ་ཕྱི་ཕྲ་
པ་གཡོན་ལ་བཀལ། གཡོན་པས་ཁྲུས་སྡེར་གྱི་ཐད་དུ་མེ་ལོང་འཛིན་པ་ལ་རྟེན་གྱི་གཟུགས་བརྙན་འཆར་དུ་བཅུག །གཡས་པས་བུམ་པ་བཟུང་སྟེ་སྔགས་ཀྱི་ཚེ་ཁྲུས་གསོལ། རང་རྡོར་དྲིལ་འཛིན་པས། སྤྲོ་ན་རྡོར་དབྱིངས་རབ་གནས་ནས་འབྱུང་
བའི། གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ།
འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དེ་ལ་ཡོ་བྱད་ཐམས་ཅད་དང་ལྡན་

༄༅། །པའི་ཁྲུས་འདི་གསོལ་བར་བགྱིའོ། །ཞེས་དམ་བཅའ་བ་དང་། སྤྱོད་འཇུག་ནས་འབྱུང་བའི། ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་
བསྟར༑ །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར། །ཞེས་ཁྲུས་ཀྱི་ཁང་པ་གསལ་འདེབས་པ་འདི་གཉིས་འདོན་མ་ཐུབ་ན་མོས་པ་ཙམ་བྱའོ། །གང་ལྟར་
ཡང་། ཇི་ལྟར་བལྟམས་པ་སོགས། ཨོཾ་སརྦ་ཏ་ཐཱ༔ འདི་ནི་ཁྲུས་མཆོག༔ ཨོཾ་སརྦ་ཏ་ཐཱ༔ འདི་ནི་སྦྱིན་པའི་རང་བཞིན་ཆུ། སེར་སྣའི་དྲི་མ་སྦྱོང་མཛད་པ། །
གཏོང་བ་དྲི་ཡིས་ལེགས་བསྒོས་ཆུས། །ཁྲུས་ལེགས་མཛད་ལ་སྐུ་ཁྲུས་གསོལ། །ཨོཾ་སརྦ༔ འདི་ནི་ཚུལ་ཁྲིམས་སོགས་བློ་ཀ་དྲུག་སྔགས་བཅས་དང་། རྒྱས་པར་སྤྲོ་ན། སངས་རྒྱས་
ཐམས་ཅད་འདུས་པའི་སྐུ༔ ཨོཾ་སརྦ ཅེས་པས་བླ་མ། དུས་གསུམ་སངས་རྒྱས་ཐམས་ཅད་ཀྱི། །མཁྱེན་བརྩེ་ནུས་པའི་ངོ་བོ་ཉིད། །སྒྲུབ་ལ་དངོས་གྲུབ་མཆོག་སྩོལ་
བའི་༑ །ཡི་དམ་ལྷ་ལ་སྐུ་ཁྲུས་གསོལ། །ཨོཾ་སརྦ༔ སྤྲོ་ན། ཐམས་ཅད་དངོས་པོ༔ ཆོས་དབྱིངས་རྣམ་དགཟ ཅེས་སོགས་གང་དགོས་ཀྱིས་ཡི་དམ་དང་། སྟོན་པ་བླ་མེད༔ ཨོ་

སརྦ༴ ཐབས་མཁས་ཐུགས་རྗེས༴ ཨོཾ་སརྦ༴ ཕྱོགས་བཅུའི་འགྲོ་ལ་མཁྱེན་བརྩེས་རབ་དགོངས་ནས། །ཕྱོགས་བཅུར་ཆོས་ཀྱི་འཁོར་ལོ་ལེགས་བསྐོར་བས། །
ཕྱོགས་བཅུའི་འགྲོ་ཀུན་ཡོངས་སུ་སྐྱོབ་མཛད་པའི། །ཕྱོགས་བཅུའི་སངས་རྒྱས་རྣམས་ལ༴ ཨོཾ་སརྦ༴ མཐུན་པའི་སྨོན་ལམ༴ ཨོཾ་སརྦ༴ སྨྲ་བསམ་བརྗོད་མེད །
ཨོཾ་སརྦ༴ འཇམ་དབྱངས་ཕྱག་ན་རྡོ་རྗེ༴ ཨོཾ་སརྦ༴ ལྷ་དང་ལྷ་མིན༴ ཨོཾ་སརྦ༴ དགྲ་བཅོམ་བློ་མཆོག་དབང་པོ་ཀུན་དུལ་བ། །བསྟན་པའི་སྲིད་དུ་ལེགས་པར་
བརྟན་བཞུགས་ནས། །བསྟན་པ་འཛིན་དང་བསྲུང་དང་སྤེལ་མཛད་པའི། །དགྲ་བཅོམ་གནས་བརྟན་བཅུ་དྲུག་ལ༴ ཨོཾ་སརྦ༴ ཟབ་མོ་རྟེན་འབྲེལ་བཅུ་གཉིས་ལེགས་
བསྒོམ་པས། །རང་བྱུང་རང་སངས་རྒྱས་ཀྱི་ཡེ་ཤེས་ནི། །བརྟན་པ་མེད་པའི་ཚུལ་གྱིས་ཐུགས་ཆུད་པ། །འཕགས་པ་རང་རྒྱལ་རྣམས་ལ༴ ཨོཾ་སརྦ༴ ཅེས་པ་ཡན་གྱི་
དཀོན་མཆོག་དང་སྤྲོ་ན། དཔལ་ལྡན་མཁའ་འགྲོའི་དབང་ཕྱུག་སོགས་བློ་ཀ་རེ་རེ་དང་། ཐུན་མོང་དུ། རྫུ་འཕྲུལ་སྟོབས་དང་མངོན་པར་ཤེས་པའི་དཔལ། །ཉེ་བར་ཐོབ་ནས་ཐུབ་པའི་

༄༅། །བཀའ་བཞིན་དུ། །བསྟན་པ་རིན་ཆེན་བང་མཛོད་ལེགས་བསྲུང་བའི། །རྡོ་རྗེའི་ཆོས་སྐྱོང་རྣམས་ལ༴ ཨོཾ་སརྦ༴ རྒྱལ་ཆེན་སྡེ་བཞི་ཕྱོགས་སྐྱོང་འཇིགས་
བྱེད་དང་། །ལྷ་ཀླུ་གཟའ་སྐར་ལ་སོགས་འཇིག་རྟེན་དབང་། །གནོད་སྦྱིན་སྡེ་དཔོན་འཕྲོག་མ་བུར་བཅས་སོགས། །གཙུག་ལག་ཁང་སྐྱོང་རྣམས་ལ་སྐུ་ཁྲུས་གསོལ། །
ཨོཾ་སརྦ༴ བྱང་ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། །ནོར་གྱི་བདག་པོ་ཨཱཪྻ་ཛམ་བྷ་ལ། །དབུལ་བ་སེལ་བའི་ལྷ་མོ་ནོར་རྒྱུན་མ། །ནོར་ལྷ་གཏེར་བདག་རྣམས་
ལ་སྐུ་ཁྲུས་གསོལ། །ཨོཾ་སརྦ༴ ཅེས་སོགས་ཀྱི་ཆོས་སྐྱོང་ནོར་ལྷ་དང་། གཙུག་ལག་ཁང་ལ་གཉུག་མར་གནས་པའི་ཀླུ་ཡོད་ན། གདེང་ཀ་ནོར་བུ་འབར་བའི་འོད་ཀྱིས་ནི༴ ཨོཾ་སརྦ༴ ཁྱེད་ཀྱི་
རང་བཞིན་ཡོངས་དག་པས། །སྲིད་པའི་འཆིང་བ་མི་མངའ་ཡང་། །བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་ཀྱིས་སྐུ་ཁྲུས་གསོལ། །ཨོཾ་སརྦ༴ རྒྱལ་བའི་
སྐུ་གསུང་ཐུགས་ལ་ཉོན་མོངས་མི་མངའ་ཡང་། །སེམས་ཅན་ལུས་ངག་ཡིད་གསུམ་སྒྲིབ་པ་སྦྱང་སླད་དུ། །རྒྱལ་བའི་སྐུ་གསུང་ཐུགས་ལ་ཁྲུས་ཆབ་འདི་གསོལ་བས། །

སེམས་ཅན་ལུས་ངག་ཡིད་གསུམ་དྲི་མ་དག་གྱུར་ཅིག །ཨོཾ་སརྦ དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་ཆུས། །ཡིད་འོང་།
ལེགས་པར་བཀང་བའི་གླུ་དང་ནི། །རོལ་མོ་བཅས་པ་དུ་མས་སྐུ་ཁྲུས་གསོལ། །ཨོཾ་སརྦ༴ ཅེས་པ་ཡན་གྱིས་ཁྲུས་གསོལ། དེ་དག་སྐུ་ལ་མཚུངས་པ་མེད་པའི་གོས། །གཙང་
ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུྃ་ཏྲཱྃ་ཧྲཱིཿཨཿ ཀཱ་ཡ་བི་ཤོ་དྷ་ནེ་སྭཱ་ཧཱ། ཞེས་པས་མེ་ལོང་ངོས་ལ་དྲི་ཡི་ཐིག་ལེ་ལྔ་བྱས་ལ། སྐུ་ཕྱིས་ཀྱིས་ཕྱི་བའི་ཚུལ་བྱའོ། །སྤྲོ་ན། སླར་ཡང་མེ་ལོང་གི་ངོས་ལ་དྲི་
བཟང་བྱུག་ཅིང་། སྟོང་གསུམ་ཀུན་ཏུ་དྲི་མཆོག་འབྱུང་འགྱུར་བའི། །སྤོས་མཆོག་རྣམས་ཀྱི་ཐུབ་དབང་ཀུན་གྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་
ཆགས་འབར་བ་དེ་དག་བྱུགས་པར་བགྱི། །ཨོཾ་བཛྲ་གནྡྷེ་ཨཱཿཧཱུྃ། ཞེས་དང་། སྲབ་འཇམ་ཡང་བ་སོགས་ནས་བདག་ཀྱང་རྡོ་རྗེའི་སྐུ་ཐོབ་ཤོག །ཨོཾ་བཛྲ་ཝསྟྲ་ཡ་ཨཱཿཧཱུྃ། གིས་
ན་བཟའ་འབུལ་ལོ། །བརྟན་བཞུགས་བྱེད་ན། ནས་ལ་ཡེ་དྷརྨཱ་མང་དུ་བརྗོད་ལ། ཕྱོགས་བཅུ་ན་བཞུགས་པའི་སོགས་ནས། ཨོཾ་སུ་པྲ་ཏིཥྛ་བཛྲ་ཡ་སྭཱ་ཧཱ། ཞེས་པའི་བར་སྤྱི་ལྟར་ལན་གསུམ་དང་། སྤྲོ་ན་

༄༅། །རྒྱལ་བ་རྣམ་པར་སྣང་མཛད་སོགས་ནས་བཀྲ་ཤིས་མཛད་དུ་གསོལ་བར་དང་། སླར་ཡང་། སྙེད་སུ་དག་སོགས་ཀྱིས་ཡན་ལག་བདུན་པ་དབུལ་ཞིང་ཕུན་སུམ་ཚོགས་པ་ལ་སོགས་པ་བཀྲ་ཤིས་ཀྱིས་མངའ་
གསོལ་ལོ། །དེ་དག་ནི་སྤྲོས་པ་ལ་དགའ་ཞིང་ཚོགས་སྤེལ་བའི་དོན་དུ་རྟེན་ཁྲུས་རྒྱས་པར་བྱ་བའི་ཚུལ་ལོ། །ཁྲུས་རྐྱང་པ་ཙམ་བྱེད་ན། ཐོག་མར། ཡུངས་ཀར་རམ་བུམ་ཆུ་འཐོར་ཞིང་། སུམ་བྷ་སོགས་བརྗོད་པས་བགེགས་བསྐྲད།
ཇི་ལྟར་བལྟམས་པ༴ འདི་ནི་ཁྲུས་མཆོག༴ ཕར་ཕྱིན་དྲུག་གི་ཚིགས་བཅད་དང་། དེ་བཞིན་གཤེགས་པ་རྣམས་དང་སོགས་ཀྱིས་ཁྲུས་གསོལ། དེ་དག་སྐུ་ལ་སོགས་སྔགས་དང་བཅས་པས་སྐུ་
ཕྱིའོ༑ །དེ་ནས་བན་བཞུགས་དང་བཀྲ་ཤིས་མདོར་བསྡུས་བྱ་བ་ནི་བསྡུས་པའི་ལུགས་ཡིན་ལ། དེ་ལས་ཅུང་ཞིག་རྒྱས་པར་འདོད་ནའང་རང་གི་རིག་པས་འཕྲུལ་ཤེས་པར་བྱའོ།། ། གཉིས་པ་རི་ཁྲུས་ཇི་ལྟར་བྱ་བའི་ཚུལ་ནི། སྔར་བཞིན་
སྒྲུབ་པའི་བུམ་ཆུས་རྟེན་བྱིན་རླབས་ཅན་ལ་ཁྲུས་གསོལ་བའི་ཆུ་དེ་སླར་བུམ་པར་བླུག་ལ་རི་མཐོ་སའམ། ཁང་ཐོག་ཏུ་ཁྱེར་ལ། སྦྱང་བ་གསུམ་སྔར་བཞིན་ལ། འདིར་ཡུལ་ཕྱོགས་འདི་དགེ་ལེགས་སུ་སྒྲུབ་པ་ལ་བར་དུ་
གཅོད་པ་རྩོམ་པའི་གདོན་བགེགས་ཞེས་སོགས་ཚིག་བསྒྱུར། རང་གི་སྙིང་གའི་ས་བོན་ལས་འོད་ཟེར་འཕྲོས་པས་ཕྱོགས་སྐྱོང་བཅུ་ལ་སོགས་པའི་འཇིག་རྟེན་སྐྱོང་བ་ཆེན་པོ་རྣམས་

དང་༑ སྟོང་གསུམ་གྱི་ལྷ་མ་སྲིན་སྡེ་བརྒྱད་དང་། ཁྱད་པར་ལུང་པ་འདིའི་ཕུ་མདའ་བར་གསུམ་དང་ཉིན་སྲིབ་དཀར་ནག་གི་ས་རྡོ་རི་བྲག །རྩི་ཤིང་ནགས་ཚལ། །
མཚོ་དང་ཆུ་ཀླུང་སོགས་ལ་བདག་གིར་བྱེད་པའི་ལྷ་དང་། ཀླུ་དང་། བཙན་དང་། བདུད་དང་། ས་བདག །གཉན་མཐུ་བོ་ཆེ། གཞི་བདག །གནས་བདག་
ལ་སོགས་པ་རྣམས་དང་། ཁས་ཞན་དབང་ཆུང་བའི་འབྱུང་པོའི་ཚོགས་ཐམས་ཅད་དག་བྱེད་ཁྲུས་ཀྱི་འགྲོམ་དུ་ཨཱ་ཀཪྵ་ཡ་ཛཿ ཞེས་པས་བཀུག་ལ་ས་དང་བར་སྣང་ཐམས་ཅད་དུ་ཁྲོམ་ཚོགས་
པ་བཞིན་དུ་འཁོད་པར་བསམ། རང་གི་སྙིང་གའི་ས་བོན་ལས་འོད་ཟེར་འཕྲོས་པའི་སྣ་ལ་ལྷ་མོ་མདོག་སྣ་ཚོགས་པ་བུམ་པ་བདུད་རྩིས་གང་བ་ཐོགས་པ་དཔག་ཏུ་མེད་པ་སྤྲུལ་ཏེ་དེ་
རྣམས་ཀྱིས་མགྲོན་རྣམས་ཀྱི་སྤྱི་བོ་ནས་བླུགས་ཤིང་ཁྲུས་བྱས་པས་ཚེ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་དག །ནད་དང་སྡུག་བསྔལ་དང་ཁྲོས་
པ་ཐམས་ཅད་ཞི། བྱིངས་རྨུགས་འཐིབ་པ་སངས་ཤིང་། བདེ་བ་དང་དགའ་བ་བསམ་གྱིས་མི་ཁྱབ་པ་སྐྱེས་པའི་དམིགས་པ་རྩེ་གཅིག་པ་དང་བཅས་པས། མེ་ལོང་ལ་རི་ཀླུང་ཀུན་གྱི་གཟུགས་

༄༅། །བརྙན་འཆར་དུ་བཅུག་པ་བཀྲུ་ཞིང་། ཇི་ལྟར་བལྟམས་པ་སོགས་ཀྱི་མཐར། ཨོཾ་བཛྲ་སཏྭ་ས་མ་ཡ་སོགས་ཡིག་བརྒྱ་དང་། ཨོ་ཨེ་ཧོ་ཤུདྡྷེ་སོགས་ཁྲུས་སྔགས་འོག་མ་དང་། འདི་ནི་ཁྲུས་མཆོག་
སོགས༴ འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བསྒོས་ཆུ། །ཁྲུས་ལེགས་མཛད་ཀྱིས་ཁྲུས་བྱའོ། །ཞེས་སོགས་ཕར་
ཕྱིན་དྲུག་གི་ཁྲུས་བློ་ཀ་རེ་རྫོགས་མཚམས་སུ་སྔགས་གོང་བཞིན་དང་། ཆུ་བོ་དྲག་གིས་ཁྲུས་བྱས་པས་སོགས་ཤློ་ཀ་གསུམ་གྱིས་མཐར་སྔགས་དང་། འདོད་ཆགས་ཞེ་སྡང་གཏི་མུག་གསུན
དང་། ས་འདི་དུག་གི་ཕ་ཡིན་སྟེ། །ཞེས་སོགས་བློ་ཀ་བཞིའི་མཐར་སྔགས་གོང་བཞིན་སྦྱར། སླར་ཡང་རོལ་མོ་དང་བཅས་པས་བུམ་ཆུ་ཕྱོགས་ཀུན་ཏུ་འཐོར་ཞིང་རྣམ་འཇོམས་དམེ་བརྩེགས་སོགས་ཀྱིས་སྒྲུབ་པ་ཡིན་ན་དེ་དག་
གཟུངས་སྔགས་དང་། མིན་ནའང་ཡིག་བརྒྱ་དང་ཁྲུས་སྔགས་མང་དུ་བརྗོད། རོལ་མོ་བཞག་སྟེ། ཕྱོགས་སྐྱོང་བཅུ་ལ་སོགས་པ་འཇིག་རྟེན་སྐྱོང་བ་ཆེན་པོ་རྣམས་དང་། སྟོང་གསུམ་གྱི་ལྷ་མ་སྲིན་སྡེ་
བརྒྱད་དང་། ཁྱད་པར་དུ་ཡུལ་ཕྱོགས་འདིའི་ལུང་པ་ཕུ་མདའ་བར་གསུམ། ཉིན་སྲིབ་དཀར་ནག་གི་ས་རྡོ་རི་བྲག །རྩི་ཤིང་། ནགས་ཚལ། མཚོ་དང་། ཆུ་ཀླུང་།

སོགས་ལ་གནས་ཤིང་བདག་གིར་བྱེད་པའི། ལྷ་དང་། ཀླུ་དང་། བཙན་དང་། བདུད་དང་། ས་བདག །གཉན་མཐུ་བོ་ཆེ། གཞི་བདག །གནས་བདག་
ལ་སོགས་པ་དང་། ཁས་ཞན་དབང་ཆུང་བའི་འབྱུང་པོའི་ཚོགས་ཐམས་ཅད་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ།
ནད་དང་ཉེར་འཚེ་ཐམས་ཅད་ཤཱནྟི༴ སྡུག་བསྔལ་དང་ཟུག་རྔུ་ཐམས་ཅད༔ ཐབ་གཞོབ་དང་རྫས་ངན་གྱིས་ཕོག་པ༴ དམེ་མནོལ་གནའ་གསུམ་གྱི་ཕོག་པ་ཐམས་ཅདདམ་ཉམས་དང་འཁོན་གྲིབ་ཀྱིས་ཕོག་པ་ཐམས་ཅད༴ 
ས་བརྐོ་རྡོ་སློག་གིས་བསྣད་པ་ཐམས་ཅད༴ ཤིང་མཉན་བཅད་པ་དང་ཆུ་གཉན་དཀྲུགས་པས་ཁྲོས་པ་ཐམས་ཅད་
ཆོས་མིན་ངན་སྤྱོད་ཀྱིས་ཁྲོས་པ་ཐམས་ཅད༴ བན་བོན་མཐུ་བོ་ཆེས་བཅིངས་པ་ཐམས་ཅད་༴ མནན་པ་དང་གཟིར་བ་ཐམས་ཅད གཏད་ཁྲམ་དང་དབྱེ་ཆོག་གིས་ཕྱེས་
པ་ཐམས་ཅད༴ མདོར་ན་རྒུད་པ་དང་ཉམས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བཀྲུའོ། །བུམ་ཆུ་དང་མེ་ཏོག་འཐོར་ཞིང་། གང་ལ་སེར་སྣ་རྣམ་ཆགས་པ་སོགས་ནས། ཁྱེད་ཅག་

༄༅། །སྡིག་པར་མ་གྱུར་ཅིག་ཅེས་པའི་བར་དང་། མགྲོན་དཀར་ཕྱོགས་པ་རྣམས་ཀྱིས་སྔོན་གྱི་དམ་བཅའ་རྗེས་སུ་དྲན་པ་དང་། ནག་པོའི་ཕྱོགས་ལ་དགའ་བ་རྣམས་ཀྱང་གློ་བུར་དུ་སེམས་ཆོས་ལ་འགྱུར་ནས་མོས་གུས་དང་ཞི་
བའི་ཀུན་སྤྱོད་ཀྱིས་བདག་གིས་གང་བསྒོ་བ་ཉན་པར་བསམས་ལ། ཆོས་རྣམས་ཐམས་ཅད་རྒྱུ་ལས་བྱུང་ཞེས་པ་ནས། འོན་ཀྱང་སྐྱོབ་པའི་སྲས་སུ་སྐྱེ་ཞེས་དང་། རྒྱན་གྱིས་བརྒྱན་པར་བྱས་ཀྱང་སོགས་
ནས༑ གཞན་ལ་གནོད་པར་མ་བྱེད་ཅིག །ཅེས་པའི་བར་གྱིས་ཆོས་བཤད། ཡུལ་ཕྱོགས་ཀུན་ཏུ་ཆར་ཆུ་དུས་སུ་འབབ། །ལོ་ཕྱུགས་རྟག་ཏུ་ལེགས་པར་མཛད་དུ་གསོལ། །མི་
ནད་ཕྱུགས་ནད་དུས་འཁྲུགས་རྒྱུན་ཆད་ནས། །རྒྱལ་ཁམས་བདེ་བས་འཚོ་བར་མཛད་དུ་གསོལ། །རྒྱལ་པོ་རྣམས་ཀྱང་ཆོས་བཞིན་ས་སྐྱོང་ཞིང་། །འབངས་རྣམས་
བཀའ་བཞིན་སྒྲུབ་པར་མཛད་དུ་གསོལ། །འགྲོ་ཀུན་ཕན་ཚུན་བྱམས་པའི་སེམས་ལྡན་ཞིང་། །དགེ་བཅུའི་ཆོས་ལ་སྤྱོད་པར༴ བསྟན་དང་བསྟན་འཛིན་གུས་པས་
མཆོད་པའི་མཐུས། །རྫོགས་ལྡན་དུས་བཞིན་བདེ་བར་མཛད་དུ་གསོལ། །ཞེས་ཕྲིན་ལས་བཅོལ། བྱང་ཆུབ་སེམས་ནི་རིན་པོ་ཆེ་སོགས་དང་། སངས་རྒྱས་འབྱུང་བ༴ འཇིག་

རྟེན་བདེ་ཞིང་ལོ་ལེགས་དང་སོགས་ཀྱིས་སྨོན་ལམ་གདབ། སྟོན་མཆོག་དམ་པ་སོགས་བློ་ཀ་གསུམ་དང་། འབྱུང་པོ་གང་དག་སོགས་དང་། ཉིན་མོ་བདེ་ལེགས་སོགས་ཀྱི་བཀྲ་ཤིས་བརྗོད་དོ། །དེ་དག་
གིས་ནི་རི་ཁྲུས་སུ་གྲགས་པ་ཇི་ལྟར་བྱ་བའི་ཚུལ་རྒྱས་པར་བསྟན་ཟིན་ཏེ། སྙིགས་མའི་དུས་འདིར་སྐྱེ་བོ་རྣམས་ཀྱི་སྤྱོད་པ་ཆོས་དང་ཁྲིམས་ལུགས་དང་འགལ་བ་རྩིང་སྤྱོད་ཁོ་ནར་ངང་གིས་འགྲོ་བས་དཀར་ཕྱོགས་ཀྱི་ལྷ་ཀླུ་རྣམས་གྲིབ་ཀྱིས་ཕོག་ནས་
དབུ་འཕང་དམའ། ནག་ཕྱོགས་རྣམས་ཞེ་སྡང་གིས་ཁྲོས་ནས་འཇིག་རྟེན་དུ་མི་བདེ་བ་ཤ་སྟག་འབྱུང་བས་གང་ཟག་གཞན་ཕན་གྱི་ལྷག་བསམ་དང་ལྡན་པ་རྣམས་ཀྱིས་ཚུལ་འདི་ལ་རབ་ཏུ་བརྩོན་པར་བྱའོ།། ། ཡུལ་ཁ་ཅིག་ན་ཁྱིམ་ཁྲུས་ཞེས་པ་
ཁྱིམ་དུ་ཐབ་གཙོར་གྱུར་པ་ལ་ཁྲུས་བྱེད་སྲོལ་ཡོད་པ་ལྟར་ན། གཞན་གོང་བཞིན་ལ། སྦྱང་བའི་སྐབས་སུ། གནས་ཁང་འདིའི་ཕྱི་ནང་ཕུག་མདོ་བར་གསུམ་ལ་འགྲིམ་པའི་གདོན་བགེགས་ལོག་པར་འདྲེན་
པའི་ཚོགས་ཐམས་ཅད་ཅེས་བསྒྱུར། ཁྲུས་མགྲོན་བཀུག་མི་དགོས། མེ་ལོང་ཐབས་སོགས་ལ་བསྟན་ཏེ། ཇི་ལྟར་བལྟམས་པ་སོགས་དང་། འདི་ནི་ཁྲུས་མཆོག་སོགས་དང་། ཕར་ཕྱིན་དྲུག་གི་ཚིགས་བཅད་དང་།
དུག་ཁྲུས། འབྱུང་ཁྲུས་རྣམས་ལ་ཡིག་བརྒྱ་དང་། ཁྲུས་སྔགས་སྤེལ་བ་སྔར་བཞིན་ལ། བུམ་ཆུ་འཐོར་ཞིང་། གནས་ཁང་འདི་ཉིད་ཀྱི་ཕྱི་ནང་ཕུག་མདོ་བར་གསུམ་ན་གཉུག་མར་གནས་ཤིང་འགོ་བའི་ལྷ་

༄༅། །དང་༑ ས་བདག་ཀླུ་གཉན་ལ་སོགས་པ་རྣམས་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་སོགས་
རི་ཁྲུས་ཀྱི་སྐབས་བཞིན་ཚང་མ་བརྗོད་པའམ། ཤིང་གཉན་བཅད་པ་ཞེས་སོགས་ཀྱི་ཚིག་རྐང་གཅིག་པོ་དེ་དོར་ཡང་རུང་། མཐར། མེ་ཏོག་འཐོར་ཞིང་། གང་སེར་མ་དང་། ཆེ་བའི་ཆེ་མཆོག་སོགས་སམ། མུན་སུམ་
ཚོགས་པ་ལ་སོགས་པའི་བཀྲ་ཤིས་རྒྱས་པ་བརྗོད་ཅིང་། རྟེན་འབྲེལ་སྙིང་པོ་རྣམ་སྲས་དང་ནོར་བུ་བཟང་པོའི་གཟུངས། དཔལ་ཆེན་མོའི་མཚན་གཟུངས། གནོད་སྦྱིན་ཕོ་དགུ་མོ་དགུའི་སྔགས་སོགས་གང་ཤེས་བརྗོད་པའི་ཚེ། ཕྱོགས་བཅུའི་
སངས་རྒྱས་བྱང་སེམས་ཐམས་ཅད་ནོར་རྒྱུན་མ་དང་། དབལ་ཆེན་མོ་ལ་སོགས་བའི་སྐུར་བཞེངས་ཏེ་རིན་པོ་ཆེའི་མེ་ཏོག་གི་ཆར་འབེབས་བར་བསམ་ཞིང་། དངོས་སུ་རོལ་མོ་དང་བཅས་པས་མེ་ཏོག་གཏོར་ན། རྒྱལ་བའི་བཀའ་ཡང་དག་པའི་
བདེན་པས་ཁྱིམ་དེར་དགེ་ལེགས་དང་། དབལ་འབྱོར་ཟད་མི་ཤེས་པ་འཕེལ་བར་འགྱུར་ངེས་པས་འདིའང་གལ་ཆེ་བ་ཞིག་གོ །བང་མཛོད་ཀྱི་གཡང་རྟེན་ལྟ་བུ་དང་། ར་བ་སོགས་ཀྱི་ཀླུ་ས་བདག་གི་རྟེན་སོགས་ལ་ཁྲུས་བྱེད་ནའང་འདོན་བྱ་འདི་ཁོ་
ནས་དོན་འགྲུབ་བོ། །ཁྱིམ་ཁྲུས་སུ་གྲགས་པ་ཇི་ལྟར་བྱ་བའི་ཚུལ་ལོ། ། ཡང་སེམས་ཅན་རྟ་ཕྱུགས་ཀྱི་ཁུའམ། འབྲོག་པའི་ལྷས་སམ། ཁྲོམ་ཆེན་པོ་ལྟ་བུ་ལ་སྤྱི་ཁྲུས་བྱེད་ན། སྦྱང་བའི་སྐབས་སུ། སྒྲུབ་བྱ་འདི་རྣམས་ལ་

གནོད་ཅིང་འཚེ་བར་བྱེད་པའི་གདོན་བགེགས་ལོག་པར་འདྲེན་པའི་ཚོགས་ཞེས་བསྒྱུར། སྒྲུབ་བྱ་རྣམས་ལ་མེ་ལོང་བསྟན་ཏེ། ཇི་ལྟར་བལྟམས་པ་སོགས་དང་། འདི་ནི་ཁྲུས་མཆོག་སོགས་དང་།
ཕར་ཕྱིན་དྲུག་གི་ཁྲུས་དང་། དུག་ཁྲུས། འབྱུང་ཁྲུས་རྣམས་ལ་སྔགས་སྤེལ་བ་རེ་ཁྲུས་དང་འདྲ་ཞིང་། མཐར་བུམ་ཆུ་འཐོར་ཞིང་སྔགས་མང་དུ་བརྗོད། སྒྲུབ་བྱ་འདི་རྣམས་ཀྱིས་ཚེ་ཐོག་མ་མེད་པ་ནས་བསགས་པའི་
སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བ་ནས། བཙན་དང་དམུའི་གནོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བའི་བར་ཚེ་དཔག་མེད་ལྷ་དགུའི་ཆོ་ག་ལྟར་རམ། རྣམ་འཇོམས་
བུམ་ཆོག་བཞིན་བརྗོད། གང་སེར་མ་དང་། སྟོན་མཆོག་དམ་པ་སོགས་ཀྱི་བཀྲ་ཤིས་བརྗོད་དོ། །འདི་ནི་སྤྱི་ཁྱབ་ཏུ་བདེ་རིམ་ཙམ་བྱ་བའི་ཚུལ་ཡིན་ལ། མི་ཕྱུགས་ལ་འགོ་བའི་ལམས་ནད་བོད་སྐབས་ལྟ་བུ་ལ། རི་ཁྲོད་ལོ་གྱོན་མའི་
བུམ་ཆོག་དང་འབྲེལ་བའི་ཡངས་གྲོང་གི་མདོ་འདོན་བའི་ཆོ་ག་ངག་དབང་ཀུན་བློའི་ཡིག་ཆ་བཞིན་ཉམས་སུ་བླངས་བར་བྱའོ། །དགོན་སྡེ་དང་གྲོང་སྤྱིར་བྱད་རྦོད་ཟུག་པ་ལྟ་བུ་ལ་བྱད་དཀྲོལ་བཟློག་སྒྲུབ་བྱ་ཧ་ཅང་མང་ཆེས་པས་ཆོ་ག་ཇི་ལྟ་བ་བཞིན་མི་
ལྕོགས་ན། སློབ་དཔོན་གྱི་བྱ་བ་གདུགས་དཀར། གཙུག་འབར། ཟུང་བ་ལྔ། གསེར་སྡེ་ལ་སོགས་བ་རང་རང་གི་གཞུང་བཞིན་ཚད་ལྡན་དུ་སྒྲུབ། སྒྲུབ་བྱ་རྣམས་ལ་དམིགས་བའི་བསྒོམ་ལུགས་ལེགས་པར་ཐོག་ལ། ཁྲུས་སོགས་གོང་

༄༅། །བཞིན་མེ་ལོང་གི་ངོས་ལ་བྱས་བས་དོན་འགྲུབ་བོ། །མི་བྱུག་ལ་སྤྱི་ཁྲུས་ཇི་ལྟར་བྱ་བའི་རིམ་བ་སྟེ་མདོར་ན་ཁྲུས་ཀྱི་རིམ་བ་མ་ལུས་བ་བསྟན་ཟིན་ཏོ། །གོང་སྨོས་ཕར་ཕྱིན་དྲུག་གི་ཚིགས་བཅད་ཀྱི་ཚིག་རྐང་དང་བོ་གཉིས་ལ་མཆོག་དམན་གྱི་
དབྱེ་བ་མེད་ཀྱང་། རྟེན་ཁྲུས་སྐབས་ཚིག་རྐང་གསུམ་པའི་མཐར། རྣམ་དབྱེ་གསུམ་བ་ཡོད་བ་ལེགས་བསྒོས་ཆུས། ཞེས་དང་། ཚིག་རྐང་བཞི་བའི་ཁོངས་སུ། ཁྲུས་ལེགས་མཛད་ལ། ཞེས་རྣམ་དབྱེ་གཉིས་པ་བོད་བ་དཀྱུས་ཟུ་བཀོད་པ་ལྟར་འདོན་
དགོས་ཤིང་། རི་ཁྲུས་སོགས་དམན་ཁྲུས་སྐབས་ཚིག་རྐང་གསུམ་བའི་མཐར་རྣམ་དབྱེ་མེད་པ། ལེགས་བསྒོས་ཆུ། ཞེས་བ་དང་། བཞི་བའི་ཁོངས་སུ་རྣམ་དབྱེ་གསུམ་བ་ཡོད་པ། ཁྲུས་ལེགས་མཛད་ཀྱིས། ཞེས་ཡོད་བ་འདི་བཞིན་ཚིག་དོན་གྱི་
འགལ་འབྲེལ་དཔྱོད་པའི་གཞུང་ལུགས་ཆེན་པོའི་སྲོལ་ཡིན་པས་ངག་རྒྱུན་འཁྱལ་བ་རྒན་རྒོན་གྱིས་སྒྲོལ་མ་འདོན་བ་ལྟར་མི་བྱ་ཞིང་། རྟེན་ཁྱུག་སྐབས་དུག་ཁྲུས། འབྱུང་ཁྲུས་རྣམས་མི་བྱ་ཞིང་། དམན་ཁྲུས་སྐབས་སྐུ་ཕྱི་མི་དགོས་བ་སོགས་ཀྱི་དབྱེ་བའང་
ཤེས་བར་བྱའོ། །ཞེས་རྟེན་ཁྲུས་རི་ཁྲུས་སོགས་ཀྱི་ལག་ལེན་ཉེས་བ་ཀུན་སེལ་ཞེས་པ་འདི་ནི། རང་གཞན་ལག་ལེན་པ་རྣམས་ལ་མཁོ་ཆེ་བར་མཐོང་ནས། རྒྱལ་ཁམས་པ་ངག་དབང་བློ་གྲོས་སྙིང་པོ་གཞན་བན་མཐའ་ཡས་བའི་འོད་ཟེར་རམ། ཐ་སྙད་རིག་
བའི་བཏགས་མིང་དུ། འཇམ་དབྱངས་སྨྲ་བའི་ཉི་མ་ཚངས་སྲས་དགྱེས་པའི་ལང་ཚོ་ཞེས་བོད་པས་རྒ་རི་ཐུང་ཐུབ་བསྟན་དར་རྒྱས་གླིང་དུ་བྲིས་བའི་དགེ་བས་འགྲོ་ཀུན་དྲི་མ་མཐའ་དག་སྦངས་བའི་ཡེ་ཤེས་ཆེན་པོར་བྱང་ཆུབ་བར་གྱུར་ཅིག །སརྦ་མངྒ་ལ་བྷཱུ་ལཱཏ།། །།

༄༅། །གཏོར་མར་ཁྲུས་བྱེད་བ་ལ། ཨོཾ་ཨཥྚ་སོགས་ལན་གསུམ། ཨོཾ་སརྦ་བིགྷྣཱན་ན་མཿསརྦ་སོགས་ལན་གསུམ། རྡོ་རྗེ་གསོར་ཞིང་། སུམ་བྷ་སོགས་ལན་གསུམ། དེང་འདིར་བདེ་བར་
གཤེགས་པའི་རྟེན་ལ་ཁྲུས་ཀྱི་མངའ་གསོལ་ཞིང་གཏོར་མ་བྱིན་གྱིས་རླབས་པ་ལ་བར་དུ་གཅོད་པར་རྩོམ་པའི་གདོན་བགེགས་ལོག་པར་འདྲེན་པའི་ཚོགས་གང་ཡིན་པ་དེ་དག་
ཐམས་ཅད་གཏོར་མས་འདི་ལམ་བརྔན། ཏིང་ལོ་ལམ་སྒྲོན་ཆང་བུ་ལམ་རྒྱགས་ཀྱི་ཚུལ་དུ་ཁྱེར་ལ་སའི་ཕྱོགས་འདིར་མ་གནས་པར་གཞན་དུ་སོང་ཤིག །རང་གི་སྙིང་ག་
ནས་འོད་ཟེར་འཕྲོས་པས་ཁྲོ་བོའི་རྒྱལ་པོ་འཁོར་དང་བཅས་པ་ཨོཾ་བཛྲ་ས་མཱ་ཛ། ཧཱུྃ། ཡེ་ཤེས་བསྐལ་པའི་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་
ཐམས་ཅད་བསྲེག །ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་
འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་འདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། །ཨཱོཾ་

བཛྲ་ཀྲོ་དྷཱ་རཱ་ཛ་ས་པཱ་རི་ཝ་ར་ཨེ་ཧྱེ་ཧིས་སྤྱན་དྲངས། ཨོཾ་པདྨ་ཀ་མ་ལཱ་ཡ་སྟྭཾ་གྱིས་གདན་འབུལ། ཨོཾ་ཨརྒྷཾ། པུལླེ། དྷུ་པྤེ། ཨཱ་ལོ་ཀེ །གནྡྷེ། ནཻ་ཝིཏེ། 
ཤཔྡ་ཧཱུྃ་གིས་མཆོད། ཧཱུྃ། ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང་། །ཐབས་ལ་མཁས་པས་འཇིགས་བྱེད་སྐུར་
སྟོན་པ། །ཁྲོ་ཆེན་འབར་བའི་ཚོགས་ལ་ཕྱག་འཚལ་བསྟོད། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །གསུང་གི་ང་རོ་
འབྲུག་སྟོང་ལྡིར་བའི་སྒྲས། །མ་ལུས་དབང་དུ་སྡུད་ལ་ཕྱག་འཚལ་བསྟོད། །ལྷག་པའི་ཡེ་ཤེས་རོལ་པ་སྟོན་མཛད་ཅིང་། །བསྡིགས་པའི་མཚོན་ཆ་སྣ་ཚོགས་ཕྱག་ན་
བསྣམས། །ཉོན་མོངས་དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱན་གྱིས་བརྒྱན་ལ་ཕྱག་འཚལ་བསྟོད། །བསྐལ་པ་མེ་ལྟར་འབར་བའི་ཀློང་དཀྱིལ་
ན༑ །དཔའ་བོ་སྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་བསྟོད། །

༄༅། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློག་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་བཞིན་སྒྲོགས། །
ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་བསྟོད། །འཇིགས་པའི་ཧཱུྃ་སྒྲ་ངེས་སྒྲོགས་ཤིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་
བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་བསྟོད་དོ། །རྗེ་བཙུན་རྩ་བ་དང་སོགས། སངས་རྒྱས་ཀྱི༴ ཆོས་ཀྱི༴ དགེ་འདུན་གྱི༴ བཀའ་སྡོད་དམ་པ་
ཆོས་སྐྱོང་བའི་སྲུང་མ་འཁོར་དང་བཅས་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱིས་རླབས་ཀྱིས་དེང་འདིར་ཆོས་སྐྱོང་བའི་སྲུང་མ་འཁོར་དང་བཅས་པ་
རྣམས་ཐུགས་མཉེས་པར་བྱེད་པའི་ཐབས་ལ་བར་དུ་གཅོད་པར་བྱེད་པའི་གདོན་བགེགས་ལོག་པར་འདྲེན་པའི་སོགས་སྤྱི་ལྟར་སུམ་བྷཱ་སོགས་བདེན་བདར་ལན་གསུམ་བྱའོ།། །།
